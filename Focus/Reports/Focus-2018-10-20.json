{"url": "http://www.focus-news.net/news/2018/10/20/2580798/veliko-tarnovo-obyaven-e-konkurs-za-izrabotvane-na-zname-i-gerb-na-debelets.html", "text": "Обявен е конкурс за изработване на знаме и герб на Дебелец. Инициативата е изцяло на кмета Снежана Първанова и е по повод 45-годишнината от обявяването на Дебелец за град. Това съобщиха за  Радио „Фокус“ – Велико Търново  от кметството. „Целта е населеното място да има актуален и съвременен идентификационен знак, да бъде уникален и разпознаваем. Да олицетворява неговата история, етимология на името, както и поминъка на хората в него. Най-важното е символите на града да бъдат неподвластни на времето, за вечни времена“, заявиха от кметството. Срокът за подаване на проектите  е 31 януари 2019 година. В условията на конкурса са заложени няколко изисквания. Знамето и гербът трябва да отразяват традициите на населението от района, историческото развитие и природните условия. Те трябва да символизират минало, настояще и бъдеще. В тях трябва да е заложена идеята за приемственост на досега съществуващите символи. Всички елементи трябва да са съобразени с хералдиката и вексилологията. \r\nКомисия от специалисти ще класира и одобри най-добрия вариант за символи на Дебелец, които ще бъдат утвърдени като официални отличителни знаци на града. \r\nКъм момента градчето има емблема, която отразява характерни за населеното място знаци, повечето от които ги няма физически. Съществуващият символ не припокрива изцяло законите на хералдиката и не е утвърден като официален знак. \r\nНадежда КРЪСТЕВА", "date": "2018.10.20", "title": "Велико Търново: Обявен е конкурс за изработване на знаме и герб на Дебелец"}
{"url": "http://www.focus-news.net/news/2018/10/20/2580801/pazardzhik-s-33-se-uvelichavat-prenoshtuvalite-v-oblastta-prez-avgust.html", "text": "Пренощувалите лица в местата за настаняване през август в област Пазарджик се увеличават с 3.3% в сравнение със същия месец на 2017 г. и достигат 24 568. Това съобщи за   Радио „Фокус“-Пазарджик  Гергана Спасова, главен експерт в Отдел „Статистически изследвания-Пазарджик“. От всички пренощували лица 90.3% са българи, като по-голямата част от тях (76.9%) са нощували в местата за настаняване с 3, 4 и 5 звезди и са реализирали средно по 3.2 нощувки. Пренощувалите чужденци са 2 384 като 84.7% от тях са нощували в местата за настаняване с 3, 4 и 5 звезди и са реализирали средно по 5.4 нощувки. \r\nРадослава МУРДЖЕВА", "date": "2018.10.20", "title": "Пазарджик: С 3.3% се увеличават пренощувалите в областта през август"}
{"url": "http://www.focus-news.net/news/2018/10/20/2580796/sofiya-bez-opasnost-za-zhivota-sa-dvama-ot-postradalite-pri-katastrofata-mezhdu-bus-i-avtobus-na-ul-bistrishko-shose.html", "text": "На 23, 24 и 44 години са пострадалите са пострадали след катастрофа на ул. \"Бистришко шосе” в София. Тримата мъже са откарани в СО на УМБАЛ \"Св. Анна\" - София АД. Това съобщиха от пресцентъра на  лечебното заведение . 44-годишният мъж е с рана на главата (без пряка опасност за живота), но е отказал хоспитализация. 23-годишният мъж е със счупена подбедрица, хоспитализиран е (без пряка опасност за живота) в Клиниката по ортопедия и травматология на УМБАЛ \"Св. Анна\"-София АД. Лекарите все още преглеждат третия пострадал, на възраст 24 г..", "date": "2018.10.20", "title": "София: Без опасност за живота са двама от пострадалите при катастрофата между бус и автобус на ул. \"Бистришко шосе\""}
{"url": "http://www.focus-news.net/news/2018/10/20/2580799/deyan-slavov-teritorialno-statistichesko-byuro-severoiztok-nad-6-e-rastat-na-prihodite-ot-noshtuvki-vav-varnensko-prez-avgust.html", "text": "Над 6% е ръстът на приходите от нощувки във Варненско през август спрямо същия период на миналата година. Това каза в интервю за  Радио „Фокус“ – Варна  Деян Славов, директор на Териториално статистическо бюро – Североизток. „Приходите от нощувки през август 2018 година в област Варна достигат 98.5 млн. лева или с 6.2% повече в сравнение с август 2017 година. Регистрирано е увеличение на приходите както от чужди граждани – с 5.7%, така и от български граждани – с 10.5%“, заяви Деян Славов. \r\nОбщата заетост на леглата в местата за настаняване през август 2018 г. е 70.8%, като намалява с 0.4 процентни пункта в сравнение с август 2017 година. Най-висока е заетостта на леглата в хотелите с 4 и 5 звезди – 84.1%, следват местата за настаняване с 3 звезди – 70.2%, и с 1 и 2 звезди – 42.6%. \r\nМарияна ВАЛЕНТИНОВА", "date": "2018.10.20", "title": "Деян Славов, Териториално статистическо бюро – Североизток: Над 6% е ръстът на приходите от нощувки във Варненско през август"}
{"url": "http://www.focus-news.net/news/2018/10/20/2580795/bayern-myunhen-pobedi-kato-gost-volfsburg-s-31.html", "text": "Байерн Мюнхен спря негативната серия от четири мача без успех във всички турнири и с човек по-малко спечели с 3:1 при визитата си на Волфсбург. Два гола за шампионите отбеляза Роберт Левандовски, а третият записа Хамес Родригес. В 57-ата минута баварците останаха в намален състав, след като Ариен Робен си изкара втори жълт, съответно  червен картон. \r\nЛидерът Борусия Дортмунд победи като гост Щутгарт с 4:0 и остана убедително на първата позиция с аванс от четири точки. Мачът бе дебют за новия наставник на домакините Маркус Вайнциръл. \r\nТака Дортмунд записа пета поредна победа във всички турнири и с 20 точки остава на върха. Щутгарт са предпоследни с 5 точки.", "date": "2018.10.20", "title": "Байерн Мюнхен победи като гост Волфсбург с 3:1"}
{"url": "http://www.focus-news.net/news/2018/10/20/2580825/afp-donald-tramp-obyavi-che-sasht-planirat-da-se-otteglyat-ot-vazhen-yadren-dogovor-s-rusiya.html", "text": "Президентът Доналд Тръмп потвърди в събота, че Съединените щати планират да се оттеглят от Договора за ракетите със среден и по-малък обсег с Русия заради твърденията, че Москва е нарушила споразумението, предава  AFP . \r\n\"Русия не се придържа към споразумението, така че ще прекратим действието му\", каза Тръмп пред репортери в град Елко, щата Невада. \r\n\"Русия е нарушила споразумението и го нарушава в продължение на много години, не знам защо президентът (Барак Обама) не е преговарял ли не се е оттеглил и ги е оставил да правят оръжия, а ние не\", заяви Доналд Тръмп.  Юлиян Марков", "date": "2018.10.20", "title": "АFP: Доналд Tръмп обяви, че САЩ планират да се оттеглят от важен ядрен договор с Русия"}
{"url": "http://www.focus-news.net/news/2018/10/20/2580804/futbol-ludogorets-vodi-s-20-sreshtu-levski-na-poluvremeto.html", "text": "Лудогорец води на полувремето с 2:0 срещу Левски в мач от 12-ия кръг на Първа лига. Голмайстори станаха Джоди Лукоки в 35-ата минута и Вандерсон в добавеното време на първата част. При евентуална победа шампионите от Разград ще оглавят класирането с точка пред Левски и четири пред ЦСКА. \r\nПо-рано днес се изиграха две срещи от програмата на 12-ия кръг в Първа лига. Славия победи Септември с 3:1, като започна с два гола за четири минути още в началото на мача. Септември вече девет мача няма победа и заема предпоследното 13-о място с 4 точки. Славия е на седма позиция с 16 точки.   \r\nВ Пловдив Ботев победи Черно море с 2:1. След този успех, Ботев се утвърди на петото място в класирането с актив от 20 точки, колкото има и четвъртият Берое. Черно море е девети с 15 точки", "date": "2018.10.20", "title": "Футбол: Лудогорец води с 2:0 срещу Левски на полувремето"}
{"url": "http://www.focus-news.net/news/2018/10/20/2580803/kyustendil-kampaniya-pod-nadslov-osinovyavaneto-sbadnato-semeystvo-shte-se-provede-na-2-oktomvri.html", "text": "В Кюстендил се организира кампания под надслов „Осиновяването – сбъднато семейство”. Това съобщи за  Радио „Фокус” – Кюстендил  Мая Мицова, управител на Център за обществена подкрепа „Света Петка” – Кюстендил. Информационната кампания ще се състои от 14.00 часа на 2 ноември в залата на Възрожденското училище. Целта на тази кампания е повишаване информираността на общността относно осиновяването. В рамките на кампанията е предвидена среща-дискусия, на която чрез презентации, филми и лични разкази ще се разгледа осиновяването като процес и емоции. Ще бъде представена и книгата на Дора Прангаджийска „Благодаря, ти, мамо. Пътят на осиновения от гнева до прошката”. \r\nВенцеслав ИЛЧЕВ", "date": "2018.10.20", "title": "Кюстендил: Кампания под надслов „Осиновяването – сбъднато семейство” ще се проведе на 2 октомври"}
{"url": "http://www.focus-news.net/news/2018/10/20/2580807/plovdiv-pohod-divoto-zove-shte-se-provede-kray-asenovgrad-na-21-oktomvri.html", "text": "Поход „Дивото зове” ще се проведе по дефилето на река Голяма Сушица в Родопите на 21 октомври. Това съобщи за  Радио „Фокус“ – Пловдив  Благовест Динков от сдружение „Устремени“ в Асеновград, което е един от организаторите на събитието, съвместно с групите „Станимашка фотографчийница” и „Станимака наследство”. Сборният пункт за участниците в похода е жп гарата в Асеновград, като тръгването ще е от 09.00 часа. По програма се предвижда пристигане в село Долнослав в 10.00 часа, където ще бъде посетен защитения природен обект „Вековни чинари“. Организаторите са приготвили кратка информация за чинарите, църквата, параклиса и аязмото в близост. „В 10.30 часа е предвидено тръгване към водопад „Лястовичи вир“. По пътя участниците в похода ще се насладят на панорамни гледки към връх Драганица, връх Драгойна, стартовата площадка за планери, към селата Добростан, Горнослав, Тополово и Долнослав. Там се предвижда кратка информация за района, за частта от пътя, свързващ Виа Милитарис и Виа Егнатия, и местността, където е открито Горнославското златно съкровище. В 11.00 часа е предвидено тръгване по пътеката към водопада, като за целта трябва да се слезе в талвега на река Голяма Сушица. Идеята е да се достигне до тайнствени места в каньона на реката, които много малко хора са ги виждали. Ако имаме късмет ще видим „Орфеево цвете“, надяваме се да открием и единия изворен ръкав на реката. Около 13.00 часа е предвидено връщане обратно към „Лястовичи вир“, обяд, раздумка, правене на снимки, къмпингуване край естествените водни вани  и почивка. Около 16.00-17.00 часа е предвидено връщане обратно“, обясни Благовест Динков. Той препоръча на всички желаещи да се включат в похода да бъдат с добра екипировка, да се снабдят с достатъчно вода и храна, също фотоапаратура, заредени телефони и настроение. „Походът „Дивото зове” не е свързан със заплащане на такса за участие. Маршрутът е достъпен за деца над 7 години“, допълни Благовест Динков от сдружение „Устремени“. \r\nТони МИХАЙЛОВ", "date": "2018.10.20", "title": "Пловдив: Поход „Дивото зове” ще се проведе край Асеновград на 21 октомври"}
{"url": "http://www.focus-news.net/news/2018/10/20/2580800/sofiya-vazstanoveno-e-dvizhenieto-na-avtobusni-linii-69-70-314.html", "text": "Възстановено е движението на автобусни линии 69, 70, 314. Това съобщиха за  Агенция „Фокус“  от пресцентъра на Столична община. Линиите се пренасочваха през кв. „Симеоново“ заради катастрофа между автобус и бус на ул. „Бистришко шосе“ преди Бистрица.", "date": "2018.10.20", "title": "София: Възстановено е движението на автобусни линии 69, 70, 314"}
{"url": "http://www.focus-news.net/news/2018/10/20/2580808/varna-10-sa-spechelenite-proekti-po-op-razvitie-na-choveshkite-resursi-za-podkrepa-na-predpriemachestvoto.html", "text": "На територията на област Варна има спечелени 10 проекта по ОП „Развитие на човешките ресурси“ за подкрепа на предприемачеството. Това каза в интервю за  Радио „Фокус“ – Варна  Виктория Николова, управител на Областен информационен център (ОИЦ) – Варна. Тя допълни, че проектите са на стойност малко над 2 млн. лева. „Очаква се като дейности по тези проекти да бъдат подбрани хора, които искат да стартират свой собствен бизнес, да бъдат обучени, да бъдат срещнати с ментори, които да им помогнат тяхната идея да стане по-лесно реализуема и да подготвят тези хора за всичко, което ги очаква, когато ще започнат собствения си бизнес. На нашата територия от тези 10 проекта ние очакваме 284 души да започнат самостоятелна заетост, което е със 100 повече отколкото през стария програмен период, когато имаше възможност безработни лица да стартират бизнес“, обясни Виктория Николова. Тя коментира, че този път ограничението за стартиращите свой бизнес да бъдат безработни отпада. „Това може да са заети лица, които са решили, че имат добра идея за собствен бизнес – младежи до 29 години, хора над 54 години, които също могат да стартират собствен бизнес. Това е целевата група, която е заложена в програмата“, добави Виктория Николова. „В страната общо 90 бенефициента изпълняват проекти, финансирани от Оперативна програма „Развитие на човешки ресурси“ 2014-2020 година по процедурата „Подкрепа за предприемачество“, които са на обща стойност  близо 20 млн. лева, поясни Виктория Николова. Обученията на всички, които имат идея за самостоятелен бизнес, са голяма част от описваните дейности в одобрените проектни предложения. На територията на област Варна се очаква в обучения да се включат около 1 500 души. За изпълнението на 10-те проекта ще бъдат търсени безработни, заети лица, младежи до 29 години и студенти от всички общини от област Варна, като най-предпочитани са общините Варна, Провадия, Белослав, Девня и Вълчи дол. Продължителността на проектите варира между 14 и 24 месеца. \r\nМарияна ВАЛЕНТИНОВА", "date": "2018.10.20", "title": "Варна: 10 са спечелените проекти по ОП „Развитие на човешките ресурси“ за подкрепа на предприемачеството"}
{"url": "http://www.focus-news.net/news/2018/10/20/2580805/balgariya-be-domakin-chetvartata-sreshta-na-mestnite-lideri-na-stranite-ot-initsiativata-161-obzor.html", "text": "България бе домакин Четвъртата среща на местните лидери на страните от Инициативата „16+1“. Срещата се проведе в НДК с над 700 делегати от Централна и Източна Европа и Китай и над 300 представители на бизнеса и местните власти. Мотото на форума бе „Глобално мислене, действия на местно ниво“ и се организира от Министерството на Българското председателство на Съвета на ЕС 2018 и областния управител на област София в партньорство със Столичната община, Националното сдружение на общините в Република България, Националния дворец на културата, както и Секретариата за сътрудничество между Китай и страните от ЦИЕ, Асоциацията на областните управители на страните от ЦИЕ и Китай и Китайска народна асоциация за приятелство с чужбина. В рамките на форума министър-председателят Бойко Борисов проведе и двустранна среща с заместник-председателя на Постоянния комитет на общокитайското събрание на народните представители Цао Дзиенмин. \r\nОт думите на Дзиенмин стана ясно, че Китай иска визови облекчения за туристите си в ЕС.  \r\nМинистърът на Българското председателство на Съвета на ЕС 2018  Лиляна Павлова  заяви, че страната ни отдава голямо значение на свързаността с Китай, не само транспорт и инфраструктура, а и туризъм, информационни технологии, малки и средни предприятия, индустриални зони и селско стопанство. По думите ѝ чрез домакинството на срещите под мотото „Глобално мислене, действия на местно ниво“ 2018 се отбелязва като година на сътрудничество между местната власт и бизнес на инициативата \"16+1\".  \r\nМинистър-председателят  Бойко Борисов  посочи, че днешният форум се реализира в момент, когато в Брюксел е приключила срещата на Европейския съюз с Азия. По думите му в Брюксел са били очертани големите възможности на нашия пазар. Той посочи, че 60% от населението и 70% от БВП в света са Европа с Китай, но сме в ситуация с наложени санкции от САЩ за Китай. „Ако приемем, че свободният пазар и конкурентността са движещи сили, санкциите са прътът в колелата, който спира и променя конкурентоспособността на бизнеса\", коментира премиерът. По думите му излизането на САЩ от споразумението за климатичните промени също не е еднозначен акт и за съжаление природата всеки ден ни напомня, че промените в климата са факт.  \r\nОт своя страна  Цао Дзиенмин  настоя за визови и митнически облекчения за китайските туристи и обяви, че практическото сътрудничество продължава да се развива. По думите му сътрудничеството \"16+1\" става все по-силно и когато се насочат усилията в местното такова, резултатите вече са видими за хората. Според него сътрудничеството е златен мост, който да допълни и разработи потенциала и да даде нови резултати. „Нашият президент предлага да се разработят нов тип международни взаимоотношения, за да може да се осигури по-добро бъдеще за човечеството“, коментира той и прочете поздравителен адрес от името на китайския премиер  Ли Къцян . „Нашето правителство както винаги ще поощрява местните правителства и бизнесите, за да играят те по-сериозна роля. Ние участваме за поощряване на силните страни на нашите държави, да търсим по-добро сътрудничество, по-добри постижения в туризъм, финанси, селско стопанство, така че сътрудничеството \"16+1\" да продължава да се развива по-добре и да допринася в партньорството в нашите страни“, се посочва още в поздравителния адрес. „Надявам се тази среща да постигне успех“, посочва още Ли Къцян. \r\nКметът на София  Йорданка Фандъкова  заяви, че китайските туристи са на 13-о място по посещаемост у нас. По думите ѝ София става все по-привлекателно място за туристи и е на трето място сред европейските градове, регистрирали най-голям ръст на туристите в периода 2009-2016 г. от 9,4%. Общо 15% е ръстът на чуждестранните туристи за миналата година – 2017 г. За първите девет месеца на тази година, увеличението на чуждестранните туристи е с 6%. Туристите от Китай заемат 13-о място, като увеличението е чувствително с 29%.", "date": "2018.10.20", "title": "България бе домакин Четвъртата среща на местните лидери на страните от Инициативата „16+1“ (ОБЗОР)"}
{"url": "http://www.focus-news.net/news/2018/10/20/2580549/pregled-na-osnovnite-temi-v-svetovniya-pechat-agentsiya-fokus.html", "text": "Израел разположи допълнителен брой военнослужещи и танкове край границата с Ивицата Газа в очакване на протестите, които се провеждат всеки петък в знак на протест срещу 12-годишната блокада на палестинския анклав, отбелязва турският вестник  Yeni Safak . \r\nИзпращането на допълнителните сили бе предшествано от заседание на управляващия кабинет, в рамките на което бе взето решение за засилване на мерките за сигурност с цел предотвратяване на безредиците по време на демонстрациите на палестинците.  \r\nИзраелският орган за радиоразпръскване (IBA) съобщи в петък, че армията е разположила  „голям брой военнослужещи на юг\", т.е. на териториите, които граничат с Ивицата Газа.  \r\n„Естеството на реакцията на израелската армия срещу насилието по протежение на оградата [т.е. буферната зона] се очаква да се промени с разполагането на бронирани, инженерни и артилерийски сили около Газа\", предаде IBA. \r\nВ четвъртък, кабинетът за сигурност на Израел нареди на военните да засилят присъствието си с цел адекватен отговор на продължаващите палестински демонстрации, които продължават вече седем месеца.  \r\nПетъчните протести започнаха на 30 март, когато повече от 200 палестинци бяха убити в близост до буферната зона, а хиляди други пострадаха при обстрел от страна на израелската армия. \r\nПротестиращите искат да се завърнат по домовете си и в селищата на Палестина, откъдето са изгонени през 1948 г., за да разчистят пътя на новата държава Израел, подчертават от редакцията. Те също така настояват да се сложи край на 12-годишната блокада на Израел в Ивицата Газа. \r\n***  САЩ и Южна Корея решиха да отменят още едно съвместно военно учение на полуострова с оглед продължаващите преговори за ядрената програма на Пхенян, съобщава американското издание  Washington Examiner , като се позовава на изявление от Пентагона.  \r\nРешението за отмяна на маневрите „Бдителен ас“, които се провеждат ежегодно през ноември, е взето след срещата между министъра на отбраната на САЩ Джим Матис и южнокорейския му колега Йон Кьон-ду по-рано тази седмица. \r\nДвамата лидери искат „да дадат всяка възможност за продължаването на дипломатическия процес\", поясни говорителката на Пентагона Дана Уайт. „И двамата министри са поели ангажимент да модифицират ученията, за да гарантират готовността на нашите сили\", увери Уайт. \r\nПо-рано през лятото Пентагонът анулира две съвместни учения с Южна Корея, след като държавният глава на САЩ Доналд Тръмп ги определи като скъпи и ненужни. Съответното той заяви в рамките на историческата му среща с лидера на Пхенян Ким Чен-ун в Сингапур.   \r\nНа пресконференция през август Матис изясни, че докато САЩ отменят основните съвместни учения от „добросъвестност“, то рутинните обучения за готовността на силите на САЩ и Южна Корея ще продължат.  \r\n„Не забравяйте, че това, което направихме, когато прекратихме ученията, госпожи и господа, е да спрем някои от най-мащабните, но не спряхме останалите. Така че на полуострова непрекъснато има учения“, подчерта Матис.  \r\n*** Високопоставен  служител на разузнаването, близък до министър-председателя Шиндзо Абе, проведе тайна среща със севернокорейските си колеги в началото на октомври в Монголия, съобщиха източници, запознати с двустранните отношения, пише  The Japan Times . \r\nСрещата в монголската столица Улан Батор вероятно  е свързана с желанието на Абе да организира срещата със севернокорейския лидер Ким Чен-ун, след като получи уверения за напредъка по дългогодишния проблем на отвличанията на японски граждани от Пхенян през 70-те и 80-те години. \r\nСред основните страни, които работят срещу ядрената заплаха от Северна Корея, Япония е единствената, която е държана на разстояние, откакто Ким започна дипломатическите действия през тази година. В допълнение към провеждането на разговори с китайски, южнокорейски и американски лидери Ким планира да проведе среща с руския президент Владимир Путин до края на годината. \r\nПо време на посещение в Монголия от 6 до 8 октомври Шигеру Китамура, който оглавява Кабинета за разузнаване и разследване, се срещна с представители на Северна Корея, сред които старши фигури от Отдела за обединение на Корейската трудова партия, съобщиха източници в четвъртък, цитирани от изданието. \r\n*** Повече от 100 палестинци са ранени по време на протестите по границата между Израел и Ивицата Газа, пише  The Times of Israel \r\nПовече от 100 палестинци бяха ранени при сблъсъци в петък следобед,след като хиляди демонстранти протестираха близо до оградата, запалиха  гуми и хвърляха камъни по израелски военни позиции по границата с Газа. \r\nНасилието продължава въпреки призивите на лидерите на „Хамас“ и предупрежденията на Израелската армия мирните протести да останат мирни и да останат далеч от граничната ограда. \r\nИзраелски военни представители обаче заявиха, че това са най-тихите протести след началото на \"Марша на завръщането\". Според оценките им „Хамас“ може да е поставил въоръжени мъже в близост до оградата, за да се опитат да сведат до минимум насилието, съобщава новинарският сайт Ynet , \r\nЗдравното министерство на Ивицата Газа, ръководено от „Хамас“, заяви, че 130 души са били ранени, включително 77 от огнестрелно оръжие. \r\nИзраелските сили са заявили, че протестиращите са пробили оградата на три места, преди да се върнат незабавно в крайбрежния анклав, а израелските войници са открили огън само в един случай. \r\nВ допълнение, самолет на израелските ВВС откри огън по група палестинци, които са пускали запалителни балони в Израел от южната част на ивицата Газа, съобщи армията.Няма информация за ранени при въздушния удар.", "date": "2018.10.20", "title": "Преглед на основните теми в световния печат (Агенция \"Фокус\")"}
{"url": "http://www.focus-news.net/news/2018/10/20/2580802/blizo-100-hil-balgari-sa-potarsili-sadeystvie-ot-ombudsmana-maya-manolova-za-3-godini-obzor.html", "text": "С Бяла книга на „висящите проблеми“ на гражданите омбудсманът Мая Манолова отчете 3 години от встъпването си в длъжност. Близо 100 000 души са потърсили съдействие от институцията на обществения посредник за периода 20 октомври 2015 г. - 20 октомври 2018 г. 35 282 са постъпилите жалби, а 32 893 са приключените.  \r\n„Дадохме си сметка, че нерешените проблеми са много, че има много каузи, които сме започнали и не сме довършили и че има много работа, която хората очакват, че трябва да свършим“, заяви омбудсманът. Мая Манолова представи всички първостепенно важни теми за българите и засягащи правата им. Според нея институцията на омбудсмана е успяла да си изгради образ на надпартийна, неделяща хората на „леви“ и „десни“, или „сини“ и „червени“, работеща, прозрачна и ефективна, към която хората се обръщат с убеденост, че ще им бъдат решени проблемите. Първо място в Бялата книга на омбудсмана заема проблемът с „отдавнашния й противник – „Топлофикация София“. От институцията обръщат внимание, че на прага на отоплителния сезон и предвид по-високите сметки, които ще плащат хората, дружество продължава да се отнася високомерно и неуважително. Мая Манолова отчете, че има промяна в отношението на монополиста към столичани. Тя даде пример, че вече не е толкова честа практика осъждането за малки дългове, без гражданите да бъдат предупредени, вече не се трупат и допълнителни такси върху основното задължение, защото юрисконсултските възнаграждения са 6 пъти по-ниски. „Но така или иначе гражданите ще плащат с 16% по-скъпи сметки, включително и тези, които не ползват парно“, подчерта Манолова. Тя припомни, че вече трета година „Топлофикация София“ не изпълнява съдебно решение да предостави информация за осъдените граждани и за събраните средства от тях през 2015 г., чрез юрисконсултски възнаграждения. \r\nЕдна от челните страници в Бялата книга на Манолова бе отредена за арбитражните съдилища. „Благодарение на кампанията, която водихме с моя екип и промените, които бяха направени над 120 000 български граждани годишно, които биваха осъдени от арбитражните съдилища, вече са свободни от този рекет“, заяви омбудсманът и уточни, че арбитражните съдилища вече имат изрична забрана да съдят граждани по потребителки спорове. Мая Манолова коментира обаче, че въпреки промените арбитражите продължават да осъждат общините и така източват публичен ресурс. Тя поясни, че само четирите арбитража на работодателските организации работят на много високо ново и по правилата. Според справка в Министерство на правосъдието няма нито една проверка, издадено наказателно постановление, наложена глоба, препоръка или указание към арбитражни съдилища. „Длъжни сме отново да се намесим, за да защитим българските общини“, обяви омбудсманът. Институцията ще предложи на депутатите възможността за промени, с които да се даде възможност за отмяна от страна на ВКС на неадекватни арбитражни актове, засягащи общините. \r\nДруги важни каузи в Бялата книга на омбудсмана са: колекторските фирми, които „без регламент тормозят гражданите“, фирмите за бързи кредити, които „нарушават закона, чрез начини, с които заобикалят правни норми“. Страница в книгата е посветена на банките. Мая Манолова акцентира, че има много сериозен напредък по изработването на предложения за това как да бъдат ограничени свръхправомощията на банките в съдебната фаза срещу гражданите. „България е единствената страна в Европа, в която банките имат такава привилегия – да осъждат граждани въз основа на сметки, които те са представили“, коментира омбудсманът. \r\nПродължава работата за цялостна реформа в социалната система с изработването на законите за хората с увреждания. Институцията ще търси отговор за какво се харчат парите от т. нар. екотакси, защото въпреки кампанията за освобождаване от ДДС на дарените храни промяна няма.", "date": "2018.10.20", "title": "Близо 100 хил. българи са потърсили съдействие от омбудсмана Мая Манолова за 3 години (ОБЗОР)"}
{"url": "http://www.focus-news.net/news/2018/10/20/2580550/predstoyashti-sabitiya-v-stranata-za-20-oktomvri-agentsiya-fokus.html", "text": "*** \r\nОт 11.00 часа на „Дондуков” 2 президентът Румен Радев ще се срещне със зам.-председателя на Постоянния комитет на общо-китайското събрание на народните представители Цао Дзиенмин.  \r\n*** \r\nОт 9.00 часа в Националния дворец на културата ще се проведе четвъртата среща на местните лидери на страните от Централна и Източна Европа (ЦИЕ) и Китай „16+1“. Форумът ще бъде открит от премиера Бойко Борисов. Министър-председателят ще проведе и двустранна среща със заместник-председателя на Постоянния комитет на общокитайското събрание на народните представители Цао Дзиенмин \r\n*** \r\nОт 11.00 часа в сградата на омбудсмана Мая Манолова ще отчете 3 години на поста с Бяла книга на неразрешените проблеми на гражданите. \r\n*** \r\nОт 09.30 часа ще се проведе почистване на залите на Националния студентски дом. Ще бъдат осигурени ръкавици и чували за всички доброволци, включили се в инициативата по почистване. \r\n*** \r\nОт 10.00 часа на столичния пазар „Ситняково“ ще се проведе фермерски пазар, вдъхновен от есента.  \r\n*** \r\nОт 10.30 часа пред Войнишкия паметник с лъва при НДК ще се проведе ежегодната кампания, посветена на борбата ни с трафика на хора. \r\n*** \r\nОт 11.00 до 16.00 часа в Античен комплекс „Сердика“ (Ларгото между метростанция „Сердика“ и Президентството) ще се проведе Ден на японските бойни изкуства и културни традиции. \r\n*** \r\nОт 11.00 часа в Зала „Родопи” по време на Международното изложение Automotive Expo Sofia 2018, Българската федерация по авомобилен спорт, съвместно с домакините от Интер експо център организират Кръгла меса на тема: „Автомобилният спорт и безопасността  на движение”. \r\n*** \r\nОт 11.00 часа стартира есенния залесителен сезон в Новата гора на София край Суходол. \r\n*** \r\nОт 11.00 часа в Дом-паметник „Ал. Стамболийски“ НС на Отечествения съюз ще проведе Общо събрание (конгрес).  \r\n*** \r\nОт 11.00 часа в парк „Възраждане“ по инициатива на Савина Савова, кмет на район „Възраждане“-СО, ще  се проведе  инициативата \"Читалищата -творчество, културни ценности и традиции\". \r\n*** \r\nОт 12.00 часа в Mega Mall, ще се проведе демонстративен мач по волейбол с Владо Николов. \r\n*** \r\nПрез уикенда в Техническия университет ще се проведе Space Apps Challenge 2018. За събитието НАСА изпраща мениджър на една от научните си програми в София, за да награди победителите в състезанието.  \r\n*** \r\nОт 19.00 часа в Зала \"България\" ще се проведе концерт на Софийска филхармония с известната пианистка Дора Делийска. \r\n*** \r\nВ 10.00 часа в Градската библиотека ще се проведе първата сесия от програмата „Работилница за родители – Да пораснем заедно“. \r\n*** \r\nЗа девета поредна година в Брежани ще се проведе „Празник на кестена“. \r\n*** \r\nОт 10.30 часа пред сградата на Община Бургас ще започне дефилето на Маскарадните игри, което ще преминава от Община Бургас към площад „Тройката“, а в 11.00 ще започне представянето на маскарадните групи. \r\n*** \r\nОт 10.30 часа на площадката пред Морското казино ще се проведе тази събота Трети есенен благотворителен маратон на Славейковото училище.  \r\n*** \r\nОт 11.00 часа  от площад „Кирил и Методий” ще тръгне „Поход за свободата”, който ще премине през общината и ще се отправи през ул. „Богориди“ до Морската градина. \r\n*** \r\nОт 11.30 часа в залата на Природонаучния музей ще се състои музейна лекция за тракийското светилище на връх Шилото. \r\n*** \r\nОт 10.00 часа в зала 1 във Фестивален и конгресен център – Варна ще се проведе церемония по връчване на дипломи на 174 здравни професионалисти от 8 специалности от Медицински колеж – Варна.  \r\n*** \r\nОт 10.30 часа в 1СУ \"Пенчо П. Славейков\" комисарят по цифровата икономика и общество Мария Габриел ще бъде гост на ателие за забавно програмиране с робота Финч в 1СУ \"Пенчо П. Славейков\" на ул. „Стара планина“ - № 11. Инициативата е в рамките на Европейската седмица на програмирането, която се провежда за шеста поредна година. Уменията си пред българския еврокомисар ще покажат деца от пети клас.   \r\n***  \r\nОт 09.30 часа от централния площад на селото ще тръгне поход от Присово до парк Ксилифор, част от кампанията „Движи се и победи“.   \r\n***  \r\nОт 10.00 часа в парк „Дружба“ ще се проведат масови безплатни тренировки – Есен 2018.    \r\n***  \r\nОт 10.00 часа в парк „Дружба“  ще се проведе отворена тренировка по спортно ориентиране.  \r\n***  \r\nОт 11.00 часа в салона на Читалище „Искра“ Театър „ВЕСЕЛ“ представя: „Снежанка и седемте джуджета“ – детски спектакъл.  \r\n***  \r\nОт 17.00 часа в АМР „Трапезица“ ще бъде представен „Дванадесета нощ“ /Уилям Шекспир/ - спектакъл, режисьор Валерия Вълчева.  \r\n***  \r\nОт 19.30 часа в ДКС „Васил Левски“ „Още малко“ – концерт от турнето на Орлин Павлов.  \r\n*** \r\nОт 09.30 часа в СУ „Св. св. Кирил и Методий” ще се състои Димитровденското математическо състезание. \r\n*** \r\nОт 11.00 часа пред спортна зала „Фестивална” заместник-кметът по хуманитарни дейности и социална политика Венци Пасков ще даде старт на първия Поход за Свобода в град Видин, който се организира по повод Международния ден за борба с трафика на хора – 18 октомври. \r\n*** \r\nОт 08.00 часа от паметника на загиналите във войните за национално обединение, до гаровия площад в града /Лъвчето/ ще стартира емблематичния за града поход-събор „Речка“, който се провежда за 33 пореден път. \r\n***  \r\nОт 10.00 часа в центъра на селото ще се проведе V-ти Регионален празник на захарната метла и маджуна. \r\n*** \r\nОт 18.00 часа в салона на Общински драматичен театър „Невена Коканова“ за девета поредна година Дупница е домакин на Фестивала на мъжките хорове „Свети Иван Рилски“. \r\n*** \r\nОт 11.30 часа с благословението на Негово светейшество Българския патриарх и Софийски митрополит Неофит, Преосвещеният Белоградчишки епископ Поликарп ще освети  нов параклис в Рила. \r\n*** \r\nОт 11.00 часа в градската художествена галерия ще бъде открита традиционната зонална изложба „Струма”. От 18.30 часа в залата на Общинския драматичен театър ще се състои концерт, посветен на 35 години от създаването на танцов ансамбъл „Пауталия”. \r\n*** \r\nОт 09.00 часа в заседателна зала на Хотел „Белвю Ски & Спа“ в к.к. „Пампорово“ ще се състои откриването на „Чилова академия – 2018”. \r\n*** \r\nОт 11.00 часа в родната къща на бележития български възрожденец проф. Марин Дринов ще се състои тържествената церемония по връчване на Поименната студентска стипендия „Проф. Марин Дринов“. \r\n*** \r\nНеврокопският митрополит Серафим ще освети храм „Свети Димитър“ в село Ръждак, община Петрич. Църковният ритуал и отслужването на Света литургия започва в 06.00 часа. \r\n*** \r\nОт 11.00 часа в Международен панаир ще се състои специализирана изложба на йоркширски териери по време на финалите за Световната киноложка купа 2018. \r\n*** \r\nВ 11.00 часа в Международния панаир ще започне Фестивал на кинологията.  \r\n*** \r\nВ 11.00 часа от пл. „Стефан Стамболов“ ще тръгне „Поход на свободата“ - глобалната инициатива срещу трафика на хора.  \r\n*** \r\nОт 11.00 часа в двора на Аграрния университет - Пловдив ще се проведе ХІІ Есенна изложба на Маришки овце. \r\n***   \r\nОт 11.00 на крепост Туида край Сливен започва Традиционният средновековен  събор „Помни славата“ .  \r\n***    \r\nОт 11.00 часа от бул. Цар Освободител № 1, пред централния вход на Община Сливен, тръгва  Поход за Свободата срещу трафика на хора. \r\n*** \r\n101-ви Алпийски полк – Смолян ще отбележи своя празник. В 17.00 часа на Амфитеатъра на Новия център в Смолян ще бъде отслужен благодарствен молебен. От 17.20 в Родопския драматичен театър ще се проведе тържествено събрание и награждаване на военнослужещите. От 18.00 часа празникът продължава с концерт на представителния ансамбъл на въоръжените сили. \r\n*** \r\nОт 13.00 часа в Комплекс - „КИПАРИС\" в Смолян ще се проведе пресконференция, посветена на проблемите на здравеопазването в областта.  \r\n*** \r\nВ 10.00 часа в общинската спортна зала „Иван Вазов“ ще се проведе традиционният за Стара Загора турнир по джудо „Недьо Ранчев“. \r\n*** \r\nВ 16.00 часа в зала първи етаж, РБ „З. Княжески“, ще се състои Прожекция на филми от Кино-литературен фестивал „Синелибри 2018“. \r\n*** \r\nВ 18.30 часа в зала първи етаж, РБ „З. Княжески“, ще бъде представен „Където има любов, има и омраза“ (Аржентина, 2017). \r\n*** \r\nОт 13.00 часа пред кметство с. Труд, ще стартира протест за чист въздух и работещи институции. \r\n*** \r\nВ 10.00 часа в спортна зала „Дечко Стефанов“ ще се проведе VІI Национален фолклорен фестивал за любителските клубове по танци „Джумалийско надиграване”.  \r\n*** \r\nОт 10.00 часа в на бившето летище до хиподрума ще се проведе двудневен турнир по прескачане на препятствия.  \r\n*** \r\nОт 11.00 часа под лозунга „Не на робството“, от площад „Освобождение“ до входа на Градската градина, младите доброволци на БЧК-Шумен още се присъединят към Световния поход против съвременните форми на робството и дискриминацията. \r\n*** \r\nОт 13.00 часа в зала „Арена Шумен“ ще се проведе конкурсът за групи, първа възрастова група в конкурса „Гласовете на детската мелодия“. От 6.00 часа е конкурсът за групи във втора възрастова група. От 18.30 часа е гала концертът и награждаването на лауреатите.", "date": "2018.10.20", "title": "Предстоящи събития в страната за 20 октомври (Агенция „Фокус“)"}
{"url": "http://www.focus-news.net/news/2018/10/20/2580809/deutsche-welle-makedoniya-aleksis-tsipras-poe-ofitsialno-posta-na-vanshen-ministar.html", "text": "Гръцкият премиер Алексис Ципрас пое официално поста на  външен министър, пише македонската редакция на  Deutsche Welle . \r\n\"Това е исторически и символичен ден (...), ден на радост, който доказва динамичната роля на Гърция като фактор за стабилизиране на Балканите и в Югоизточна Европа\", заяви на церемонията по встъпване в длъжност в Министерството на външните работи гръцкия премиер Алексис Ципрас. Той оцени гласуването в парламента в Македония като \"историческо\" , което проправя пътя за изпълнението на споразумението между двете страни. После съседната страна може да се присъедини към международни организации, обясни Ципрас, визирайки ЕС и НАТО. \r\nЦипрас пое поста на министър  на външните работи, след като Никос Коцияс подаде оставка след спорове с министъра на отбраната Панос Каменос, пише Deutsche Welle. \r\nГръцката опозиция днес отново заяви на министър-председателя Ципрас, че ще преговаря отново с Македония за разрешаване на спора за името, ако правителството не успее да ратифицира споразумението за Преспа. Съветникът  на ръководителя на \"Нова демокрация\", Кириакос Мицотакис, Макариус Лазаридис, каза за гръцкото радио \"Параполитика\", че партията няма да гласува за ратифициране на Договора от Перспа. \"Ако договорът не бъде ратифициран в Гърция, ние като правителство ще започнем нови преговори със Скопие, от нулата\", казва Лазаридис и добави, че настоящият договор между Скопие и Атина е лош, защото признава макеоднския език и идентичност, която, както казва, не е приемана от нито едно гръцко правителство.  Юлиян Марков", "date": "2018.10.20", "title": "Deutsche Welle (Македония): Алексис Ципрас пое официално поста на външен министър"}
{"url": "http://www.focus-news.net/news/2018/10/20/2580797/the-new-york-times-makedoniya-se-saglasi-da-smeni-imeto-si-za-da-razreshi-spora-s-gartsiya.html", "text": "Македония се съгласи да смени името си, за да разреши спора с Гърция, пише авторитетното издание  The New York Times . \r\nМакедония се съгласи да промени името си, за да разреши продължилия десетки години стар спор с Гърция, а Гърция заяви, че ще отхвърли възражението си за влизането на съседна държава в Европейския съюз и НАТО, ако промените бъдат официално приети. \r\nГръцкият премиер Алексис Ципрас заяви, че новото име на страната ще бъде Северна Македония или Република Северна Македония. Гърция отдавна се противопостави на името \"Македония\", заявявайки, че това предполага териториални аспирации над северно гръцки регион със същото име, пише американското издание. \r\n\"Аз съм дълбоко убеден, че споразумението е дипломатически успех и историческа възможност\", каза гръцкият премиер Алексис Ципрас. Той го нарече \"исторически момент за Балканите и нашите нации\" и каза, че \"отваря прозорец за солидарност, приятелство, сътрудничество, просперитет и взаимен растеж\". \r\nГърция, която блокира присъединяването на Македония към НАТО и Европейския съюз, заяви, че споразумението ще подготви пътя на съседната страна към двата съюза, стига тя да следва и формално да приеме промяната на името. \r\n\"Ние казахме\" да \"за бъдещето на Македония. И това бъдеще се крие в Европейския съюз и НАТО \", каза македонският премиер Зоран Заев в реч пред нацията . \"Шансът е тук и трябва го вземем, смело и патриотично\", добави той. \"Решаваме спор, който продължи 25 години\", който \"ни отдалечаваше от просперитета\". \r\nСпоразумението беше кулминацията на многогодишните преговори с посредничество на ООН, които се засилиха през последните шест месеца. През последните седмици разговорите се развиха на фона на надеждите на западните правителства, че пробивът ще позволи на Македония да се присъедини към международните съюзи и да стабилизира Западните Балкани, припомня вестникът. \r\nГръцкият премиер  Ципрас информира президента на страната Прокопис Павлопулос за споразумението в рамките на телевизионно излъчване, след като разговаря по телефона с македонския си колега Зоран  Заев за втори път през последните два дни. \r\nСпециалният представител на ЕС по външната политика Федерика Могерини и комисарят по разширяването Йоханес Хан направиха  съвместно изявление, като определиха гласуването в македонския парламент като \"историческо съгласие\", което \"допринася за трансформацията  на целия регион\". \r\nМатю Нимиц, посредникът на ООН в спора от повече от 25 години, също приветства сделката, завършва изданието.  Юлиян Марков", "date": "2018.10.20", "title": "The New York Times: Македония се съгласи да смени името си, за да разреши спора с Гърция"}
{"url": "http://www.focus-news.net/news/2018/10/20/2580552/vitsepremierat-ekaterina-zaharieva-privetstvame-reshenieto-na-parlamenta-v-skopie.html", "text": "Приветстваме днешното решение на Парламента в Скопие, с което се отваря процеса на европейска и евроатлантическа интеграция на страната. Това се посочва в позиция на вицепремиера и министър на външните работи Екатерина Захариева, съобщиха от пресцентъра на  Министерството на външните работи . \r\n\"Вярваме, че това е най-правилното и единствено отговорно решение, което дава шанс за благоденствие на всички граждани в региона. Поздравяваме всеки един народен представител, който е дал гласа си в полза на общото ни бъдеще в НАТО и ЕС.  \r\nНие ще продължим да бъдем най-искрен и близък приятел в този процес\", казва още Екатерина Захариева.", "date": "2018.10.20", "title": "Вицепремиерът Екатерина Захариева: Приветстваме решението на парламента в Скопие"}
{"url": "http://www.focus-news.net/news/2018/10/20/2580806/mkd-kakvo-nakara-deputatite-ot-opozitsiyata-da-premislyat-v-posledniya-moment.html", "text": "Какво накара депутатите от опозицията да премислят до последния момент, пише македонското електронно издание  “МКД“ \r\nЕто някои официални информации за депутатите на ВМРО-ДПМНЕ, които партията скоро ще изключи, защото, както каза Християн Мицкоски, председател на ВМРО-ДПМНЕ, тръгнаха срещу волята на гражданите. \"Говори се, че им е обещано сваляне на  обвиненията, за които днес е повече от ясно, че са част от преследване, което има политическа цел, да изнудва депутатите, за да гласуват за този договор. Казват, че са били предлагани пари, и че вместо парламента да бъде храм на демокрацията имахме институция, завладяна  от орди от Зоран Заев и неговите хора. За тази тяхна стъпка, тези осем депутати от опозицията, независимо от факта, че и голяма част от тях са подложени на  политически преследвания и над главата им висят сериозни обвинения, може би някой ще изрази разбиране, но като човек не мога да ги оправдая, нито да разбера техните действия \", каза Мицковски в нощта след гласуването. \r\nВеднага след призива на премиера Зоран Заев за помирение съдът реши да освободи от  домашен арест тримата депутати от ВМРО-ДПМНЕ, обвинени за събитията в парламента  на 27 април миналата година. Съдът заяви, че предложената гаранция е достатъчна  и  че те няма да избягат. И тримата, Кръсте Муковски, Любен Арнаудов и Сашо Василевски гласуваха вчера за промяна  името на Република Македония \r\nЗа депутата Владанка Авирович от Социалистическата партия се знае, че нейният син е един от осъдените Сеад Кочан. Василие Авирович бе осъден на три години затвор за незаконно получаване на оферта от страна на ЕЛЕМ в делото „Тръст“\". Съдът разпореди да бъде конфискувано имуществото му и да бъдат конфискувани и имуществените облаги на търга или около 17 милиона евро. Апелативният съд в Скопие предстои да вземе решение. \r\nДепутатът Емилия Александрова, само 10 дни преди вчерашното гласуване, заяви, че се противопоставя на промяната на името. Официално, на пресконференция. \r\n\"Никъде във вашата програма (на СДСМ) не пише за  промени на името и конституцията и нямате мандат да промените конституционното име на Република Македония. Тук не става дума за чувства, това е законодателен орган, където работим по конституция и закони“, каза на 10 октомври Александрова и добави, че този референдум е неуспешен и затова не трябва да се иска от народните представители да гласуват за промяната на името и да не манипулират гражданите. \r\nДевет дена по-късно Александрова гласува за промените. \r\nЕто и изявлението на Нола Исмаиловска - Старова, дадено през октомври тази година: \"Като депутат, моят дълг е да спазвам Конституцията и да бъда гласът на онези, които са ме избрали. Никой не е над волята на народа, защото функцията трябва и трябва да бъде гласът на хората, които живеят в Република Македония. Вярвам в мъдростта ви и не възнамерявам да се противопоставям на решението ви на 30 септември \", пише Исмaиловска-Старова. \r\nИ бившият министър на културата, сегашната депутатка от ВМРО-ДПМНЕ Елизабета Канчевска-Милевска, вчера гласува противоположно  на партийната позиция. И Милевска има определен багаж от времето, когато е била министърка, което със сигурност не й дава спокоен сън. В случая \"Търг\" на Специалната прокуратура  Елизабета Канческа Милевска е обвинена за търга за изпълнение строителни работи в Музея на македонската борба за държавност и суверенитет, от проекта \"Скопие 2014\". Канчевска-Милевска е заподозряна в случая \"Офертите\", защото при неспазване на Закона за обществените поръчки и без провеждане на публичен търг е сключила договор с изпълнител за допълнителни строителни дейности на музея на ВМРО. Търгът е бил решен в полза  на строителната компания „Бетон-Щип“АД а това споразумение ощети държавния бюджет в размер на 1 милион евро. \r\nТези депутати, разочароваха партията и отечеството и с това ще трябва да живеят занапред, заяви Християн Мицковски снощи след гласуването.  Юлиян Марков", "date": "2018.10.20", "title": "„МКД“: Какво накара депутатите от опозицията да премислят в последния момент"}
{"url": "http://www.focus-news.net/news/2018/10/20/2580551/mkd-makedoniya-osemdeset-kolkoto-sa-neobhodimi-deputati-glasuvaha-za-konstitutsionnite-promeni.html", "text": "Осемдесет депутати, колкото са необходими гласуваха за конституционните промени, пише македонското електронно издание  “МКД“ \r\nОсемдесет депутати приеха предложението на правителството за приемане на  конституционни промени в унисон с Договора с Гърция за промяна на името в Република Северна Македония. 80 депутати от 117 депутати гласуваха за необходимостта от конституционни промени.При поименното гласуване позитивния вот се потвърди, а 39 бяха против, един депутат не присъства. \r\nДепутатите първоначално гласуваха по електронен път, а след това по предложение на координатора на ВМРО-ДПМНЕ Драган Данев се премина към индивидуално гласуване. Някои от депутатите на ВМРО-ДПМНЕ гласуваха за конституционни промени. \r\nВладанка Авирович, Нора Исмаили-Старова,  Кръсте Муковски Сашо Василевски, Любен Арнаудов, Зекир Рамчилович, Елизабета Канчевска-Милевска ... имената от парламентарната група на ВМРО-ДПМНЕ, които гласуваха за конституционните промени. \r\nСлед две отлагания на вече планираното продължение на 61-та парламентарна сесия, тази вечер в 22:20 (23:20 българско време) часа най-накрая започна продължението на сесията. \r\nВ петъчния ден депутатите бяха в сградата на Събранието цял ден и заседанието беше отлагано неколкократно . Но управляващото мнозинство очевидно не беше събрало необходимото мнозинство от две трети. ВМРО-ДПМНЕ поиска още в 15 часа да се проведе гласуването, но председателят не го направи.  Депутатът Иван Стоилкович коментира тази ситуация в законодателната власт: Парламентът е като животновъден пазар. \r\nЦял ден се говореше, че са осигурени 77-78 депутати и че още два гласа \"за\" липсват. \r\nВечерта генералния секретар на опозицията Игор Янушев заяви, че на техни депутати са предлагали \"милиони евро, за да гласуват против волята на гражданите на Македония\". ВМРО-ДПМНЕ призова прокуратурата да разследва тези случаи на \"извършване открит натиск на депутати\". \r\nНа това СДСМ отговори, че всичко е лъжа и че такива клеветнически действия ще бъдат последвани от съдебен процес.  Юлиян Марков", "date": "2018.10.20", "title": "„МКД“ (Македония): Осемдесет депутати, колкото са необходими, гласуваха за конституционните промени"}
{"url": "http://www.focus-news.net/news/2018/10/20/2580553/zoran-zaev-dnes-e-istoricheski-den-za-makedoniya.html", "text": "Днес е исторически ден за Македония, заяви македонският премиер Зоран Заев, цитиран от македонският  телевизионен  “Kанал 5“ \r\n„Македония ще стане част от европейското семейство, ще се реализира мечтата и визията за по-добър живот. Присъединяването ни към НАТО вече започна и скоро ще станем пълноправен член и в рамките на една година ще приключим преговорите за започване на присъединителен процес с Европейския съюз, каза премиерът Заев. \r\nТой специално  благодари на смелите депутати от ВМРО-ДПМНЕ, които въпреки натиска от страна на партията гласуваха за  необходимостта от приемане на конституционните промени. Те поставят бъдещето на страната над партийни интереси, каза Заев. \r\n„Не е вярно твърдението на генералния секретар на ВМРО-ДПМНЕ Янушев, че са предлагани пари на депутати от опозицията“, заяви македонският премиер. \r\nПремиерът Заев, който отговори на журналистическите въпроси, каза, че чрез институциите на парламента ще се стреми към национално помирение.  Юлиян Марков", "date": "2018.10.20", "title": "Зоран Заев: Днес е исторически ден за Македония"}
{"url": "http://www.focus-news.net/news/2018/10/20/2580555/nova-tv-makedoniya-lideri-ot-regiona-i-ot-evropa-privetstvaha-reshenieto-na-makedonskiya-parlament.html", "text": "Лидери от региона и от Европа приветстваха решението на македонския парламент, съобщи македонският телевизионен канал  “Нова ТВ“ \r\nГръцкият премиер Алексис Ципрас поздрави колегата си Зоран Заев за този успех и в социалната мрежа „Туитър“: \r\n\"Поздравления за моя приятел Зоран Заев! Днешното гласуване е голяма стъпка напред към нашия общ успех. Много важна стъпка за мирно и проспериращо бъдеще за нашите народи! \" \r\nПоздравления дойдоха от нашето първо съседно Косово. Президентът Хашим Тачи на английски поздрави правителството и народа на Македония за големия напредък към интеграция в  НАТО и ЕС благодарение на гласуването в парламента: \"Косово и целия регион ще бъдат безопасни и по-успешни, когато  Скопие и Атина показват пътя напред\". \r\nБеджет Пацоли, ръководител на дипломацията на Косово, заяви: \r\n\"Поздравявам историческото решение на парламента на Македония за споразумението между Македония и Гърция. Моите аплодисменти за депутатите за смелостта им да вървят напред към евро-атлантическото бъдеще на Македония. Поздравления за министър-председателя Зоран Заев и министър Никола Димитров. Напредъкът на нашите съседи е и наш! \" \r\nИ комисарят Йоханес Хан пише в „Туитър“, че \"Това е страхотен ден за демокрация в Скопие. Поздравявам всички, които са решили да вървят по пътя на ЕС. Очаквам, че свободният избор на депутатите да бъдат напълно зачитан, особено тези, които се осмелиха да гласуват. Нуждаем се от водачество, а не партийни игри. \" \r\nГенералният секретар на НАТО Йенс Солтенберг написа в \"Туитър\": \r\n\"Приветствам гласуването в парламента в Скопие за предложените конституционни промени. Сега зависи от правителството и политическите лидери да завършат националните процедури по промяната на името и да се възползват от тази историческа възможност за присъединяване на страната към НАТО\", заяви шефът на алианса, пише  Kathimerini .  Юлиян Марков", "date": "2018.10.20", "title": "„Нова ТВ“ (Македония): Лидери от региона и от Европа приветстваха решението на македонския парламент"}
{"url": "http://www.focus-news.net/news/2018/10/20/2580557/tass-makedonskiyat-parlament-odobri-popravkite-v-konstitutsiyata-za-promyana-na-imeto-na-stranata.html", "text": "Депутатите от Събранието (парламента) на Македония с поименно гласуване, се изказаха в полза на стартирането на процеса на изменение на конституцията на републиката, представен от правителството на страната. Това решение беше взето в петък на 61-вото заседание на Парламента. \r\nПредложението беше подкрепено от 80 от 120 депутати, 39 гласуваха против, 1 отсъства. \r\n\"Поименното гласуване потвърждава, че 80 депутати гласуваха\" За \", 39\" против \". Аз заявявам, че Събранието взе решение да започне промени в конституцията\", каза председателят на парламента Талат Джафери. \r\nПо време на първото гласуване 80 депутати изразиха подкрепата си за началото на изменението на конституцията на страната. Но това решение не беше утвърдено от председателя на парламента във връзка с искането за поименно гласуване, което беше удовлетворено от Джафери. Резултатите от него също потвърдиха, че 80 депутати подкрепят процеса на изменение. \r\nНа 8 октомври правителството на Македония одобри законопроект за въвеждане на четири изменения в конституцията на страната. Комисията по конституционни въпроси на парламента на Република Македония на 12 октомври с мнозинство подкрепи предложението на правителството. \r\nПървото конституционно изменение се отнася до добавянето на прилагателното \"Северна\" в името на Република Македония. Второто изменение се отнася до преамбюла на конституцията, в който са изброени държавните правни традиции. Третият, от своя страна, предвижда \"зачитане на суверенитета, териториалната цялост и политическата независимост на съседните държави\". Четвъртото изменение има за цел грижата  за културните, икономическите и социалните права на македонския народ и на всички граждани (на страната)в чужбина, без да се намесва под каквато и да е  форма в суверенните права на други държави и техните вътрешни работи.  Юлиян Марков", "date": "2018.10.20", "title": "ТАСС: Македонският парламент одобри поправките в конституцията за промяна на името на страната"}
{"url": "http://www.focus-news.net/news/2018/10/20/2580560/deputatite-shte-glasuvat-vota-na-nedoverie-kam-kabineta-borisov-3-na-24-oktomvri-obzor.html", "text": "Около 3 часа народните представители разискваха вота на недоверие към кабинета  „Борисов 3“ на тема „Здравеопазване“. От БСП внесоха вота на 15 октомври с мотив, че правителството се е провалило в здравната политика. Това е третият вот на недоверие към кабинета „Борисов 3“. Предходните два на теми „Корупция“ и „Сигурност“ бяха неуспешни. Парламентът ще гласува вота на тема „Здравеопазване“ на 24 октомври. За да бъде вотът на недоверие успешен трябва да го подкрепят повече от половината депутати в пленарна зала. Ново предложение за вот на недоверие може да се направи след 6 месеца. ПГ на „Воля“ не участва в разискванията по вота. Очаква се вотът на недоверие освен от вносителите БСП да бъде подкрепен и от ДПС. Управляващите от ГЕРБ и „Обединени патриоти“ ще гласуват против.  \r\nВ пленарна зала от БСП отново настояха кабинетът да подаде оставка. „За 10 години доведоха здравеопазването до там, че думите „достъпност“ и „безплатност“, се заменят с „връзки“ и с „пари“, изтъкна лидерът на БСП Корнелия Нинова. Левицата се обяви за връщане на държавата в управлението на здравната система, регулация и контрол, както и за гарантиран достъп на всеки до здравеопазване. От БСП посочиха, че управляващите са оставили здравната система да се оправя сама. Те настояха здравната система да работи в пазарни условия, при ясни правила за преструктуриране. \r\nПредседателят на ПГ на ГЕРБ Цветан Цветанов коментира: „Благодарим на БСП, че за първи път в парламентарната история, внесоха вот на недоверие за намерения“. „Вотът на недоверие е единственият системен подход на БСП за политически послания“, посочи той и обърна внимание на това, че БСП никога не дават алтернатива или решения на въпросите, които вълнуват гражданите. Д-р Даниела Дариткова от ГЕРБ заяви, че не забелязва в лидера на БСП Корнелия Нинова желание за диалог, а за противопоставяне. Тя определи алтернативата на левицата за здравеопазване като лозунг от добре забравеното старо време.  \r\nОт „Обединени патриоти“ защитиха мерките на правителството в сектор „Здравеопазване“. Те изтъкнаха 15- процентното увеличение на бюджета на НЗОК.  \r\nОт ДПС заявиха, че подкрепят вота заради безвремието в здравеопазването. Д-р Нигяр Джафер обърна внимание на неудържимия срив на доверие от страна на пациентите, на лекарите и медицинските специалисти към системата. Тя обяви, че ГЕРБ управлява 10 години, което е достатъчно време да види проблемите в здравеопазването и да ги коригира. \r\nВ пленарна зала присъстваха вицепремиерът Томислав Дончев и министрите Кирил Ананиев, Боил Банов, Теменужка Петкова, Николина Ангелкова, Цецка Цачева, Нено Димов, Емил Караниколов, Румен Порожанов, Младен Маринов, Петя Аврамова. Премиерът Бойко Борисов не беше в залата заради ангажименти в Брюксел. След разискванията здравният министър Кирил Ананиев заяви, че „здрав“ вот на недоверие не се прави с „болни“ аргументи. Той опроверга твърденията на опозицията, че не е разговарял с никого за моделите за здравеопазване. Министърът уточни, че само пациентските и синдикалните организации са категорично против предлаганите два модела. Кирил Ананиев беше категоричен, че ще се срещне с всички политически сили, за да им обясни какви са изводите след дискусиите по новите модели. „Не сте виждали такъв подход, но може би и такъв ще трябва да видите“, коментира министърът.  \r\nБиляна ИВАНОВА", "date": "2018.10.20", "title": "Депутатите ще гласуват вота на недоверие към кабинета „Борисов 3“ на 24 октомври (ОБЗОР)"}
{"url": "http://www.focus-news.net/news/2018/10/20/2580561/the-gurdian-dzhulian-asandzh-iska-da-sadi-ekvador-za-narushavane-na-pravata-i-svobodite-mu.html", "text": "Джулиан Асандж предприе съдебни действия срещу правителството на Еквадор, като заяви, че новите правила за пребиваването му в лондонското посолство на страната нарушават неговите \"основни права и свободи\", съобщиха неговите адвокати в петък, цитирани от  The Gurdian . \r\nАдвокатът на Асандж, Балтазар Гарсон, заяви, че основателят на \"Уикилийкс\" съди външния министър на Еквадор Хосе Валенсия за \"изолиране и заставяне да мълчи\" заради новите правила, които налагат на Асандж да избягва онлайн политически коментари и да се грижи по-добре за котката си, пише изданието. \r\n\"Котката е държана в нечовешки условия повече от шест години\", каза Гарсон, описвайки условията за котката като \"обезобразяване\". \r\nТой добави, че на Асандж не му е възстановен достъпа до интернет, въпреки че новите правила му позволяват да използва Wi-Fi на посолството за своя персонален компютър и телефон. \r\nТози ход следва влошаването на отношенията между правителството на Еквадор и основателя на Уикилийкс, на когото бе предоставено убежище в лондонското посолство в Еквадор през 2012 г., издирван в Обединеното кралство заради обвинения в сексуално насилие срещу него в Швеция. \r\nВаленсия заяви, че страната ще отговори на делото и че има \"абсолютна прерогатива и право\" да защитава своите офиси, работници и Асандж в своето посолство. \r\n\"Протоколът трябва да се спазва, независимо дали го харесва или не. Това е норма за регулиране на престоя на Асандж в нашето посолство \", каза той пред журналисти, добавяйки, че правилата отговарят на международните стандарти и еквадорските закони.  Юлиян Марков", "date": "2018.10.20", "title": "The Gurdian: Джулиан Асандж иска да съди Еквадор за нарушаване на „правата и свободите“ му"}
{"url": "http://www.focus-news.net/news/2018/10/20/2580554/zaev-koyto-otgovori-na-zhurnalisticheskite-vaprosi-kaza-che-chrez-institutsiite-na-parlamenta-shte-se-stremi-kam-natsionalno-pomirenie.html", "text": "Председателят на Европейския съвет Доналд Туск приветства решението на македонския парламент, пише електронното издание на гръцкия вестник  Kathimerini . \r\n\"С едно гласуване сте една голяма стъпка по-близо до заемането на полагащото ви се място в нашата трансатлантическа общност\", заяви в социалната мрежа „Туитър“ на техния (македонски - бел.ред) език.  Юлиян Марков", "date": "2018.10.20", "title": "Kathimerini: Доналд Туск приветства решението на македонския парламент"}
{"url": "http://www.focus-news.net/news/2018/10/20/2580562/mayki-na-detsa-s-uvrezhdaniya-poiskaha-ostavkata-na-valeri-simeonov-bsp-gi-podkrepiha-obzor.html", "text": "Изказване на вицепремиера Валери Симеонов след заседание на Националния съвет за тристранно сътрудничество предизвика остра реакция на майки на деца с увреждания. Тогава вицепремиерът посочи: „Този закон беше започнат като опит да се угоди на една група кресливи жени, които спекулираха с децата си, манипулираха обществото, изкарвайки на пек и на дъжд тези уж болни деца, без грам майчинско чувство, грижа за тях“. Става въпрос за Закона за хората с увреждания, който тристранният съвет подкрепи частично на 16 октомври. Законодателното предложение не беше прието от работодателите и КТ „Подкрепа“. Положително становище изказаха от КНСБ. Майките на деца с увреждания от палатковия лагер пред парламента влязоха в сградата и настояха вицепремиерът Валери Симеонов да се извини и да подаде оставка. Майките бяха в пленарна зала на разискванията по вота на недоверие към кабинета „Борисов 3“ на тема „Здравеопазване“. Очаква се в понеделник майките да протестират с искане вицепремиерът да се оттегли от поста.  \r\nОт БСП подкрепиха искането на майките за оставката на Валери Симеонов. „Вицепремиерът Валери Симеонов не може да остане повече на поста си заради думите си за майките на деца с увреждания“, заяви лидерът на левицата Корнелия Нинова. Тя изтъкна, че БСП ще предприеме стъпки за оставката на Симеонов. „Не искаме само оставката на Валери Симеонов, с вота на недоверие искаме оставката на цялото правителство за катастрофата в здравната система и за агонията, на която са подложени българи“, обяви Корнелия Нинова. \r\nОт Брюксел Бойко Борисов се извини от името на правителството за казаното от вицепремиера Валери Симеонов по адрес на майките на деца с увреждания. „Има една приказка език мой – враг мой. Такъв език е недопустим и се разграничавам от него. Крайно време е всеки да си мери думите“, заяви премиерът и допълни, че това касае както опозицията, така и хората в управляващата коалиция.  \r\nСлед призивите за оставката му, вицепремиерът Валери Симеонов заяви, че с децата инвалиди се спекулира. „Знам, че истината боли, но не се отказвам от нито една своя дума“, обяви той. Симеонов обясни, че с изказването си е имал предвид, че с децата инвалиди се спекулира, дори и след като правителството прие законопроект и удовлетвори всички искания на майките. „Маските паднаха, в общ хор реват БСП, АТАКА, някои лидери на протеста на майките и всякакви политически маргинали“, отбеляза още Валери Симеонов. \r\nБиляна ИВАНОВА", "date": "2018.10.20", "title": "Майки на деца с увреждания поискаха оставката на Валери Симеонов, БСП ги подкрепиха (ОБЗОР)"}
{"url": "http://www.focus-news.net/news/2018/10/20/2580558/afp-sauditska-arabiya-e-arestuvala-18-dushi-za-ubiystvoto-na-dzhamal-hashogi.html", "text": "Саудитска Арабия е арестувала 18 души за убийството на Джамал Хашоги, предава  AFP . \r\nСаудитска Арабия призна в събота, че дисидентът - журналист Джамал Хашоги е бил убит в консулството ѝ в Истанбул, съобщиха от държавните медии, две седмици след изчезването му. \r\nКралството съобщи също, че е уволнило висшия служител на разузнаването Ахмад ал Асири и съветника за кралски медии Сауд ал-Кахани, двамата най-близки помощници на престолонаследника принц Мохамед бин Салман, който е изправен пред нарастващ натиск заради аферата \"Хашоги\". \r\nСаудитският журналист Джамал Хашоги, критик на ръководството на кралството и сътрудник на \"Вашингтон пост\", беше забелязан за последен път на 2 октомври, когато влезе в консулството на своята страна в Истанбул. \r\nИзчезването му бе забулено в тайна и предизвика международна криза, като турски официални лица обвиниха Саудитска Арабия за убийство, спонсорирано от държавата. \r\n\"Дискусиите между Джамал Хашоги и тези, с които се срещна в консулството на кралството в Истанбул ... се превърнаха в битка, довела до смъртта му\", каза Саудитската агенция за пресата, позовавайки се на главния прокурор. \r\nКралството съобщи, че 18 души са били арестувани в  рамките на текущото разследване. \r\nСаудитският крал също така разпореди създаването на министерски комитет под председателството на короната, за да преструктурира агенцията за разузнаване на кралството и да \"дефинира правомощията ѝ точно\", заявиха държавните медии. \r\nПрезидентът Доналд Тръмп заяви, че Съединените щати, които са най-големият защитник на Саудитска Арабия, могат да наложат санкции заради вероятното убийство на Хашоги. \r\nДържавният секретар  Майк Помпео каза пред радио \"The Voice of America\": \"Със сигурност ще разгледаме широк спектър от потенциални отговори\". \r\nАдминистрацията на Тръмп е особено бавна, в критиките към Саудитска Арабия, въпреки убедителните доказателства, че Хашоги, критик на могъщия престолонаследник на ислямското петролно кралство, изчезна след влизането си в Саудитско консулство в Истанбул.  Юлиян Марков", "date": "2018.10.20", "title": "AFP: Саудитска Арабия е арестувала 18 души за убийството на Джамал Хашоги"}
{"url": "http://www.focus-news.net/news/2018/10/20/2580556/afp-sauditska-arabiya-prizna-che-dzhamal-hashogi-e-bil-ubit-v-kosulstvoto-na-stranata-v-istanbul.html", "text": "Саудитска Арабия призна в събота, че дисидентът - журналист Джамал Хашоги е бил убит в консулството ѝ в Истанбул, съобщиха държавните медии в кралството, цитирани от  AFP . \r\n\"Дискусиите между Джамал Хашоги и тези,  с които той се срещна в консулството на кралството в Истанбул ... се превърнаха  в битка, довела до смъртта му\", каза Саудитската агенция за пресата, позовавайки се на главния прокурор.  Юлиян Марков", "date": "2018.10.20", "title": "AFP: Саудитска Арабия призна, че Джамал Хашоги е бил убит в косулството на страната в Истанбул"}
{"url": "http://www.focus-news.net/news/2018/10/20/2580564/the-independent-sdelkata-za-brekzit-e-90-protsenta-gotova-no-mishel-barnie-izkazva-opaseniya-za-irlandskata-granitsa.html", "text": "Сделката  за Брекзит е 90% завършена, но все още може да пропадне заради  проблема с ирландската граница на този късен етап, предупреди главният преговарящ на ЕС, цитиран от британския вестник  The Independent . \r\nГоворейки след срещата на високо равнище в Брюксел, където лидерите на ЕС обсъдиха напредъка в преговорите, Мишел Барние заяви, че \"все още не е сигурен, че ще има споразумение за оттеглянето на Великобритания\". \r\nЛидерите на ЕС се отнесоха  деликатно с британския премиер Тереза Мей на срещата в опит да избегнат повтарянето на предишната среща на върха в Залцбург, като повечето от тях говориха оптимистично  и предполагаха, че може да се избегне сценария с липса на сделка. \r\nКонкретният напредък беше недостатъчен, а лидерите се съгласиха да отменят планираната среща на върха през ноември, в която се очакваше да бъде финализирана сделката  за Брекзит като заявиха, че \"не е постигнат решителен напредък\" навреме. \r\n\"Деветдесет процента от споразумението е договорено с Великобритания\", каза Мишел Барние пред френското радио Inter, цитирано от вестника. \r\n\"Убеден съм, че е необходима сделка, но все още не съм сигурен, че ще имаме такава.\" \r\nГлавният преговарящ беше казал по-рано през седмицата, че се нуждае от \"много повече време\", за да постигне споразумение, което е заседнало на проблема с ирландската граница от месеци и накрая се провали в неделя, пише вестника.  Юлиян Марков", "date": "2018.10.20", "title": "The Independent:  Сделката за Брекзит е 90 процента готова, но Мишел Барние изказва опасения за ирландската граница"}
{"url": "http://www.focus-news.net/news/2018/10/20/2580559/hristiyan-mitskovski-cheren-petak-za-makedoniya.html", "text": "Днес е черен петък за Македония, заяви лидерът на опозиционната партия ВМРО-ДПМНЕ Християн Мицковски, цитиран от македонската редакция  Deutsche Welle \r\nАкт на насилие и най-тъмния ден за демокрациятa в Македония. Това е оценката на председателя на ВМРО-ДПМНЕ Християн Мицковски, която той направи на пресконференция в македонската столица след края на парламентарното заседание. \r\n\"Това днес е акт на насилие на държавата, подкрепен от структури, които са решили да работят в тяхна (на управляващите) полза. Зоран Заев със сила пристъпи към  промяната на името на държавата и сключването на споразумение, с което се губи името Македония и се губи идентичността \", каза Мицковски. \r\n\"Днес в Македония се случи един тъжен ден, черен петък, най-тъмният петък в демокрацията на съвременната независима Република Македония\". \r\nМицкоски обвини правителството, че упражнява силен натиск и заплахи срещу депутатите от опозицията и им обещава освобождаването от обвинения на тези, които са \"обект на  политическо преследване\". \r\nТой обаче каза, че не може да прости на седемте депутати от ВМРО-ДПМНЕ, които подкрепиха конституционните промени, и заяви, че те са изрично изключени от партията. \r\n\"Тези осем депутати, независимо от факта, че са обхванати от политическо преследване и са изправени пред сериозни обвинения, висящи над главите, може някой да се отнася с разбиране към тях, но аз като човек не мога да ги оправдая \". \r\n\"Тези седем от ВМРО-ДПМНЕ ме разочароваха и преди всичко партията и родината и ще трябва да живеят с това. Тази вечер Изпълнителният комитет на ВМРО-ДПМНЕ на извънредна сесия и по мое предложение единодушно прие изключването на тези седем депутати\", каза Мицковски. \r\nТой отбеляза, че има и други депутати, които, както и тези, които гласуваха, \"бяха обхванати от политическо преследване, но не се поддадоха и гласуваха в съответствие с отношението на партията и според волята на гражданите\". \r\nВ края на изявлението си Мицковски обвини Заев, че иска да избяга от изборите .  Юлиян Марков", "date": "2018.10.20", "title": "Християн Мицковски: Черен петък за Македония"}
{"url": "http://www.focus-news.net/news/2018/10/20/2580565/futbol-vereya-zavarshi-naravno-22-sreshtu-botev-vratsa.html", "text": "Футбол: Верея завърши наравно 2:2 срещу Ботев Враца в откриващия мач от 12-ия кръг на Първа лига. Домакините губеха с 0:2 на полувремето след голове на Валери Божинов и Емил Стоев, но осем минути след почивката Теофилис Курупис намали разликата, а в третата минута на добавеното време Антон Огнянов изравни и донесе точка за Верея. \r\nВ съботния ден предстоят три мача. Славия посреща Септември от 15:00 часа, Ботев Пловдив е домакин на Черно море от 17:15 часа и от 20:00 часа е мачът в Разград, между първия и втория в класирането Левски и Лудогорец", "date": "2018.10.20", "title": "Футбол: Верея завърши наравно 2:2 срещу Ботев Враца"}
{"url": "http://www.focus-news.net/news/2018/10/20/2580567/bdzh-preodolya-zadalzheniyata-si-kam-kreditorite-i-shte-zavarshi-godinata-na-pechalba-obzor.html", "text": "БДЖ преодоля задълженията си към кредиторите и ще завърши годината на печалба. Това стана ясно по време на „Железопътен форум – 2018“, който се проведе в София. Министърът на транспорта, информационните технологии и съобщенията Росен Желязков заяви, че националният железопътен превозвач към този момент е със стабилизирано финансово състояние и окончателно е преодолял проблемите с кредиторите. „Оттук нататък следва подобряване на инфраструктурата и на условията на труд. И се надявам и занапред да продължим добрия диалог с БДЖ, за да осигуряваме доброто пътуване и комфорта на пътниците“, каза още министър Желязков. \r\nОт своя страна, управителят на „БДЖ – Товарни превози” ЕООД инж. Любомир Илиев коментира, че през 2018 г. държавата е спестила на БДЖ 10 млн. лв. наказателни лихви. Инж. Илиев припомни, че през 2007 г. България влиза в ЕС и оттогава има регистрирани и лицензирани два товарни превозвача. „За съжаление, се взима голям заем и дълговете на железниците към финансови институции от 500 млн. лв. стигат 845 млн. лв. Тогава започва и световната финансова криза. И всичко това, както и развитието на автобусния транспорт в България, допринася за доста сериозните проблеми в приходната част на „БДЖ - Пътнически превози“ и „БДЖ - Товарни превози“, каза още той.  \r\nИнж. Илиев обясни, че през 2009 г. дружеството е в състояние на технически фалит, всички кредитори си искат парите, а приходите намаляват всеки ден. „Товарният транспорт е либерализиран, а пътническият се бори усилено с автобусния. Така че нуждата от реформи по онова време е несъмнена“, посочи той. По думите му сегашното ръководство на БДЖ създава през 2009 г. седем-годишен план за реформи, с който кандидатства за нотификация, за да може дълговете да бъдат погасени от държавата. „Първата нотификация се случва през 2011 г., но тя не се изпълнява – за съжаление, държавата не помага на дружеството. От 2011 г. до 2017 г. този план за оздравяване на БДЖ даде своя резултат – бяха погасени над 400 млн. лв. дългове, но това костваше капиталовия трансфер на държавата в пътническите превози. Което означаваше, че те пак не можеха да се финансират, което влоши услугата и доведе до превес на автобусния транспорт в България“, обясни инж. Илиев и посочи, че същото се е случило и в товарния транспорт, като към момента България има 13 лицензирани железопътни товарни превозвачи.  \r\n„Всичко това доведе до загуба на пазарен дял на „БДЖ – Товарни превози“ всяка година с около 3-4%. И към 2017 г. имаме пазарен дял под 50%. Но за щастие през 2018 г. дружеството успя да увеличи пазарния си дял с 5%, благодарение на няколко ключови клиента за българския товарен транспорт. И всичко това доведе до стабилизиране на дружеството. И това, което се очаква през 2018 г., е то да излезе на положителен финансов резултат от оперативна дейност, което не се е случвало от създаването му през 2007 г. Същото се отнася и за „БДЖ – Пътнически превози“. Въпреки отлика на капитали, те тази година също ще бъдат на положителен финансов резултат“, каза още инж. Илиев. Той посочи, че изплащането на дълговете, благодарение на правителството и Министерството на транспорта, информационните технологии и съобщенията, ще спести 10 млн. лв. наказателни лихви на „Холдинг БДЖ“, който досега винаги е изплащал тези наказателни лихви към кредиторите. „Тази година към юни месец дълговете към финансови институции са нула. Това означава, че ще завършим 2018 г. на близо 5 млн. лв. положителен финансов резултат – т.е. печалба. Това, което е важно за „БДЖ – Пътнически превози“ до идването на новия подвижен състав след 3 години, е да може да стабилизира нивото и качеството на услугите и те да бъдат на европейско ниво“, обясни инж. Илиев.  \r\nЦветилена СИМЕОНОВА", "date": "2018.10.20", "title": "БДЖ преодоля задълженията си към кредиторите и ще завърши годината на печалба (ОБЗОР)"}
{"url": "http://www.focus-news.net/news/2018/10/20/2580566/tass-broyat-na-zaginalite-pri-vzriva-v-leningradska-oblast-dostigna-chetiri-sedem-dushi-sa-raneni.html", "text": "Открити са телата на четирима загинали. Седем души са ранени, двама от тях са в болница, според източник на  TACC . \r\nОгледът на  мястото на взрива продължава. \r\nЕксплозията в завода за производство на пиротехнически изделия и къмпингови мебели \"Авангард\" в Гатчина стана в петък следобед. Започнало е разследване за \"Нарушаване на правилата за безопасност на взривоопасни обекти, довело до смъртта на лице поради небрежност\". Първоначално агенцията съобщаваше за двама загинали. \r\nПри взрива е пострадала лутеранска църква от XVIII век. Повредена е контактната мрежа на близката ЖП линия и около 80 къщи са останали без ток.  Юлиян Марков", "date": "2018.10.20", "title": "ТАСС: Броят на загиналите при взрива  в Ленинградска област достигна четири, седем души са ранени"}
{"url": "http://www.focus-news.net/news/2018/10/20/2580569/evening-standard-ideyata-na-tereza-mey-za-udalzhavane-na-prehodniya-period-shte-sreshtne-ostra-saprotiva.html", "text": "Идеята на Тереза Мей за удължаване на преходния период ще срещне остра съпротива, пише лондонският вестник  Evening Standard \r\nСъпротивата в собствената ѝ партия  се задълбочи а бившият лидер Йън Дънкан Смит каза, че удължаването  би означавало  Великобритания да попадне в следващия бюджет на ЕС. \r\nБившият министър за Брекзит Дейвид Дейвис призова министрите  да се опитат да настояват за промяна на курса в преговорите. \r\n\"Като удължим преходния период, вероятно ще паднем директно в следващия бюджет на ЕС, което ще означава десетки милиарди лири допълнително, които да бъдат платени на ЕС. Би било много трудно да кажем на британците, че прекарваме още една година или повече във фазата на изпълнение и тогава ще плащаме десетки милиарди лири, когато всъщност казваме, че се нуждаем от тях за други местни програми“, заяви Йън Дънкън Смит. \r\n\"Ние сме в преговори, но в момента те започват да изглежда по-скоро като капитулация, отколкото като преговори. Трябва да покажем твърдост и да направим нещо за преговорите, вместо да кажем \"какво бихте искали?\" - заяви бившият лидер на консерваторите.  Юлиян Марков", "date": "2018.10.20", "title": "Еvening Standard: Идеята на Тереза Мей за удължаване на преходния период ще срещне остра съпротива"}
{"url": "http://www.focus-news.net/news/2018/10/20/2580570/futbol-izigraha-se-tri-macha-v-golemite-evropeyski-parvenstva.html", "text": "Футбол: Изиграха се три мача в големите европейски първенства. Айнтрахт Франкфурт победи Фортуна Дюселдорф със 7:1, като сръбският нападател Лука Йович отбеляза пет гола. Отборът от Дюселдорф заема последното място във временното класиране на Бундеслигата, като от изиграните осем мача има едва една победа и две ремита. Селта Виго загуби у дома от Алавес с минималното 0:1 в мач от деветия кръг на испанската Лига. Олимпик Лион победи Ним с 2:0 в мач от десетия кръг на френската Лига 1. Днес предстоят още мачове от водещите европейски първенства.", "date": "2018.10.20", "title": "Футбол: Изиграха се три мача в големите европейски първенства"}
{"url": "http://www.focus-news.net/news/2018/10/20/2580572/boks-kubrat-pulev-treniral-za-fyuri-sas-sparing-partnyori-na-klichko-i-dzhoshua.html", "text": "Бокс: Кубрат Пулев е правил спаринги с бивши партньори на Владимир Кличко и Антъни Джошуа по време на подготовката си за мача с Хюи Фюри. Мачът е на 27 октомври в “Арена Армеец” в София, а победителят от него ще стане официален претендент за световната титла на Ай-Би-Еф, която в момента е притежание на Джошуа.  \r\nСпоред Пулев единият е украинец, бивш спаринг партньор на Кличко. Другият е руснак. Тренирал е и с млад боксьор, който е работил с Джошуа. Пулев разкри, че този път, за разлика от подготовката му за мача с Джошуа, допинг-офицерите не са го посетили нито веднъж", "date": "2018.10.20", "title": "Бокс: Кубрат Пулев тренирал за Фюри със спаринг партньори на Кличко и Джошуа"}
{"url": "http://www.focus-news.net/news/2018/10/20/2580568/daily-express-es-vizhda-brekzit-kato-zaplaha-i-zatova-e-gotov-da-nakazhe-velikobritaniya.html", "text": "ЕС вижда Брекзит като заплаха и затова е готов да накаже Великобритания,заяви бившия политически съветник Лий Родъръм, цитиран от британския вестник  Daily Express . \r\nМонополът на Европейския съюз на страните от континента доведе до \"липса на конкуренция\" между държавите-членки и допринесе за вота на референдума  за Брекзит - нещо, което брюкселският блок вижда като \"заплаха\", каза Лий Родъръм. \r\nД-р Лий Родъръм, експерт по политиката на Европейския съюз, обвини лидерите на ЕС, че искат да накажат Великобритания за Брекзит, докато обяснява как структурата на блока е довела до неговия упадък, пише изданието. \r\nЕкспертът, заяви че: \"Дори в националните столици имат различни гледни точки. \r\n\"Но със сигурност тези страни и тези политици, които имат интерес към все по-тесен съюз, което е стремеж на Европейския съюз, виждат Брекзит като заплаха за бъдещата цялост на ЕС\". \r\nТогава Родъръм припомни трите модела за континента на Европа преди Европейския съюз, имайки предвид източния блок, Европейската асоциация за свободна търговия (ЕАСТ) и Европейската икономическа общност (ЕИО). \r\n\"Така че стратегическа причина за Великобритания да се стреми към напускане е да ребалансира европейската конструкция, така че континента да се върне към два модела, които да се конкурират. Но, разбира се, това не е в интерес на Комисията или тези, които вярват в политическото обединение на Европа\".  Юлиян Марков", "date": "2018.10.20", "title": "Daily Express: ЕС вижда Брекзит като заплаха и затова е готов да накаже Великобритания"}
{"url": "http://www.focus-news.net/news/2018/10/20/2580571/severin-krasimirov-obvinen-za-ubiystvoto-na-zhurnalista-viktoriya-marinova-ostava-v-aresta-obzor.html", "text": "Окръжният съд остави в ареста Северин Красимиров, обвинен за убийството на журналиста Виктория Маринова. Мотивите за това са тежестта на извършеното престъпление, фактът, че младият мъж няма постоянна работа и доходи, семейството му живее в чужбина и има реална опасност той да се укрие или да извърши друго престъпление.  На Красимиров са повдигнати две обвинения - за изнасилване и за убийство по особено жесток и мъчителен за жертвата начин. Постоянната мярка „задържане под стража“ беше поискана от обвинението и подкрепена от служебния защитник на Северин - адвокат Иван Дойнов. Адвокатът поясни, че ако бъде пуснат под домашен арест и се върне в циганската махала Северин се притеснявал за здравето и живота си.  \r\nПред журналисти Северин призна, че е виновен и заяви, че ще приеме присъдата, каквато и да е тя. „Много съжалявам. Не мога да повярвам, че аз съм го направил. Ударих й един шамар“, каза той. Северин се разплака и допълни, че единствените думи, които отправя към семейството на убитата Виктория са – „Съжалявам“.  \r\nОкръжният прокурор на Русе Георги Георгиев обясни, че Северин е признал, че е ударил Виктория, за изнасилването обаче мълчал. По думите му нямало данни той да е имал съучастник. Северин отричал да е познавал жертвата си или да я е виждал на телевизионния екран. Той разказал, че между двамата е имало пререкание. От Красимиров е взета ДНК-проба. Направеният преглед е установил, че физическото му състояние е добро.  \r\nСеверин има право да обжалва наложената мярка в тридневен срок пред Апелативния съд във Велико Търново. До даването на ход на делото той ще остане в следствения арест в Русе. Агенция „Фокус”  припомня: 30-годишната телевизионна водеща бе изнасилена и убита в Русе на 6 октомври 2018 г. Сигналът за откритото ѝ тяло беше подаден същия ден в 14.18 часа. Смъртта е била причинена от удари в главата и задушаване. Няколко дни по-късно, по настояване на българските власти, в Германия бе задържан 21-годишният Северин Красимиров. Задържаният мъж е роден през 1997 г. в Русе и има криминална регистрация за кражба на цветни метали. Иззети са веществени доказателства, свързващи лицето с убийството. Открито е наличие на ДНК материал върху дрехите му от жертвата и от него, както и негов ДНК материал и върху жертвата. \r\nВ сряда, 17 октомври, германските власти предадоха на летище София издирвания Северин Красимиров на българските власти. В четвъртък той бе транспортиран от София до следствения арест в град Русе, където бе разпитан и освидетелстван. По време на разпита той е казал къде е скрил телефона на жертвата, след което мобилното устройство беше открито близо до мястото на убийството.", "date": "2018.10.20", "title": "Северин Красимиров, обвинен за убийството на журналиста Виктория Маринова, остава в ареста (ОБЗОР)"}
{"url": "http://www.focus-news.net/news/2018/10/20/2580573/pregled-na-osnovnite-temi-v-britanskiya-pechat-agentsiya-fokus.html", "text": "Джулиан Асандж предприе съдебни действия срещу правителството на Еквадор, като заяви, че новите правила за пребиваването му в лондонското посолство на страната нарушават неговите \"основни права и свободи\", съобщиха неговите адвокати в петък, цитирани от  The Gurdian . \r\nАдвокатът на Асандж, Балтазар Гарсон, заяви, че основателят на \"Уикилийкс\" съди външния министър на Еквадор Хосе Валенсия за \"изолиране и заставяне да мълчи\" заради новите правила, които налагат на Асандж да избягва онлайн политически коментари и да се грижи по-добре за котката си, пише изданието. \r\n\"Котката е държана в нечовешки условия повече от шест години\", каза Гарсон, описвайки условията за котката като \"обезобразяване\". \r\nТой добави, че на Асандж не му е възстановен достъпа до интернет, въпреки че новите правила му позволяват да използва Wi-Fi на посолството за своя персонален компютър и телефон. \r\nТози ход следва влошаването на отношенията между правителството на Еквадор и основателя на Уикилийкс, на когото бе предоставено убежище в лондонското посолство в Еквадор през 2012 г., издирван в Обединеното кралство заради обвинения в сексуално насилие срещу него в Швеция. \r\nВаленсия заяви, че страната ще отговори на делото и че има \"абсолютна прерогатива и право\" да защитава своите офиси, работници и Асандж в своето посолство. \r\n\"Протоколът трябва да се спазва, независимо дали го харесва или не. Това е норма за регулиране на престоя на Асандж в нашето посолство \", каза той пред журналисти, добавяйки, че правилата отговарят на международните стандарти и еквадорските закони. \r\n*** Сделката  за Брекзит е 90% завършена, но все още може да пропадне заради  проблема с ирландската граница на този късен етап, предупреди главният преговарящ на ЕС, цитиран от британския вестник  The Independent . \r\nГоворейки след срещата на високо равнище в Брюксел, където лидерите на ЕС обсъдиха напредъка в преговорите, Мишел Барние заяви, че \"все още не е сигурен, че ще има споразумение за оттеглянето на Великобритания\". \r\nЛидерите на ЕС се отнесоха  деликатно с британския премиер Тереза Мей на срещата в опит да избегнат повтарянето на предишната среща на върха в Залцбург, като повечето от тях говориха оптимистично  и предполагаха, че може да се избегне сценария с липса на сделка. \r\nКонкретният напредък беше недостатъчен, а лидерите се съгласиха да отменят планираната среща на върха през ноември, в която се очакваше да бъде финализирана сделката  за Брекзит като заявиха, че \"не е постигнат решителен напредък\" навреме. \r\n\"Деветдесет процента от споразумението е договорено с Великобритания\", каза Мишел Барние пред френското радио Inter, цитирано от вестника. \r\n\"Убеден съм, че е необходима сделка, но все още не съм сигурен, че ще имаме такава.\" \r\nГлавният преговарящ беше казал по-рано през седмицата, че се нуждае от \"много повече време\", за да постигне споразумение, което е заседнало на проблема с ирландската граница от месеци и накрая се провали в неделя, пише вестника. \r\n*** ЕС вижда Брекзит като заплаха и затова е готов да накаже Великобритания,заяви бившия политически съветник Лий Родъръм, цитиран от британския вестник  Daily Express . \r\nМонополът на Европейския съюз на страните от континента доведе до \"липса на конкуренция\" между държавите-членки и допринесе за вота на референдума  за Брекзит - нещо, което брюкселският блок вижда като \"заплаха\", каза Лий Родъръм. \r\nД-р Лий Родъръм, експерт по политиката на Европейския съюз, обвини лидерите на ЕС, че искат да накажат Великобритания за Брекзит, докато обяснява как структурата на блока е довела до неговия упадък, пише изданието. \r\nЕкспертът, заяви че: \"Дори в националните столици имат различни гледни точки. \r\n\"Но със сигурност тези страни и тези политици, които имат интерес към все по-тесен съюз, което е стремеж на Европейския съюз, виждат Брекзит като заплаха за бъдещата цялост на ЕС\". \r\nТогава Родъръм припомни трите модела за континента на Европа преди Европейския съюз, имайки предвид източния блок, Европейската асоциация за свободна търговия (ЕАСТ) и Европейската икономическа общност (ЕИО). \r\n\"Така че стратегическа причина за Великобритания да се стреми към напускане е да ребалансира европейската конструкция, така че континента да се върне към два модела, които да се конкурират. Но, разбира се, това не е в интерес на Комисията или тези, които вярват в политическото обединение на Европа\". \r\n*** Идеята на Тереза Мей за удължаване на преходния период ще срещне остра съпротива, пише лондонският вестник  Evening Standard \r\nСъпротивата в собствената ѝ партия  се задълбочи а бившият лидер Йън Дънкан Смит каза, че удължаването  би означавало  Великобритания да попадне в следващия бюджет на ЕС. \r\nБившият министър за Брекзит Дейвид Дейвис призова министрите  да се опитат да настояват за промяна на курса в преговорите. \r\n\"Като удължим преходния период, вероятно ще паднем директно в следващия бюджет на ЕС, което ще означава десетки милиарди лири допълнително, които да бъдат платени на ЕС. Би било много трудно да кажем на британците, че прекарваме още една година или повече във фазата на изпълнение и тогава ще плащаме десетки милиарди лири, когато всъщност казваме, че се нуждаем от тях за други местни програми“, заяви Йън Дънкън Смит. \r\n\"Ние сме в преговори, но в момента те започват да изглежда по-скоро като капитулация, отколкото като преговори. Трябва да покажем твърдост и да направим нещо за преговорите, вместо да кажем \"какво бихте искали?\" - заяви бившият лидер на консерваторите.", "date": "2018.10.20", "title": "Преглед на основните теми в британския печат (Агенция \"Фокус)"}
{"url": "http://www.focus-news.net/news/2018/10/20/2580575/tass-sergey-shoygu-i-dzheyms-matis-se-sreshtnaha-lichno-za-parvi-pat-v-singapur.html", "text": "Министрите на отбраната на Русия и САЩ Сергей Шойгу и Джеймс Матис се срещнаха  лично за първи път в Сингапур по време на срещата на Асоциацията на страните от Югоизточна Азия (АСЕАН) и техните партньори, предава  TACC . \r\nРъководителите на военните ведомства на двете страни се срещнаха преди началото на срещата на върха и си стиснаха ръцете. В хода на краткия разговор ръководителят на Пентагона изрази съболезнования на ръководителя на руското министерство на отбраната във връзка с трагедията в Керч. Той отбеляза, че подобни неща се случват в САЩ, а американците разбират чувствата на руснаците. \r\nСергей Шойгу благодари на колегата си и отбеляза, че подобни трагични случаи стават често срещани в света и трябва да се предприемат всички възможни мерки за предотвратяване на тези трагедии. \r\nОще преди срещата министърът на отбраната на Руската федерация разговаря с ръководителите на военните ведомства на Китай -Вей Фенгхе и представители на други страни. В съвместната фотография при откриването на срещата Шойгу и Матис също застанаха заедно.  Юлиян Марков", "date": "2018.10.20", "title": "ТАСС: Сергей Шойгу и Джеймс Матис се срещнаха  лично за първи път в Сингапур"}
{"url": "http://www.focus-news.net/news/2018/10/20/2580579/aktualna-patna-obstanovka.html", "text": "Информация за състоянието на републиканските пътища, предоставена от  Агенция “Пътна инфраструктура” . Днес ще има значителна облачност и на много места, главно в следобедните часове ще има превалявания. Ще духа слаб до умерен северозападен вятър. Минимални температури между 7° и 12°, максимални между 17° и 22°. Ограничения за товарни автомобили: \r\nЗабранява се движението на моторни превозни средства, предназначени за превоз на товари с техническа допустима максимална са над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва: \r\nцелогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден. \r\nЗабраната се отнася за всички периоди, в които е определен повече от един почивен или празничен ден. \r\nОграниченията важат само за участъците от републиканската пътна мрежа, както следва: \r\n- \tВсички автомагистрали;  \r\n- \tпът I-1 с. Ребърково-Ботевград, като движението се пренасочва по път II-16 Ребърково-Своге-София; \r\n- \tпът I-1 Благоевград-ГКПП „Кулата“; \r\n- \tпът I-4 п. в. „Коритна“-Велико Търново-Шумен; \r\n- \tпът I-5 Русе-Велико Търново; \r\n- \tпът I-8 ГКПП „Калотина“-София; \r\n- \tпът I-9 Варна-Бургас; \r\n- \tпът II-18 Околовръстен път София; \r\n- \tпът II-99 Бургас-Царево. \r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим. Състояние на автомагистралите: \r\nАМ „Тракия“:  \r\nОбласт София: \r\nДвижението от км 14+270 до км 20+660 в посока Бургас е ограничено поради ремонтни-възстановителни дейности на виадукти при км 17+440 и км 18+140. Движението се осъществява двупосочно в платното посока София. В празничните и почивни дни се въвежда реверсивно движение както следва: за посока Бургас се обособяват две ленти на движение и една посока София. През последния почивен или празничен ден – една лента за движение посока Бургас и две посока София. Срок 20.12.2018 г. \r\nДвижението по АМ \"Тракия\" от 45+900 до км 53+000 и в двете посоки се осъществява с повишено внимание поради констатирани неравности по пътната настилка. Скоростта на движение се ограничава до 90 км/ч. Срок 20.12.2018 г. \r\nДвижението по АМ \"Тракия\" при Ихтиман от км 34+980 до км 41+560 в посока Бургас е ограничено поради ремонтно-възстановителни дейности на виадукти при км 37+390 и км 38+240. Движението се осъществява двупосочно в платното посока София. Срок 20.11.2018 г. \r\nОбласт Пазарджик: \r\nДвижението по АМ Тракия от км 89+000 до км 89+600 в посока София е ограничено поради ремонт на пътно съоръжение над р. Елшишка. Движението се осъществява двупосочно в платното посока Бургас. Срок до 26.11.2018 г. \r\nОбласт Пловдив: \r\nВременно движението по АМ Тракия при км 112 в района на с. Цалапица се извършва в аварийната лента, поради ремонтни дейности на съоръжение. Затворени за движение са активната и изпреварващата лента. Срок до 08.11.2018г. \r\nОбласт Стара Загора: \r\nДвижението в участъка Чирпан – Стара Загора от км 168+000 до км 208+100 се осъществява с ограничение на скоростта до 90 км/ч и в двете посоки с цел осигуряване безопасност на движението поради частични деформации на пътното тяло. Срок до 20.12.2018 г.; \r\nОбласт Бургас: \r\nДвижението в участъка Деветак – Ветрен от км 308+107 до км 359+475 се осъществява с повишено внимание поради косене на тревни площи. Организацията на движение е сигнализирана с пътни знаци и конуси. Срок до 30.10.2018 г. \r\nДвижението от км 308+107 до км 359+475 в участъка Деветак - Ветрен се осъществява с повишено внимание поради подмяна на мантинела. Организацията на движение е сигнализирана с пътни знаци и конуси. Срок до 25.10.2018 г. \r\nАМ „Хемус“:  \r\nОбласт София:  \r\nДвижението по АМ \"Хемус\" при Потоп от км 18+680 до км 19+600 в посока Варна се осъществява с повишено внимание поради ремонтни дейности в аварийната лента по виадукт при км 19+250. Скоростта на движение е ограничена до 70 км/ч. Срок до 20.12.2018 г.; \r\nДвижението от км 29+860 до км 35+150 в посока София е ограничено поради ремонтни дейности на виадукт при км 33+600 и тунел „Витиня“. Движението се осъществява двупосочно в платното посока Варна. Срок 20.12.2018 г.; \r\nДвижението от км 30+260 до км 47+060 /от п.в. \"Витинска река\" до п.в. Ботевград/ е ограничено за МПС над 12 тона в двете посоки поради ремонтно – възстановителни дейности по виадукт „Коренишки дол“ при км 36+450. Движението се осъществява по обходен маршрут: п.в. \"Витинска река\" – път I-1 /София – Ботевград/ - път II-17 /Ботевград – АМ „Хемус“/ – п.в. Ботевград. Срок 20.12.2018 г.; \r\nДвижението от км 34+010 до км 40+510 в посока София е ограничено поради аварийно – възстановителни дейности по виадукт „Коренишки дол“ при км 36+450 и виадукти при км 37+520 км 37+920. Движението се извършва двупосочно в платното посока Варна. Срок до 15.12.2018 г.; \r\nДвижението по АМ „Хемус“ от км 48+800 до км 53+690 в посока Варна е ограничено поради ремонтни дейности по виадукт при км 51+360. Движението се осъществява двупосочно в платното посока София. Срок 15.12.2018 г.; \r\nДвижението по АМ \"Хемус\" от км 6+790 до км 11+850 в посока Варна е ограничено поради ремонтни дейности по виадукт при км 9+360. Движението се осъществява двупосочно в платното посока София. От неделя в 10:00 часа до петък в 12:00 часа се обособяват две ленти в посока София и една в посока Варна. От петък в 12:00 часа до неделя в 10:00 часа се обособяват две ленти в посока Варна и една в посока София. Срок 31.10.2018 г. \r\nОбласт Шумен: \r\nДвижението на МПС в участъка от жп надлез на км 364+744 до надлез на км 365+597 се осъществява двупосочно в едно платно поради извършване на строителни и монтажни работи по мостовите съоръжения. Срок до 17:00 часа на 15.11.2018 г. \r\nАМ „Струма“: няма ограничения. \r\nАМ „Марица“: няма ограничения. \r\nАМ „Черно море“: няма ограничения. \r\nОбласт Варна: \r\nДвижението от км 0+000 до км 8+600 се осъществява двупосочно в едното платно посока Варна – Бургас поради частични ремонтни дейности на асфалтовата настилка. Срок 23.12 2018 г. \r\nАМ „Люлин“:  \r\nОбласт София:  \r\nДвижението по АМ \"Люлин\" в посока София от км 7+100 до км 12+860 е ограничено за всички МПС поради изтичане на кална маса и опасност от срутване на скална маса на пътното платно при км 9+600. Ограничението е от втори тунел \"Люлин\" до първи тунел \"Мало Бучино\", където движението на всички МПС се осъществява двупосочно в платното посока София – Перник. Скоростта на движение се ограничава до 50 км/ч. Срок 20.11.2018 г. Въведени ограничения по основните пътни направления: \r\nПроходи: \r\n- „Върбишки“ - затворен за всички МПС. Срок: целогодишно;  \r\n- „Златишки“ - затворен за всички МПС. Срок: целогодишно; \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Обзорски“ - отворен за всички МПС; \r\n- „Печинско“ - отворен за всички МПС; \r\n- „Превала“ - отворен за всички МПС; \r\n- „Предел“ - отворен за всички МПС; \r\n- „Републиката“ - отворен за всички МПС; \r\n- „Ришки“ - отворен за всички МПС; \r\n- „Рожен“ - отворен за всички МПС; \r\n- „Троянски“ - отворен за всички МПС; \r\n-  „Пампорово“ - забранен за МПС над 3,5 т. Срок: целогодишно; \r\n- „Вратник“ - забранен за МПС над 10 т. Срок: целогодишно; \r\n- „Дюлински“ - забранен за МПС над 3,5 т. Срок: целогодишно; \r\n- „Петрохан“ - забранен за МПС над 12 т както и тегленето на ремаркета и полуремаркета. Срок целогодишно; \r\n- „Твърдишки“ - забранен за МПС над 10 т. Срок: целогодишно; \r\n- „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно. Състояние на републиканската пътна мрежа: \r\nОграничения в движението на МПС по първокласната пътна мрежа: \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nПри км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер. Движението на МПС при км 120+390 от Монтана посока Вършец се отклонява по път ІІІ-1621 Сумер – Вършец. Срок до 22.11.2018 г. \r\nОбласт Враца: \r\nДвижението по път I-1 Монтана – Враца в района на с. Краводер в участъка oт км 128+369 до км 133+559 е ограничено за всички МПС поради ремонт на мостово съоръжение в района на село Краводер. \r\nОбходен маршрут за МПС с обща маса над 10 т: \r\n- В направление София – Видин: Обходен път на гр. Враца, път III-101 Враца – Криводол – път II-13 Криводол – Липен – Стубел – Крапчене, път I-1; \r\n- В направление Видин – София: път I-1, път III-1302 Краводер – Пудрия – Големо Бабино – Криводол, по уличната мрежа през гр. Криводол, път III-101 Криводол – Враца – Обходен път на гр. Враца. \r\nОбходен маршрут за МПС с обща маса до 10 т: \r\n- В направление София – Видин: път I-1, път III-162 Бели извор – Стояново, път III-1621 Стояново – Сумер, по уличната мрежа през с. Сумер, път I-1; \r\n- В направление Видин – София: път I-1, път III-1302 Краводер – Пудрия – Големо Бабино – Криводол, път II-13 през гр. Криводол, път III-101 Криводол – Враца – Обходен път на гр. Враца. \r\nОграничението е сигнализирано с пътни знаци съгласно проект за организация на движението. Срок до 31.10.2018 г. \r\nОбласт Монтана: \r\nДвижение в една лента по път I-1/Е-79/ Белотинци – Долна Вереница в участъка от км 75+000 до км 99+000 поради извършване на стоително монтажни дейности. Срок до 29.10.2018 г.  \r\nДвижение в една лента по І-1/Е79/ Монтана - Трифоново в участъка от обход Монтана от км 108+000 до км 111+000 и ограничение на скоростта до 50 км поради извършване на ремонтни дейности по мостовите съоръжения. Срок до 29.10.2018 г. \r\nОбласт София:  \r\nДвижението по път I-1 София – Ботевград при Бебреш се извършва с повишено внимание поради свлачище на км 202+650 в посока Ботевград. Срок до 30.10.2018 г.; \r\nДвижението на всички МПС в участъка Жерково – Елешница от км 224+600 до км 229+700 е ограничено поради намален габарит на пътното тяло. Срок до 30.09.2019 г.  \r\nДвижението на товарни МПС над 12 т в участъка от Александров мост до границата с област Перник от км 276+162 до км 282+485 е ограничено. Срок до 30.09.2019 г.  \r\nВъведено е реверсивно движение по път I-1 София – Перник в участъците от км 276+162 /Александров мост/ до км 277+610 /начало четири лентов път/ и от км 278+910 /край четири лентов път/ до км 282+038 /бензиностанция „Лукойл“/ както следва: \r\n- всяка неделя, както и в последния почивен /празничен/ ден от 10:00 ч. до 18:00 ч.: две ленти за движение в посока влизане в София и една лента за движение в посока изход от София. През останалото време от седмицата остава в сила постоянната организация на движение, която осигурява две ленти в посока изход от София и една лента в посока София. Срок до 20.12.2018 г.;  \r\nДвижението по път София – Перник при разклонението за с. Драгичево от км 281+890 се ограничава в една лента за движение в лявото платно преди кръстовището и се отваря след него при км 282+115. Скоростта на движение се ограничава до 40 км/час. Срок 31.12.2018 г.; \r\nОбласт Перник:  \r\nДвижението по път I-1 София – Перник от км 282+485 до км 285+600 в участъка от граница София до кръстовище Драгичево е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“. Срок до 31.01.2019 г. \r\nВъведено е реверсивно движение по път I-1 София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: \r\n- всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 10.04.2019 г. \r\nДвижението по път I-1 /Е79/ (с магистрален габарит) от км 23+000 – нов (км 291+500 – стар) до км 24+000 – нов (км 292+500 – стар) в посока Перник – Кулата се осъществява с повишено внимание и скоростта на движение е ограничена до 80 км/ч. Срок до 31.01.2019 г. \r\n- път І-2 Граница Румъния-Русе-Цар Калоян-Разград-Шумен-Девня-Варна: няма. \r\nОбласт Русе: \r\nДвижението по път Русе – Разград  от км 0+000 до км 1+057 се осъществява с повишено внимание поради ремонт на осветлението на мост над р. Дунав. Въведено е ограничение на скоростта до 20 км/ч. Срок до 31.10.2018 г.  \r\n- път І-3 Гара Бяла-Плевен-Луковит-Коритна-Ябланица-Ботевград:  \r\nОбласт София:  \r\nДвижението в участъка Правец – с. Разлив – Трудовец – Ботевград в участъка от км 193+345 /отклонение за пътен възел „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т.  \r\nОбходен маршрут: АМ „Хемус“ /за п.в. „Правец“/, път ІІ-17 (Мездра-Ботевград), пътен възел І-3, пътен възел „Ботевград“ на АМ „Хемус“ и обратно. Срок до 30.06.2019 г. \r\nОбласт Ловеч: \r\nДвижението по път I-3 п.в. Коритна – Джурово в района на гр. Ябланица от км 158+300 до км 166+000 се извършва с повишено внимание поради частични ремонти на асфалтовата настилка. Срок до 24.10.2018 г. \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: няма ограничения. \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Русе: \r\nДвижението в участъка Русе – разклон за Борово от км 6+630 до км 44+800 се осъществя в една лента на участъци поради частични ремонтни дейности на асфалтовата настилка. Участъкът е сигнализиран временно, като в определените работни участъци движението на МПС се осъществява с пропускателен режим и ограничение на скоростта до 50 км/ч. Движението се регулира от сигналисти. Срок до 30.11.2018 г.  \r\nДвижението в участъка разклон Пиргово – разклон Две могили от км 6+000 до км 26+000 се осъществява с повишено внимание и ограничение на скоростта до 50 км/ч поради полагане на хоризонтална маркировка. Участъкът е сигнализиран с пътни знаци. Движението се регулира от сигналисти. Срок до 25.10.2018 г. \r\nДвижението в участъка Борово – Бяла от км 44+660 до км 52+240 се осъществя в една лента поради частични ремонтни дейности на асфалтовата настилка. Участъкът е сигнализиран временно, като в определени работни участъци движението на МПС се осъществява с пропускателен режим и ограничение на скоростта до 50 км/ч. Движението се регулира от сигналисти. Срок до 30.11.2018 г.  \r\nДвижението в участъка Тръстеник - Борово от км 25+000 до км 44+660 – полагане на хоризонтална маркировка. Срок до 31.10.2018 г.  \r\nОбласт Стара Загора:  \r\nДвижението през проход Шипка при км 182+000 се осъществява с повишено внимание в една от лентите за движение поради пропадане на асфалтова настилка в дясно платно посока гр. Шипка. Срок до 20.10.2018 г.; Стара Загора - Ягода от км 213+800 до км 225+600, се извършва със стесняване на една от лентите за движение поради косене на тревни площи.Движението на МПС в района се регулира от сигналисти .Срок до 31.10.2018 г. \r\nОбласт Хасково: \r\nДвижението по околовръстен път на гр. Хасково в участъка от км 293+860 до км 298+482 е ограничено поради ремонтни дейности на пътната инфраструктура. Транзитното движение в посока Кърджали и обратно се пренасочва през пътен възел „Орфей“ в гр. Хасково по обходен маршрут: \r\nОт начало гр. Хасково – пътен възел „Орфей“ – бул. „Васил Левски“ – бул. „Илинден“ – бул. „Освобождение“ – път I-5 / Хасково – Кърджали /. Срок до 08.12.2018 г. \r\nДвижението в участъка Хасково – п.в. Манастир от км 300+034 до км 302+932 се осъществява двупосочно в едното платно за движение спрямо поставената пътна сигнализация поради ремонтни дейности. Срок до 01.12.2018 г. \r\nОбласт Кърджали: \r\nДвижението по път Черноочене – Кърджали е ограничено за движение на МПС над 15 т. Срок до 21.12.2018 г. \r\nОбходни маршрути: \r\n- направление Хасково – Кърджали: път І-5, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали. \r\n- направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали; \r\nДвижението по път Кърджали – Маказа в участъка Надлез Кирково – ГКПП „Маказа“ е ограничено за МПС над 3,5 т. Срок до 21.12.2018 г. \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:  \r\nОбласт Бургас: \r\nДвижението по път I-6 в урбанизираната територия на Карнобат от км 456 +500 до км 457+000 се извършва с повишено внимание поради ремонтни дейности на пътното платно. Организацията на движение е сигнализирана с пътни знаци. Срок до 31.10.2018 г. \r\nДвижението по път I-6 в участъка Карнобат – Соколово от км 451+000 до км 454+000 се извършва поетапно в една лента с повишено внимание поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 31.10.2018 г. \r\nОбласт Кюстендил: \r\nДвижение с повишено внимание по път I-6 от км 13+000 до км 17+000 в участък Вратца - Жиленци, поради профилиране на банкети. Сигнализирано с пътни знаци. Срок до 23.10.2018 г. \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения. \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция:  \r\nОбласт София:  \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Поставена е необходимата сигнализация, указваща ограничението. Срок до 31.08.2019 г. \r\nОбласт Хасково:  \r\nДвижението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип.  \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево. Срок до 30.11.2018 г. \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  \r\nОбласт Добрич:  \r\nДвижението в участъка Каварна – Балчик от км 54+906 до км 55+206 се осъществява с повишено внимание поради ремонтни дейности по асфалтовата настилка. Участъкът е сигнализиран с пътни знаци. Срок до 30.10.2018 г. \r\nОбласт Варна:  \r\nДвижението в участъка Кранево – Варна при км 83+100 е ограничено за движение на МПС над 10 т. \r\nОбходен маршрут: Кичево – Оброчище. Срок до 28.02.2019 г. \r\nДвижението по път I-9 Златни пясъци-Варна при спирка Фара от км 84+500 до км 85+000 се извършва с повишено внимание поради ремонтни дейности. Стеснение на платната за движение посока Варна. Движението се осъществява съобразно създадената ВОБД. Срок до 26.10.2018 г. \r\nОбласт Бургас:  \r\nДвижението в участъка Варна – Бургас в района на с. Баня от км 183+920 до км 184+595 се осъществява при стеснение на едното платно за движение поради ремонт на водосток. Работния участък е върху едната пътна лента с дължина до 50 м. Скоростта на движение се ограничена до 50 км/ч. Срок до 31.05.2019 г. \r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи а именно “изпарител при км 207+580, нов фундамент на стоманено-решетъчен стълб от реконструкция на ВЛ 20 kV Равда при км 207+680, реконструкция на оптичен кабел на СКАТ ТВ при км 212+011 и реконструкции на ВЛ в подземна мрежа при км 212+120“. СМР се изпълнят на няколко етапа, при които ще се въвежда следните ограничения: скоростта на движение се ограничава на 40 км/ч. в кръстовищата и на 70 км/ч. в останалите участъци. Срок до 31.01.2018 г. \r\nДвижението в участъка Слънчев бряг – Бургас в района на обход на гр. Поморие от км 222+849 до км 225+522 километраж по проект или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2019 г.; \r\nДвижението в района на месността „Лахана“, землище на гр. Поморие в участъка от км 223+495 до км 223+983 се осъществява с повишено внимание при стеснение на лентата за движение. Скоростта на движение се намалява до 60 км/ч. Движението се регулира от пътни знаци. Срок до 31.10.2018 г. \r\nДвижението в участъка Бургас – Сарафово от км 226+992 до км 227+700 се осъществява в една лента на определени участъци с ограничение на скоростта до 50 км/ч поради ремонтни дейности на пътната настилка. Участъкът е сигнализиран с пътни знаци. Срок до 07.11.2018 г. Състояние на републиканската пътна мрежа: \r\nРемонтни дейности и временна организация на движението /ВОД/: \r\nОПУ-Благоевград: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Бургас: \r\nВременно са въведени следните ограничения за движение на МПС: \r\nПът II-99: Движението по път ІІ-99 Бургас – Царево при км 14+882 е забранено за МПС с тегло над 12 т. Движението се регулира от пътни знаци.  \r\nОбходен маршрут: общинския път Черноморец – Созопол. Срок до 20.12.2018 г. \r\nПът III-908: Движението по път III-908 Варовник – Вълчаново ханче от км 20+400 до 39+300 е ограничено на МПС над 10 т. поради стесняване на пътното платно. Срок до 20.12.2018 г. \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради стесняване на пътното платно. Срок 20.12.2018 г. \r\nРемонтни дейности:  \r\nПът III-208: Движението по път ІІІ-208 в участъка Провадия – Айтос в района на с. Добромир на км 51+713 се осъществява с повишено внимание поради стеснен участък на пътното платно и повредена мантинела. Участъкът е сигнализиран с пътни знаци и ограничение на скоростта до 30 км/ч. Срок до 31.10.2018 г. \r\nПът III-795: Движението по път III-795 в участъка с. Малина – АМ ,,Тракия” от км 28+600 до км 47+000 се осъществява в една лента на определени участъци поради частични ремонтни дейности на асфалтовата настилка. Участъкът е сигнализиран с пътни знаци. Срок до 31.10.2018 г.; \r\nПът ІІІ –906: Движението по път III-906 в участъка Паницово – Гюльовци от км 14+100 до км 34+100 се осъществява в една лента на определени участъци поради ремонтни дейности на пътната настилка. Водачите да се движат с повишено внимание и съобразена скорост. Срок до 29.10.2018 г.; \r\nПът ІІІ –906: Движението по път III-906 в участъка Паницово – м.с.Черно море от км 14+100 до км 61+000 се осъществява с повишено внимание поради попълване и профилиране на банкети, почистване на окопи и водостоци и рязане на храсти. Водачите да се движат с повишено внимание и съобразена скорост. Срок до 31.10.2018 г.; \r\nПът ІІІ-5391: Движението по път ІІІ-5391 Трояново – Аспарухово от км 0+000 до км 8+000 се осъществява в една лента на определени участъци поради ремонтни дейности на асфалтовата настилка. Срок до 31.10.2018 г.; \r\nПът ІІІ –6009: Движението по път III-6009 в участъка Изворище – Ахелой от км 9+000 до км 28+000 се осъществява с повишено внимание поради попълване и профилиране на банкети, почистване на окопи и водостоци и рязане на храсти. Водачите да се движат с повишено внимание и съобразена скорост. Срок до 31.10.2018 г.; \r\nПът ІІІ-7306: Движението по път ІІІ-7306 в участъка Лозарево – Чубра от км 0+000 до км 15+000 се осъществява с повишено внимание поради частични ремонтни дейности на асфалтовата настилка. Участъкът е сигнализиран с пътни знаци. Срок до 30.10.2018 г. \r\nПът III-7909: Движението по път III-7909 в участъка „Равнец-Трояново” от км 19+000 до км 22+000 се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 31.10.2018 г. \r\nОПУ-Варна: \r\nВременно са въведени следните ограничения за движение на МПС: няма. \r\nРемонтни дейности: \r\nПът III-904: Движението по път III-904 Старо Оряхово – Гроздьово от км 0+000 до км 17+377 се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. Срок до 22.12.2018 г. \r\nПът III-2009: Движението по път III-2009 Девня – Суворово от км 0+000 до км 10+811 се осъществява с повишено внимание поради частични ремонтни дейности. Срок до 31.10.2018 г.; \r\nПът III-2702: Движението по път III-2702 Вълчи дол – Суворово от км 26+680 до км 36+280 се осъществява с повишено внимание поради частични ремонтни дейности. Срок до 31.10.2018 г. \r\nОПУ-В. Търново: \r\nВременно са въведени следните ограничения за движение на МПС:  \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло.  \r\nОбходен маршрут: Лозен – Драганово – Янтра – Поликраище – Полски Тръмбеш. Срок до 11.01.2019 г. \r\nПът III-504: Движението по път III-504 Стефан Стамболово – Обединение в участъка от км 16+700 до км 26+113 е ограничено за всички МПС поради ремонтни дейности.  \r\nОбходен маршрут: по път Стефан Стамболово – VTR1235 /за Полски Сеновец/, път I-5 /Полски Тръмбеш/, път-502 /Обединение/ и обратно. Срок до 31.10.2018 г. \r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло.  \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 11.01.2018 г. \r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.  \r\nОбходен маршрут: Царски извор – Сушица – Драганово и обратно. Срок до 11.01.2019 г. \r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло.  \r\nОбходен маршрут: Чешма – Сливовица – Горско Ново село – Джулюница – Кесарево. Срок до 11.01.2019 г. \r\nРемонтни дейности: \r\nПът III-405: Движението по път III-405 Павликени – Горна Студена в участъка от км 26+089 до км 46+089 се осъществява в една лента поради ремонтни дейности на асфалтовата настилка. Движението се пропуска последователно в двете посоки от регулировчици. Срок до 18.00 ч. на 31.10.2018 г. \r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и образувало се свлачище. Срок до 11.01.2019 г. \r\nОПУ-Видин: \r\nВременно са въведени следните ограничения за движение на МПС: \r\nПът II-14: Движението по път II-14 Видин – Кула – Връшка чука от км 10+100 до км 10+260 е ограничено поради укрепване на свлачище. Обходният маршрут се осъществява по съществуващо ухо /стар път/ в непосредствена близост до път II-14. Движението се регулира с вертикална сигнализация. Срок до 17.11.2018 г. \r\nПът III-114: Движението по път III-114 Лом – Тополовец – Ружинци в участъка Динково – Ружинци от км 22+000 до км 43+066 е ограничено за МПС над 12 т. поради ремонтни дейности. Срок до 31.10.2018 г. \r\nРемонтни дейности: няма. \r\nОПУ-Враца: \r\nВременно са въведени следните ограничения за движение на МПС: \r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и намален габарит на пътното тяло. \r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 20.12.2018 г. \r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т от км 0+000 до км 5+900 поради свлачищни процеси. Срок 20.12.2018 г.; \r\nПът III-162: Движението по път III-162 Бели извор – Стояново в участъка от кръстовището с път III-1622 Сумер – Стояново до кръстовището с път I-1 /E 79/ е ограничено за автомобили над 10 т поради ремонтни дейности. Ограничението важи само за транзитно преминаващи автомобили над 10 тона само за посоката от Враца в посока към Сумер и Монтана. Участъкът е сигнализиран с пътни знаци. \r\nОбходен маршрут: \r\n- \tВ направление Враца – Вършец: по Обходен път на гр. Враца, път III-101 Враца – Криводол, път II-13 Криводол – Липен – Стубел – Крапчене, път I-1 - Сумер – Стояново – Вършец. \r\n- \tВ направление Вършец – Враца: по път Вършец – Стояново – Сумер, път I-1, път III-1302 Краводер – Пудрия – Големо Бабино – Криводол, по уличната мрежа през гр. Криводол, път III-101 Криводол – Враца, Обходен път на гр. Враца. Срок 31.10.2018 г. \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 20.12.2018 г. \r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч; \r\nПът III-1302: Движението по път III-1302 Пудрия – Главаци на мост в с. Главаци от км 12+000 до км 15+960 е ограничено за автомобили над 10 т. Участъкът е сигнализиран с пътни знаци. Срок 31.12.2018 г.; \r\nРемонтни дейности: \r\nПът III-101: Движението по път III-101 Михайлово – Хайредин – Гложене от км 66+000 до км 86+750 се извършва двупосочно в една лента поради частични ремонтни дейности на асфалтовата настилка. Работният участък е сигнализиран с пътни знаци. Срок до 30.10.2018 г. \r\nПът III-1002: Движението по път III-1002 Враца – Леденика се осъществява при стесняване на една от лентите за движение от км 5+150 до км 5+200 поради деформация на пътната настилка. Срок до 20.12.2018 г. \r\nПът ІІІ-1306: Движението по път ІІІ-1306 Горно Пещене – кръстовище с път ІІ-15 /Враца – Мраморен/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок 20.12.2018 г. \r\nОПУ-Габрово: \r\nВременно са въведени следните ограничения за движението на МПС: \r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина /включително на товара/ по-голяма от 3,30 м поради стеснен участък при мост над р. Крапец. Сигнализирано е с пътен знак В15.  \r\nОбходен маршрут: за МПС над 3,30 м по път III-401 Кормянско – Петко Славейково – Малък Вършец и по общински път до с. Малък Вършец. Срок до 20.12.2018 г. \r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 31.10.2018 г. \r\nПът III-5004: Движение по път III-5004 Чехлевци – Велчевци от км 10+940 до км 11+829 съвпадащ с ул. Малина в гр. Габрово е ограничено поради извършване на строителни дейности. Движението се осъществява през улици в урбанизирана територия гр. Габрово. Поставена е необходимата сигнализация. \r\nОбходен маршрут: за квартал Чехлевци: по път III-5004, път II-44 и път III-4404. Поставена е необходимата сигнализация. Срок до 03.01.2019 г. \r\nРемонтни дейности: \r\nПът II-44: Движението по път II-44 Севлиево – Драгановци от км 0+000 до км 14+600 се осъществява с повишено внимание поради извършване на строително монтажни работи. Срок до 22.06.2019 г. \r\nПът II-44: Движението по път II-44 Севлиево – Драгановци от км 7+331 до км се 13+138 се осъществява в една лента поради ремонт на пътни съоръжения при км 7+331, км 8+693 и км 13+138 и укрепителна стена при км 11+735. Срок до 31.10.2018 г. \r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена необходимата сигнализация. Срок до 31.10.2018 г. \r\nОПУ-Добрич: \r\nВременно са въведени следните ограничения за движение на МПС: няма. \r\nРемонтни дейности:  \r\nПът II-29: Движението по път II-29 Варна – Добрич в участъка от км 38+100 до км 43+515 се осъществява с повишено внимание поради частични ремонтни дейности на асфалтовата настилка. Движението е регулирано с пътни знаци. Срок 30.11.2018 г. \r\nПът II-71: Движението по път II-71 от км 99+500 до км 105+400 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 22.10.2018 г. \r\nПът II-97: Движението по път II-97 /Околовръстен път на гр. Добрич/ от км 7+824 до км 16+539 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 30.10.2018 г. \r\nОПУ-Кюстендил: \r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. \r\nОбходен маршрут: Згурово – Неделкова Гращица – Невестино – Друмохар – Ваксево и обратно. Срок до 31.10.2018 г. \r\nРемонтни дейности: \r\nПът ІІІ-107: Движението по път ІІI-107 Рила – Пастра при км 11+200 се осъществява в една лента поради ремонтни дейности на аварирал водопровод. Затворена е лентата за движение в посока Рила, като движението се осъществява двупосочно в лентата в посока Пастра. Сигнализирано е с пътни знаци. Срок до 31.10.2018 г. \r\nПът ІІІ-107: Движението по път III-107 в участъка с. Пастра – Рилски манастир от км 27+575 до км 27+825 се осъществява в една лента поради извършване на аварийно-възстановителни дейности по обрушване на ската. Движението се ограничава за кратки периоди от 10 мин. Движението се регулира със светофарна уредба и при необходимост от сигналисти. Срок до 31.10.2018 г. \r\nОПУ-Кърджали: \r\nВременно са въведени следните ограничения за движение на МПС:  \r\nПът II-59: Движението по път II-59 Момчилград – Крумовград е ограничено в двете посоки в участъка с. Звездел – с. Карамфил от км 24+000 до км 25+000 поради извършване на ремонтни дейности.  \r\nОбходен маршрут: през с. Конче – с. Токачка – гр. Крумовград и обратно. Срок до 01.03.2019 г. \r\nПът III-5009: Движението по път ІІІ-5009 Зорница – Бели пласт – Стремци– Кърджали е ограничено за МПС над 12 т.  \r\nОбходен маршрут: по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС. Срок до 21.12.2018 г. \r\nРемонтни дейности:  \r\nПът II-59: Движението по път II-59 Момчилград – Крумовград в участъка с. Карамфил – с. Крумовград от км 30+893 до км 36+784 се осъществява с повишено внимание поради ремонт на подокопен дренаж, реоткосиране, ремонт на водостоци и облицовани окопи. Срок до 01.03.2019 г. \r\nПът III-5009: Движението по път III-5009 Кърджали – Стремци в гр. Кърджали района на кв. Байкал от км 25+800 до км 26+100 се осъществява в една лента поради изграждане на газопровод. Срок до 20.10.2018 г. \r\nОПУ-Ловеч:  \r\nВременно са въведени следните ограничения за движение на МПС: \r\nПът ІІ-35: Движението по път ІІ-35 Плевен – Троян в участъка на обходен път на гр. Ловеч от км 43+000 до км 44+400 е ограничено за всички МПС поради ремонтни работи в тунел „Ловеч”. \r\nОбходен маршрут за МПС до 12 тона: по улици през центъра на гр. Ловеч.  \r\nОбходни маршрути за товарни автомобили над 12 т.: \r\n-\tЗа движещите се за и от гр. Троян: от гр. Ловеч, пътен възел „Софийска” по път ІІІ-401 през с. Изворче и с. Соколово до път І-4 при с. Микре, по път І-4 до пътен възел „Абланица” и по път ІІ-35 за гр. Троян и обратно. Движещите се от Троян към Плевен ползват същия маршрут. \r\n-\tЗа движещите се от гр. Варна и гр. Севлиево към гр. Ловеч и гр. Плевен от пътен възел Севлиево при км 85+700 на път І-4, по път ІІІ-403 Кормянско – Малък Вършец и път ІІІ-401 П. Славейково – Ловеч до гр. Ловеч, пътен възел „Баховица”. \r\n-\tЗа движещите се от гр. Варна и гр. Севлиево към гр. Ловеч и гр. Плевен, които са пропуснали обхода по път ІІІ-403 и ІІІ-401, на път І-4 при пътен възел „Абланица” се насочват с табели Ж3 към кръстовището на път І-4 с път ІІІ-401 при с. Микре, от там по съществуващата организация към гр. Ловеч и гр. Плевен. Движението се регулира с пътни знаци. Срок до 30.11.2018 г. \r\nПът III-3504: Движението по път III-3504 Ловеч – Орляне в участъка с. Радювене – разклон за с. Катунец е ограничено за МПС над 3,5 т поради отнесено крило на мост при км 9+836 в с. Радювене. \r\nОбходен маршрут за МПС до 3,5 т: по уличната мрежа на с. Радювене; \r\nОбходен маршрут за МПС над 3,5 т: гр. Ловеч – Изворче – Соколово – Киркова махала – Угърчин – Орляне и обратно. Срок до 31.10.2018 г. \r\nПът III-3505: Движението по път III-3505 Казачево – Стефаново от км 0+000 до  \r\nкм 8+500 е ограничено за МПС над 12 тона поради пропадане на банкет и част от пътното платно при км 3+950. Срок до 31.10.2018 г. \r\nРемонтни дейности:  \r\nПът ІІ-35: Движението по път ІІ-35 Плевен – Троян в района на обходен път на гр. Ловеч от км 37+000 до км 42+600 се осъществява в едно платно поради ремонтни дейности по настилката и мостовите съоръжения. Затворено за движение е платното посока Троян, като движението се осъществява двупосочно в платното посока Плевен. Движението се регулира с пътни знаци. Срок до 31.10.2018 г.; \r\nПът ІІ-35: Движението по път ІІ-35 Ловеч – Троян в участъка от Ловеч  до разклон за с. Хлевене  от км 44+462 до км 46+105 се осъществява в една лента  поради ремонтни дейности по настилката. Водачите да се движат с повишено внимание и съобразена скорост. Срок 31.10.2018 г. \r\nПът II-35: Движението по път II-35 Ловеч – Троян в участъка от разклон за с. Казачево до гр. Троян от км 49+333 до км 71+000 се осъществява с повишено внимание поради изрязване на храсти по банкетите и оформяне короните на дърветата. Срок до 23.10.2018 г. \r\nПът II-35: Движението по път II-35  Ловеч – Троян от км 70+000 до км 72+000 се извършва с повишено внимание поради подмяна на дилатационна фуга на мост при км 70+945. Участъкът е сигнализиран с пътни знаци. Срок до 24.10.2018 г. \r\nПът III-358: Движението по път III-358 от км 44+500 до км 56+200 в чертите на гр. Тетевен се извършва с повишено внимание поради частични ремонти на асфалтовата настилка. Срок до 23.10.2018 г. \r\nПът III-358: Движението по път III-358 гр. Ябланица – с. Гложене от км 68+000 до км 76+200 се извършва с повишено внимание поради ремонтни дейности. Участъкът е сигнализиран с пътни знаци. Срок до 20.12.2018 г.; \r\nПът III-401: Движението по път III-401 Ловеч – Кормянско от км 25+300 до км 46+170 се извършва с повишено внимание поради частични ремонти на асфалтовата настилка. Срок до 23.10.2018 г. \r\nПът III-3505: Движението по път III-3505 Казачево – Стефаново от км 3+600 до км 4+300 се осъществява в една лента поради пропадане на банкета и част от пътното платно. Участъкът е сигнализиран с пътни знаци. Срок до 31.10.2018 г.; \r\nОПУ-Монтана: \r\nВременно са въведени следните ограничения за движение на МПС:  \r\nПът II-81: Движение по път ІІ-81 Монтана – София през проход „Петрохан“ е ограничено за автомобили над 12 т. \r\nОбходен маршрут: през гр. Своге. Срок до 10.03.2019 г. \r\nПът ІІІ-112: Движението по път III-112 Смирненски – Славотин от км 20+579 до км 27+736 е ограничено за всички МПС поради извършване на строително монтажни работи. \r\nОбходен маршрут: Смирненски – Одоровци – Белотинци – Смоляновци – Клисурица – Долна рикса – Славотин и обратно. Срок до 31.10.2018 г. \r\nПът ІІІ-112: Движението по път ІІІ-112 Тополовец – Монтана е ограничено за МПС над 12 т поради изпълнение на строително-монтажни работи. \r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. Автомобилите до 12 тона да се движат с повишено внимание. Срок до 20.12.2018 г. \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното платно.  \r\nОбходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 31.10.2018 г. \r\nРемонтни дейности:  \r\nПът III-102: Движение в една лента по път IІІ-102 Горно Церовене – Монтана в участъка от км 76+600 до км 80+500, с повишено внимание поради извършване на стоително монтажни дейности. Срок до 31.10.2018 г. \r\nОПУ-Пазарджик:  \r\nВременно са въведени следните ограничения за движение на МПС: \r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т.  \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 20.12.2018 г. \r\nРемонтни дейности: \r\nПът III-8003: Движението по път III-8003 с. Дюлево – разклона за Стрелча /път III-606/ се извършва в една лента от км 35+890 до км 35+910 поради срутище /пропадане на част от дясното платно/. Движението в участъка се извършва в лявото платно и е регулирано с пътни знаци. Срок до 30.11.2018 г.  \r\nОПУ-Перник: \r\nВременно са въведени следните ограничения за движение на МПС: \r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 20.12.2018 г. \r\nРемонтни дейности: няма. \r\nОПУ-Плевен: \r\nВременно са въведени следните ограничения за движение на МПС:  \r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. \r\nОбходен маршрут: път III-303 Българене – Малчика – Аспарухово – Левски. Срок – целогодишно. \r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено за транзитното движение на МПС над 15 т. \r\nОбходен маршрут: по път ІІ-34 Плевен – Никопол. Срок – целогодишно. \r\nПът ІІІ-306: Движението по път III-306 Луковит – Оряхово в участъка Червен бряг – Чомаковци от км 9+715 до км 19+207 е ограничено поради демонтиране на стоманен мост над река Искър преди с. Чомаковци. \r\nОбходен маршрут: (Кнежа – Искър – Долни Дъбник – Телиш – Луковит) За движещите се МПС по път I-3 Бяла-Ботевград от гр. Луковит транзитно през гр. Червен бряг към с. Чомаковци, начало обход с кръстовище с РП III-306, в гр. Луковит, км 138+767, оттам отбивния маршрут следва трасето на път I-3 през с. Радомирци до обхода на гр. Долни Дъбник, гр. Искър и гр. Кнежа до кръстовище с път III-306 в гр. Кнежа и след това по трасето на път III-306 до с. Чомаковци. Срок до 04.07.2019 г. \r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено за транзитно движение на МПС над 3.5 т. \r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно. \r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно. \r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж в района на с. Беглеж от км 21+062 до км 27+123 е ограничено за МПС над 8 т. \r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно. \r\nРемонтни дейности:  \r\nПът ІI-11: Движението по път ІI-11, Оряхово - Гулянци в участъка на Милковица- Сомовит от км 196+147 до км 206+838 се осъществява с регулиране в едната лента поради частично асфалтиране на пътната настилка. Срок до 22.10.2018 г. \r\nОПУ-Пловдив:  \r\nВременно са въведени следните ограничения за движение на МПС: \r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. \r\nОбходен маршрут: път III-866 Кричим – Девин. \r\nПът ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица. \r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград. \r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 21.12.2018 г. \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 21.12.2018 г. \r\nРемонтни дейности:  \r\nПът II-86: Движението по път II-86 Пловдив – Асеновград от изхода на гр. Пловдив до гр. Асеновград се извършва двупосочно в едното платно поради ремонтни дейности в участъка. Срок до 02.11.2018 г. \r\nПът III-861: Движението по път III-861 Югово – Лъки се осъществява в една лента поради пропадане на част от пътното платно. Движението се регулира с пътни знаци. Срок до 31.10.2018 г. \r\nОПУ-Разград: \r\nВременно са въведени следните ограничения за движение на МПС: няма. \r\nРемонтни дейности:  \r\nПът III-702: Движение по път III-702 граница област Шумен – гр. Исперих от км 2+000 до км 22+125 се осъществява с повишено внимание в една лента поради частични ремонтни дейности на пътното платно. Движението в участъка се регулира с временна сигнализация и сигналисти. Срок до 15.11.2018 г. \r\nОПУ-Русе: \r\nВременно са въведени следните ограничения за движение на МПС:  \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 30.10.2018 г. \r\nРемонтни дейности:  \r\nПът II-21: Движението по път II-21 Русе – Мартен от км 0+000 до км 0+293 се осъществява с повишено внимание спрямо създадената с вертикална, хоризонтална и светлинна сигнализация организация на движението поради ремонтни дейности свързани с реконструкция и удвояване на габарита на пътното тяло. Въведено е ограничение на скоростта до 40 км/ч. Срок до 31.10.2018 г.  \r\nПът II-54: Движението по път II-54 гара Бяла – Ценово от км 0+000 до км 13+100 се осъществява в едната лента с пропускателен режим поради частични ремонтни дейности на асфалтовата настилка. Участъкът е сигнализиран. Въведено е ограничение на скоростта до 40 км/ч. Движението се регулира от сигналисти. Срок до 31.10.2018 г. \r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран съгласно Наредба №3 за ВОБД. Въведено е ограничение на скоростта до 20 км/ч. Срок до 31.10.2018 г. \r\nОПУ-Силистра:  \r\nВременно са въведени следните ограничения за движение на МПС:  \r\nПът III-701: Движение по път ІІІ-701 в участъка Секулово – Тодор Икономово от км 9+454 до км 16+353 е ограничено за МПС над 3,5 т поради компрометирано състояние на мостово съоръжение.  \r\nОбходен маршрут за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.11.2018 г. \r\nРемонтни дейности: \r\nПът ІІІ-235: Движението по път ІІІ-235 Зафирово – М. Преславец от км 39+117 до км 52+970 се осъществява в една лента с повишено внимание поради частичен ремонт на настилката и подмяна на бордюри. Срок до 20.11.2018 г. \r\nПът ІІІ-701: Движението по път ІІІ-701 Грънчарово – Тодор Икономово в участъка от кръстовището с път І-7 /Дулово – Шумен/ до границата с област Шумен от км 0+000 до км 12+300 се осъществява с повишено внимание в едната лента поради извършване на превантивен ремонт. Срок до 20.11.2018 г. \r\nПът ІІІ-2307: Движението по път ІІІ-2307 с. Овен – Главиница в участъка с. Овен – с. Руйно от км 0+000 до км 6+209 се осъществява в една лента поради превантивен ремонт. Движението се регулира със сигналисти, пътни знаци и конуси. Срок до 20.11.2018 г.; \r\nПът ІІІ-7001: Движението по път ІІІ-7001 Войново – Капитан Димитрово в участъка от разклон на път ІІ-71 при с. Войново до с. Краново от км 18+153 до км 24+000 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци и конуси. Срок до 30.11.2018 г. \r\nОПУ-Сливен: \r\nВременно са въведени следните ограничения за движение на МПС: \r\nПът ІІІ-7006: Движението по път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над 12 т. поради намалена носимоспособност на мостово съоръжение на км 10+868. Срок 27.12.2018 г. \r\nРемонтни дейности: \r\nПът ІІ-48: Движението по път ІІ-48 гр. Котел – с. Градец от км 43+060 до км 43+100 се осъществява с повишено внимание поради укрепване на откоса. Движението се регулира с пътни знаци. Срок до 31.10.2018 г. \r\nПът ІІ-55: Движението по път ІІ-55 Гурково – Нова Загора – Свиленград в участъка от с. Млекарево до ТЕЦ 2 „Марица Изток“ от км 104+100 до км 117+900 се осъществява с повишено внимание поради частични ремонтни дейности на асфалтовата настилка, оформяне на банкети и окопи. Движението се регулира с пътни знаци. Срок до 31.10.2018 г. \r\nПът ІІ-57: Движението по път ІІ-57 в участъка от с. Пет могили до с. Новоселец от км 31+900 до км 40+650 се осъществява с повишено внимание поради частични ремонтни дейности на асфалтовата настилка, СМР по два броя съоръжения и отводнителни дейности. Движението се регулира с пътни знаци. Срок до 01.02.2019 г. \r\nПът ІІІ-706: Движението по път ІІІ-706 Ябланово – Тича в участъка с. Ябланово – с. Филаретово от км 7+500 до км 14+700 се осъществява в едната лента поради извършване на частични ремонтни дейности на асфалтовата настилка. Движението се регулира с пътни знаци. Срок 31.10.2018 г. \r\nОПУ-Смолян: \r\nВременно са въведени следните ограничения за движение на МПС:  \r\nПът II-86: Движението по път ІІ-86 гр. Смолян – с. Средногорци от км 109+370 до км 109+570 (срутище при км 109+450 - разклон за с. Тикале) се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. Срок до 31.12.2018 г. \r\nПът III-861: Движението по път III-861 в отсечката гр. Лъки – пътно кръстовище за хижа Момчил юнак е ограничено за МПС с тегло над 12 т. поради намален габарит на пътното тяло. Срок до 31.10.2018 г. \r\nПът ІІІ-8631: Движението по път ІІІ-8631 Момчиловци – Славейно – местност Момина вода от км 0+000 до км 5+993 е ограничено за МПС над 12 т. без ремаркета и полуремаркета, поради стеснен габарит на пътното тяло. Движението в района се регулира с пътни знаци. Срок до 31.10.2018 г. \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Срок до 31.10.2018 г. \r\nРемонтни дейности: \r\nПът ІІ-86: Движението по път ІІ-86 Хвойна – Чепеларе при км 73+800 се осъществява с повишено внимание, съобразно създадената организация на движение поради пропаднал банкет с дължина 1 м в ляво. Участъкът е сигнализиран с пътни знаци. Срок до 31.10.2018 г. \r\nПът IІ-86: Движението по път IІ-86 Хвойна – Чепеларе на 800 м от разклон за с. Забърдо в посока гр. Чепеларе при км 64+100 се осъществява в дясната лента поради пропадане на банкета и част от лявата лента, в следствие на срутила се подпорна стена от суха каменна зидария. Участъкът е сигнализиран с пътни знаци и светофарна уредба. Срок до 31.10.2018 г. \r\nПът ІІ-86: Движението по път ІІ-86 Чепеларе – м. Рожен при км 83+600 се осъществява с повишено внимание съобразно създадената организация на движение поради пропаднал банкет с дължина 3м в дясно. Участъкът е сигнализиран с пътни знаци. Срок до 31.10.2018 г. \r\nПът ІІ-86: Движението по път ІІ-86 Хвойна – Чепеларе при км 75+400 се осъществява с повишено внимание, съобразно създадената организация на движение поради пропаднал банкет с дължина 1 м в ляво. Участъкът е сигнализиран с пътни знаци. Срок до 31.10.2018 г.; \r\nПът III-866: Движението по път III-866 Широка лъка – Девин при км 37+800 се осъществява с повишено внимание поради пропаднал банкет с дължина 10 м. Срок до 31.10.2018 г.  \r\nПът ІІІ-866: Движението по път ІІІ-866 Девин - Михалково – Кричим в отсечката от км 66+857 (пътно кръстовище за язовирна стена на „Цанков камък“) до км 80+050 (граница област Смолян/Пловдив)  се извършва с повишено внимание съобразно въведената временна организация на движение при извършване на строителна дейности Срок до 15.11.2019 г. \r\nПът ІІI-8681: Движението по път ІІI-8681 Рудозем – Смилян от км 2+850 до км 2+905 се осъществява в една пътна лента поради пропадане на пътното платно. Участъкът е сигнализиран с пътни знаци. Срок 31.10.2018 г. \r\nОПУ-София: \r\nВременно са въведени следните ограничения за движение на МПС:  \r\nССТ: Движението по северното платно /посока Калотина/ на Северната скоростна тангента /ССТ/ от км 3+500 до км 6+500 е ограничено поради ремонтни дейности. Движението се осъществява двупосочно в южното платно на ССТ, като са обособени две ленти за движение в посока Варна. Срок 25.10.2018 г. \r\nПът II-81: Движение по път ІІ-81 Монтана – София през проход „Петрохан“ е ограничено за автомобили над 12 т. \r\nОбходен маршрут: през гр. Своге. Срок до 31.03.2019 г. \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 31.08.2019 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси.  \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 31.05.2019 г. \r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.10.2019 г. \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища.  \r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. Срок до 31.05.2019 г. \r\nРемонтни дейности:  \r\nПът II-81: Движението по път II-81 София – Бучин проход при Дреново от км 24+700 до км 25+000 се осъществява в една лента поради ремонтни дейности в лентата посока София. Движението се извършва двупосочно в лентата посока Бучин проход. Срок 26.10.2018 г. \r\nПът II-81: Движението по път II-81 Костинброд – Петрохан от км 8+200 до км 51+235 е затруднено и се осъществява двупосочно в една лента на определени участъци поради ремонтни дейности на асфалтовата настилка. Временната организация се осъществява посредством пътни знаци и временни светофарни уредби. Срок до 20.12.2018 г. \r\nПът II-81: Движението по път II-81 София - Бучин проход при Костинброд от км 9+200 до км 9+500 се осъществява в една лента поради ремонтни дейности в лентата посока София. Движението се извършва двупосочно в лентата посока Бучин проход. Срок до 22.10.2018 г. \r\nОПУ-Стара Загора: \r\nВременно са въведени следните ограничения за движение на МПС:  \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600.  \r\nОбходни маршрути:  \r\n- път ІІ-66 Поповица – Плодовитово – Първомай – Скобелево;  \r\n- път ІІ-66 Чирпан – Плодовитово – Първомай – Скобелево;  \r\n- Скобелево – Първомай – Плодовитово – път ІІ-66. Срок до 07.01.2019 г. \r\nПът ІІІ-5031: Движението по път III-5031 Опан – Гълъбово е ограничено на МПС над 10 т.  \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово.  \r\nРемонтни дейности: \r\nПът ІІІ-663: Движението по път III-663 Чирпан – Зетово в участъка от км 0+000 до км 5+990 е ограничено поради ремонтни дейности.  \r\nЗа участък 1: от км 0+000 до км 4+800 вижението се пренасочва по обходен маршрут през с.Ценово.  \r\nЗа участък 2: от км 4+800 до км 5+990 движението се регулира от сигналисти с ограничение на скоростта до 30 км/ч и забрана за изпреварване. Срок до 06.11.2018 г. \r\nПът ІІІ-6602: Движението по път III-6602 с. Богомилово – с. Пъстрово от км 5+066 до км 31+963 се осъществява в една лента поради частични ремонтни дейности на асфалтова настилка, рязане на храсти и профилиране на банкети. Движението се регулира от сигналисти. Срок до 31.11.2018 г. \r\nОПУ-Търговище: \r\nВременно са въведени следните ограничения за движение на МПС: \r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т поради свлачище в района на с. Александрово. Участъкът е сигнализиран с пътни знаци. Срок до 31.10.2018 г. \r\nПът III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 31.10.2018 г. \r\nРемонтни дейности: \r\nПът II-51: Движението по път II-51 Бяла – Попово от км 30+000 до км 47+441 се осъществява с повишено внимание поради частичен ремонт на пътната настилка. Срок до 31.10.2018 г. \r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 31.10.2018 г. \r\nПът III-5102: Движението по път IІI-5102 Мировец – Буховци – Острец – Надарево – Дългач – Певец от км 4+410 до км 28+825 се осъществява с повишено внимание на определени участъци поради частични ремонтни дейности на асфалтовата настилка. Срок до 30.10.2018 г. \r\nОПУ-Хасково: \r\nВременно са въведени следните ограничения за движение на МПС: \r\nПът III-597: Движение по път III-597 Ивайловград – Дъбовец – Малко градище – Лозен – Любимец в гр. Любимец при км 56+850 е ограничено за всички МПС поради закрит ж.п. прелез.  \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 20.12.2018 г. \r\nПът III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 21.12.2018 г. \r\nРемонтни дейности: няма. \r\nОПУ-Шумен: \r\nВременно са въведени следните ограничения за движение на МПС:  \r\nПът III-701: Движението по път ІІІ-701 в участъка Секулово – Тодор Икономово от км 9+454 до км 16+353 е ограничено за МПС над 3,5 т поради компрометирано състояние на мостово съоръжение.  \r\nОбходен маршрут: за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 20.12.2018 г. \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси.  \r\nОбходен маршрут: Шумен – Овчарово – Друмево. Срок до 20.12.2018 г. \r\nРемонтни дейности:  \r\nПът II-73: Временно е ограничено движението по път II-73 Шумен-Карнобат на км 23+070 в района на бензиностанция Смядово поради следствен експеримент. Движението се регулира от пътна полиция. Срок до 20.10.2018г от 12:00ч до 14:00ч. \r\nОПУ-Ямбол: \r\nВременно са въведени следните ограничения за движение на МПС: \r\nПът ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа. \r\nОбходен маршрут: по изграден обходен път до моста с ограничение на скоростта до 30 км/ч. Срок до 31.12.2018 г. \r\nРемонтни дейности: \r\nПът ІІІ-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента поради пропаднала настилка и пропаднал насип. Движението се регулира чрез пътни знаци. Срок до 20.12.2018 г. Опасност от падащи камъни:  Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2018.10.20", "title": "Актуална пътна обстановка"}
{"url": "http://www.focus-news.net/news/2018/10/20/2580578/tass-v-sasht-sa-zayavili-che-donald-tramp-i-vladimir-putin-mozhe-da-se-sreshtnat-v-parizh-ili-buenos-ayres-prez-noemvri.html", "text": "В САЩ са заявили, че президентите на САЩ и Русия  Доналд Тръмп и Владимир Путин може да се срещнат в Париж по време на тържествата по случай 100 години от края на Първата световна война или на срещата на Г-20 в Буенос Айрес през ноември, предава  TACC . \r\nВисокопоставен служител на американската администрация е казал:  \r\n\"Има няколко възможности, включително [срещата на върха] на Г-20 в Буенос Айрес или [военния] парад в Париж, за да отпразнуваме [100-годишнината] от примирието, сложило край на Първата световна война. \", заяви представител на изпълнителната власт на САЩ, коментирайки перспективите за нови лични срещи между Путин и Тръмп.\" И поканата от президента Тръмп да посети Вашингтон, изпратена до президента Путин, все още е в сила \", каза висшият служител в администрацията. \r\nПразненствата във Франция по случай 100 години от примирието, което представлява фактически край на  Първата световна война ще се проведат на 11 ноември. Срещата на върха на Г-20 ще се проведе в Аржентина от 30 ноември до 1 декември.  Юлиян Марков", "date": "2018.10.20", "title": "ТАСС: В САЩ са заявили, че Доналд Тръмп и Владимир Путин може да се срещнат в Париж или Буенос Айрес през ноември"}
{"url": "http://www.focus-news.net/news/2018/10/20/2580581/predstoyashti-mezhdunarodni-sabitiya-za-20-oktomvri-agentsiya-fokus.html", "text": "Гръцкият премиер Алексис Ципрас ще поеме функциите на министър на външните работи. \r\n***  Парламентарни избори в Афганистан. \r\n***  Продължава срещата на министрите на отбраната на държавите от АСЕАН с участието на военния министър на САЩ Джеймс Матис.  \r\n***  Започва първата мисия на Европейската космическа агенция на Меркурий. \r\n***  Очакват се първите резултати от разследването на аварията на ракетата „Союз“ от 11 октомври.  \r\n***  Държавният глава на САЩ Доналд Тръмп ще участва в митинг в Аризона като част от кампанията за междинните избори.  \r\n***", "date": "2018.10.20", "title": "Предстоящи международни събития за 20 октомври (Агенция „Фокус“)"}
{"url": "http://www.focus-news.net/news/2018/10/20/2580580/predstoyashti-sabitiya-v-stranata-za-20-oktomvri-agentsiya-fokus.html", "text": "*** \r\nОт 11.00 часа на „Дондуков” 2 президентът Румен Радев ще се срещне със зам.-председателя на Постоянния комитет на общо-китайското събрание на народните представители Цао Дзиенмин.  \r\n*** \r\nОт 9.00 часа в Националния дворец на културата ще се проведе четвъртата среща на местните лидери на страните от Централна и Източна Европа (ЦИЕ) и Китай „16+1“. Форумът ще бъде открит от премиера Бойко Борисов. Министър-председателят ще проведе и двустранна среща със заместник-председателя на Постоянния комитет на общокитайското събрание на народните представители Цао Дзиенмин \r\n*** \r\nОт 11.00 часа в сградата на омбудсмана Мая Манолова ще отчете 3 години на поста с Бяла книга на неразрешените проблеми на гражданите. \r\n*** \r\nОт 09.30 часа ще се проведе почистване на залите на Националния студентски дом. Ще бъдат осигурени ръкавици и чували за всички доброволци, включили се в инициативата по почистване. \r\n*** \r\nОт 10.00 часа на столичния пазар „Ситняково“ ще се проведе фермерски пазар, вдъхновен от есента.  \r\n*** \r\nОт 10.30 часа пред Войнишкия паметник с лъва при НДК ще се проведе ежегодната кампания, посветена на борбата ни с трафика на хора. \r\n*** \r\nОт 11.00 до 16.00 часа в Античен комплекс „Сердика“ (Ларгото между метростанция „Сердика“ и Президентството) ще се проведе Ден на японските бойни изкуства и културни традиции. \r\n*** \r\nОт 11.00 часа в Зала „Родопи” по време на Международното изложение Automotive Expo Sofia 2018, Българската федерация по авомобилен спорт, съвместно с домакините от Интер експо център организират Кръгла меса на тема: „Автомобилният спорт и безопасността  на движение”. \r\n*** \r\nОт 11.00 часа стартира есенния залесителен сезон в Новата гора на София край Суходол. \r\n*** \r\nОт 11.00 часа в Дом-паметник „Ал. Стамболийски“ НС на Отечествения съюз ще проведе Общо събрание (конгрес).  \r\n*** \r\nОт 11.00 часа в парк „Възраждане“ по инициатива на Савина Савова, кмет на район „Възраждане“-СО, ще  се проведе  инициативата \"Читалищата -творчество, културни ценности и традиции\". \r\n*** \r\nОт 12.00 часа в Mega Mall, ще се проведе демонстративен мач по волейбол с Владо Николов. \r\n*** \r\nПрез уикенда в Техническия университет ще се проведе Space Apps Challenge 2018. За събитието НАСА изпраща мениджър на една от научните си програми в София, за да награди победителите в състезанието.  \r\n*** \r\nОт 19.00 часа в Зала \"България\" ще се проведе концерт на Софийска филхармония с известната пианистка Дора Делийска. \r\n*** \r\nВ 10.00 часа в Градската библиотека ще се проведе първата сесия от програмата „Работилница за родители – Да пораснем заедно“. \r\n*** \r\nЗа девета поредна година в Брежани ще се проведе „Празник на кестена“. \r\n*** \r\nОт 10.30 часа пред сградата на Община Бургас ще започне дефилето на Маскарадните игри, което ще преминава от Община Бургас към площад „Тройката“, а в 11.00 ще започне представянето на маскарадните групи. \r\n*** \r\nОт 10.30 часа на площадката пред Морското казино ще се проведе тази събота Трети есенен благотворителен маратон на Славейковото училище.  \r\n*** \r\nОт 11.00 часа  от площад „Кирил и Методий” ще тръгне „Поход за свободата”, който ще премине през общината и ще се отправи през ул. „Богориди“ до Морската градина. \r\n*** \r\nОт 11.30 часа в залата на Природонаучния музей ще се състои музейна лекция за тракийското светилище на връх Шилото. \r\n*** \r\nОт 10.00 часа в зала 1 във Фестивален и конгресен център – Варна ще се проведе церемония по връчване на дипломи на 174 здравни професионалисти от 8 специалности от Медицински колеж – Варна.  \r\n*** \r\nОт 10.30 часа в 1СУ \"Пенчо П. Славейков\" комисарят по цифровата икономика и общество Мария Габриел ще бъде гост на ателие за забавно програмиране с робота Финч в 1СУ \"Пенчо П. Славейков\" на ул. „Стара планина“ - № 11. Инициативата е в рамките на Европейската седмица на програмирането, която се провежда за шеста поредна година. Уменията си пред българския еврокомисар ще покажат деца от пети клас.   \r\n***  \r\nОт 09.30 часа от централния площад на селото ще тръгне поход от Присово до парк Ксилифор, част от кампанията „Движи се и победи“.   \r\n***  \r\nОт 10.00 часа в парк „Дружба“ ще се проведат масови безплатни тренировки – Есен 2018.    \r\n***  \r\nОт 10.00 часа в парк „Дружба“  ще се проведе отворена тренировка по спортно ориентиране.  \r\n***  \r\nОт 11.00 часа в салона на Читалище „Искра“ Театър „ВЕСЕЛ“ представя: „Снежанка и седемте джуджета“ – детски спектакъл.  \r\n***  \r\nОт 17.00 часа в АМР „Трапезица“ ще бъде представен „Дванадесета нощ“ /Уилям Шекспир/ - спектакъл, режисьор Валерия Вълчева.  \r\n***  \r\nОт 19.30 часа в ДКС „Васил Левски“ „Още малко“ – концерт от турнето на Орлин Павлов.  \r\n*** \r\nОт 09.30 часа в СУ „Св. св. Кирил и Методий” ще се състои Димитровденското математическо състезание. \r\n*** \r\nОт 11.00 часа пред спортна зала „Фестивална” заместник-кметът по хуманитарни дейности и социална политика Венци Пасков ще даде старт на първия Поход за Свобода в град Видин, който се организира по повод Международния ден за борба с трафика на хора – 18 октомври. \r\n*** \r\nОт 08.00 часа от паметника на загиналите във войните за национално обединение, до гаровия площад в града /Лъвчето/ ще стартира емблематичния за града поход-събор „Речка“, който се провежда за 33 пореден път. \r\n***  \r\nОт 10.00 часа в центъра на селото ще се проведе V-ти Регионален празник на захарната метла и маджуна. \r\n*** \r\nОт 18.00 часа в салона на Общински драматичен театър „Невена Коканова“ за девета поредна година Дупница е домакин на Фестивала на мъжките хорове „Свети Иван Рилски“. \r\n*** \r\nОт 11.30 часа с благословението на Негово светейшество Българския патриарх и Софийски митрополит Неофит, Преосвещеният Белоградчишки епископ Поликарп ще освети  нов параклис в Рила. \r\n*** \r\nОт 11.00 часа в градската художествена галерия ще бъде открита традиционната зонална изложба „Струма”. От 18.30 часа в залата на Общинския драматичен театър ще се състои концерт, посветен на 35 години от създаването на танцов ансамбъл „Пауталия”. \r\n*** \r\nОт 09.00 часа в заседателна зала на Хотел „Белвю Ски & Спа“ в к.к. „Пампорово“ ще се състои откриването на „Чилова академия – 2018”. \r\n*** \r\nОт 11.00 часа в родната къща на бележития български възрожденец проф. Марин Дринов ще се състои тържествената церемония по връчване на Поименната студентска стипендия „Проф. Марин Дринов“. \r\n*** \r\nНеврокопският митрополит Серафим ще освети храм „Свети Димитър“ в село Ръждак, община Петрич. Църковният ритуал и отслужването на Света литургия започва в 06.00 часа. \r\n*** \r\nОт 11.00 часа в Международен панаир ще се състои специализирана изложба на йоркширски териери по време на финалите за Световната киноложка купа 2018. \r\n*** \r\nВ 11.00 часа в Международния панаир ще започне Фестивал на кинологията.  \r\n *** \r\nВ 11.00 часа от пл. „Стефан Стамболов“ ще тръгне „Поход на свободата“ - глобалната инициатива срещу трафика на хора.  \r\n*** \r\nОт 11.00 часа в двора на Аграрния университет - Пловдив ще се проведе ХІІ Есенна изложба на Маришки овце. \r\n***   \r\nОт 11.00 на крепост Туида край Сливен започва Традиционният средновековен  събор „Помни славата“ .  \r\n***    \r\nОт 11.00 часа от бул. Цар Освободител № 1, пред централния вход на Община Сливен, тръгва  Поход за Свободата срещу трафика на хора. \r\n*** \r\n101-ви Алпийски полк – Смолян ще отбележи своя празник. В 17.00 часа на Амфитеатъра на Новия център в Смолян ще бъде отслужен благодарствен молебен. От 17.20 в Родопския драматичен театър ще се проведе тържествено събрание и награждаване на военнослужещите. От 18.00 часа празникът продължава с концерт на представителния ансамбъл на въоръжените сили. \r\n*** \r\nОт 13.00 часа в Комплекс - „КИПАРИС\" в Смолян ще се проведе пресконференция, посветена на проблемите на здравеопазването в областта.  \r\n*** \r\nВ 10.00 часа в общинската спортна зала „Иван Вазов“ ще се проведе традиционният за Стара Загора турнир по джудо „Недьо Ранчев“. \r\n*** \r\nВ 16.00 часа в зала първи етаж, РБ „З. Княжески“, ще се състои Прожекция на филми от Кино-литературен фестивал „Синелибри 2018“. \r\n*** \r\nВ 18.30 часа в зала първи етаж, РБ „З. Княжески“, ще бъде представен „Където има любов, има и омраза“ (Аржентина, 2017). \r\n*** \r\nОт 13.00 часа пред кметство с. Труд, ще стартира протест за чист въздух и работещи институции. \r\n*** \r\nВ 10.00 часа в спортна зала „Дечко Стефанов“ ще се проведе VІI Национален фолклорен фестивал за любителските клубове по танци „Джумалийско надиграване”.  \r\n*** \r\nОт 10.00 часа в на бившето летище до хиподрума ще се проведе двудневен турнир по прескачане на препятствия.  \r\n*** \r\nОт 11.00 часа под лозунга „Не на робството“, от площад „Освобождение“ до входа на Градската градина, младите доброволци на БЧК-Шумен още се присъединят към Световния поход против съвременните форми на робството и дискриминацията. \r\n*** \r\nОт 13.00 часа в зала „Арена Шумен“ ще се проведе конкурсът за групи, първа възрастова група в конкурса „Гласовете на детската мелодия“. От 6.00 часа е конкурсът за групи във втора възрастова група. От 18.30 часа е гала концертът и награждаването на лауреатите.", "date": "2018.10.20", "title": "Предстоящи събития в страната за 20 октомври (Агенция „Фокус“)"}
{"url": "http://www.focus-news.net/news/2018/10/20/2580583/prezidentat-rumen-radev-shte-se-sreshtne-sas-zam-predsedatelya-na-postoyanniya-komitet-na-obshto-kitayskoto-sabranie-na-narodnite-predstaviteli-tsao-dzienmin.html", "text": "Президентът Румен Радев ще се срещне със зам.-председателя на Постоянния комитет на общо-китайското събрание на народните представители Цао Дзиенмин от 11.00 часа на „Дондуков” 2. Това съобщиха от  Прессекретариата на държавния глава . Сред темите на разговора ще бъдат двустранните отношения между България и Китайската народна република, насърчаването на търговско-икономическия обмен, партньорството в рамките на Инициативата 16+1 и задълбочаването на културните връзки между двата народа.", "date": "2018.10.20", "title": "Президентът Румен Радев ще се срещне със зам.-председателя на Постоянния комитет на общо-китайското събрание на народните представители Цао Дзиенмин"}
{"url": "http://www.focus-news.net/news/2018/10/20/2580582/nimh-vremeto-shte-bade-predimno-oblachno-v-sledobednite-chasove-na-mnogo-mesta-shte-prevali.html", "text": "Атмосферното налягане ще бъде по-високо от средното за октомври и през деня ще се повиши още. Днес облачността над по-голямата част от страната ще е значителна и на много места, главно в следобедните часове ще има превалявания. Ще духа слаб до умерен северозападен вятър. Максималните температури ще са между 17° и 22°. Такава е прогнозата за времето на  Националния институт по метеорология и хидрология (НИМХ)  при БАН, съобщи за  Агенция „Фокус“  дежурният синоптик Георги Цеков.  \r\nНад Черноморието ще бъде предимно облачно с превалявания, главно в следобедните часове и по-значителни по южното крайбрежие. Ще духа слаб север-северозападен вятър. Максималните температури ще са 18-20°, колкото е и температурата на морската вода. Вълнението на морето ще бъде 2-3 бала.   \r\nВ планините ще бъде предимно облачно. На много места ще превалява дъжд, над 2300 сняг. Ще духа умерен север-северозападен вятър. Максималната температура на височина 1200 метра ще е около 11°, на 2000 метра – около 5°.", "date": "2018.10.20", "title": "НИМХ: Времето ще бъде предимно облачно, в следобедните часове на много места ще превали"}
{"url": "http://www.focus-news.net/news/2018/10/20/2580563/afp-generalniyat-sekretar-na-oon-i-sasht-reagiraha-na-potvarzhdenieto-na-smartta-na-dzhamal-hashogi.html", "text": "Генералният секретар на ООН и САЩ реагираха на потвърждението на смъртта на Джамал Хашоги, предава  AFP . \r\nГенералният секретар на  ООН Антонио Гутериш заяви в петък, че е \"дълбоко разтревожен\" от потвърждаването от Саудитска Арабия на смъртта на известния дисидент - журналист Джамал Хашоги в консулството на кралството в Истанбул. \r\n\"Генералният секретар е дълбоко разтревожен от потвърждаването на смъртта на Джамал Хашоги, като изказва съболезнованията си на семейството и приятелите на  Джамал Хашоги\", се казва в изявление на кабинета на Гутериш. \r\n\"Генералният секретар подчертава необходимостта от незабавно, задълбочено и прозрачно разследване на обстоятелствата около смъртта на Хашоги и пълната отговорност за виновните лица\". \r\nОт Белият дом заявиха в петък, че са \"натъжени\" след потвърждението, че журналистът Джамал Хашоги е бил убит в саудитско консулство, но не споменават за бъдещите американски действия срещу Саудитска Арабия, която е основен съюзник на САЩ. \r\nВ първия отговор на САЩ на признанието на Саудитска Арабия, говорителят на Белия дом Сара Сандърс каза само, че Вашингтон  \"ще вземе предвид съобщението\". \r\n\"Ние ще продължим да следим отблизо международните разследвания на този трагичен инцидент и ще настояваме за правосъдие, което е навременно, прозрачно и в съответствие с всички необходими процедури\", каза тя. \r\n\"Ние сме натъжени да чуем потвърждението за смъртта на Джамал Хашоги и изразяваме най-дълбоките си съболезнования на семейството, годеницата и приятелите му.\"  Юлиян Марков", "date": "2018.10.20", "title": "АFP: Генералният секретар на ООН и САЩ реагираха на потвърждението на смъртта на Джамал Хашоги"}
{"url": "http://www.focus-news.net/news/2018/10/20/2580584/ministar-predsedatelyat-boyko-borisov-shte-otkrie-chetvartata-sreshta-na-mestnite-lideri-na-stranite-ot-initsiativata-161.html", "text": "Премиерът Бойко Борисов ще открие Четвъртата среща на местните лидери на страните от Инициативата „16+1“ в Националния дворец на културата. Това съобщиха от  Правителствената информационна служба . Форумът ще се проведе под мотото „Глобално мислене, действия на местно ниво“ и се организира от Министерството на Българското председателство на Съвета на ЕС 2018 и областния управител на област София в партньорство със Столичната община, Националното сдружение на общините в Република България, Националния дворец на културата, както и Секретариата за сътрудничество между Китай и страните от ЦИЕ, Асоциацията на областните управители на страните от ЦИЕ и Китай и Китайска народна асоциация за приятелство с чужбина. \r\nВ рамките на форума министър-председателят Бойко Борисов ще проведе и двустранна среща със заместник-председателя на Постоянния комитет на общокитайското събрание на народните представители Цао Дзиенмин. \r\nЧетвъртата среща на местните лидери на страните от ЦИЕ и Китай ще се проведе само три месеца след Седмата среща на правителствените ръководители на държавите от формата \"16+1\", състояла се в София на 7 юли. Целта на форума е да надгради постигнатите резултати и договорености от Срещата на върха, на която бяха очертани и „Насоките от София“. Дискусиите ще се съсредоточат върху развитието на сътрудничеството в областта на туризма, селското стопанство, индустриалните зони и паркове, малките и средните предприятия. Програмата ще включва презентации и речи на говорители от България, Китай и страните от ЦИЕ. \r\nИнициативата „16+1“ за сътрудничество между Китай и 16-те страни от ЦИЕ е важен механизъм за стимулиране на политическия диалог, инвестициите, търговските и икономическите отношения и сътрудничеството в широк кръг от области.", "date": "2018.10.20", "title": "Министър-председателят Бойко Борисов ще открие Четвъртата среща на местните лидери на страните от Инициативата „16+1“"}
{"url": "http://www.focus-news.net/news/2018/10/20/2580574/pregled-na-mezhdunarodnite-novini-do-6-chasa-agentsiya-fokus.html", "text": "Повече от 100 палестинци са ранени по време на протестите по границата между Израел и Ивицата Газа, пише  The Times of Israel \r\nПовече от 100 палестинци бяха ранени при сблъсъци в петък следобед,след като хиляди демонстранти протестираха близо до оградата, запалиха  гуми и хвърляха камъни по израелски военни позиции по границата с Газа. \r\nНасилието продължава въпреки призивите на лидерите на „Хамас“ и предупрежденията на Израелската армия мирните протести да останат мирни и да останат далеч от граничната ограда. \r\nИзраелски военни представители обаче заявиха, че това са най-тихите протести след началото на \"Марша на завръщането\". Според оценките им „Хамас“ може да е поставил въоръжени мъже в близост до оградата, за да се опитат да сведат до минимум насилието, съобщава новинарският сайт Ynet , \r\nЗдравното министерство на Ивицата Газа, ръководено от „Хамас“, заяви, че 130 души са били ранени, включително 77 от огнестрелно оръжие. \r\nИзраелските сили са заявили, че протестиращите са пробили оградата на три места, преди да се върнат незабавно в крайбрежния анклав, а израелските войници са открили огън само в един случай. \r\nВ допълнение, самолет на израелските ВВС откри огън по група палестинци, които са пускали запалителни балони в Израел от южната част на ивицата Газа, съобщи армията.Няма информация за ранени при въздушния удар. \r\n***  САЩ са обвинили руска гражданка за намеса в междинните избори за Конгреса през ноември тази година, предава  AFP . \r\nАмериканското министерство на правосъдието обвини руска гражданка в петък за намеса в изборите в САЩ - първото лице, на което са предявени обвинения, свързани с междинните избори за  Конгреса през 2018 г. \r\nВ обвинението се казва, че Елена Алексеевна Хусяйнова стои начело на широка операция за политическа намеса в Агенцията за интернет изследвания в Санкт Петербург и е пренасочила средства за намеса и опити за влияние. \r\n\"Днешните обвинения твърдят, че руската гражданка Елена Алексеевна Хусяйнова е влязла в конспирация  с други лица , които са били част от руска кампания за влияние, за да се намесват в американската демокрация\", заяви помощник-главният прокурор Джон Димърс. \r\n*** Високопоставен  служител на разузнаването, близък до министър-председателя Шиндзо Абе, проведе тайна среща със севернокорейските си колеги в началото на октомври в Монголия, съобщиха източници, запознати с двустранните отношения, пише  The Japan Times . \r\nСрещата в монголската столица Улан Батор вероятно  е свързана с желанието на Абе да организира срещата със севернокорейския лидер Ким Чен-ун, след като получи уверения за напредъка по дългогодишния проблем на отвличанията на японски граждани от Пхенян през 70-те и 80-те години. \r\nСред основните страни, които работят срещу ядрената заплаха от Северна Корея, Япония е единствената, която е държана на разстояние, откакто Ким започна дипломатическите действия през тази година. В допълнение към провеждането на разговори с китайски, южнокорейски и американски лидери Ким планира да проведе среща с руския президент Владимир Путин до края на годината. \r\nПо време на посещение в Монголия от 6 до 8 октомври Шигеру Китамура, който оглавява Кабинета за разузнаване и разследване, се срещна с представители на Северна Корея, сред които старши фигури от Отдела за обединение на Корейската трудова партия, съобщиха източници в четвъртък, цитирани от изданието. \r\n*** Осемдесет депутати, колкото са необходими гласуваха за конституционните промени, пише македонското електронно издание  “МКД“ \r\nОсемдесет депутати приеха предложението на правителството за приемане на  конституционни промени в унисон с Договора с Гърция за промяна на името в Република Северна Македония. 80 депутати от 117 депутати гласуваха за необходимостта от конституционни промени.При поименното гласуване позитивния вот се потвърди, а 39 бяха против, един депутат не присъства. \r\nДепутатите първоначално гласуваха по електронен път, а след това по предложение на координатора на ВМРО-ДПМНЕ Драган Данев се премина към индивидуално гласуване. Някои от депутатите на ВМРО-ДПМНЕ гласуваха за конституционни промени. \r\nВладанка Авирович, Нора Исмаили-Старова,  Кръсте Муковски Сашо Василевски, Любен Арнаудов, Зекир Рамчилович, Елизабета Канчевска-Милевска ... имената от парламентарната група на ВМРО-ДПМНЕ, които гласуваха за конституционните промени. \r\nСлед две отлагания на вече планираното продължение на 61-та парламентарна сесия, тази вечер в 22:20 (23:20 българско време) часа най-накрая започна продължението на сесията. \r\nВ петъчния ден депутатите бяха в сградата на Събранието цял ден и заседанието беше отлагано неколкократно . Но управляващото мнозинство очевидно не беше събрало необходимото мнозинство от две трети. ВМРО-ДПМНЕ поиска още в 15 часа да се проведе гласуването, но председателят не го направи.  Депутатът Иван Стоилкович коментира тази ситуация в законодателната власт: Парламентът е като животновъден пазар. \r\nЦял ден се говореше, че са осигурени 77-78 депутати и че още два гласа \"за\" липсват. \r\nВечерта генералния секретар на опозицията Игор Янушев заяви, че на техни депутати са предлагали \"милиони евро, за да гласуват против волята на гражданите на Македония\". ВМРО-ДПМНЕ призова прокуратурата да разследва тези случаи на \"извършване открит натиск на депутати\". \r\nНа това СДСМ отговори, че всичко е лъжа и че такива клеветнически действия ще бъдат последвани от съдебен процес. \r\n*** Саудитска Арабия е арестувала 18 души за убийството на Джамал Хашоги, предава  AFP . \r\nСаудитска Арабия призна в събота, че дисидентът - журналист Джамал Хашоги е бил убит в консулството ѝ в Истанбул, съобщиха от държавните медии, две седмици след изчезването му. \r\nКралството съобщи също, че е уволнило висшия служител на разузнаването Ахмад ал Асири и съветника за кралски медии Сауд ал-Кахани, двамата най-добри помощници на престолонаследника принц Мохамед бин Салман, който е изправен пред нарастващ натиск заради аферата \"Хашоги\". \r\nСаудитският журналист Джамал Хашоги, критик на ръководството на кралството и сътрудник на \"Вашингтон пост\", беше забелязан за последен път на 2 октомври, когато влезе в консулството на своята страна в Истанбул. \r\nИзчезването му бе забулено в тайна и предизвика международна криза, като турски официални лица обвиниха Саудитска Арабия за убийство, спонсорирано от държавата. \r\n\"Дискусиите между Джамал Хашоги и тези, с които се срещна в консулството на кралството в Истанбул ... се превърнаха в битка, довела до смъртта му\", каза Саудитската агенция за пресата, позовавайки се на главния прокурор. \r\nКралството съобщи, че 18 души са били арестувани в  рамките на текущото разследване. \r\nСаудитският крал също така разпореди създаването на министерски комитет под председателството на короната, за да преструктурира агенцията за разузнаване на кралството и да \"дефинира правомощията ѝ точно\", заявиха държавните медии. \r\nПрезидентът Доналд Тръмп заяви, че Съединените щати, които са най-големият защитник на Саудитска Арабия, могат да наложат санкции заради вероятното убийство на Хашоги. \r\nДържавният секретар  Майк Помпео каза пред радио \"The Voice of America\": \"Със сигурност ще разгледаме широк спектър от потенциални отговори\". \r\nАдминистрацията на Тръмп е особено бавна, в критиките към Саудитска Арабия, въпреки убедителните доказателства, че Хашоги, критик на могъщия престолонаследник на ислямското петролно кралство, изчезна след влизането си в Саудитско консулство в Истанбул. \r\n*** Днес е черен петък за Македония, заяви лидерът на опозиционната партия ВМРО-ДПМНЕ Християн Мицковски, цитиран от македонската редакция  Deutsche Welle \r\nАкт на насилие и най-тъмния ден за демокрациятa в Македония. Това е оценката на председателя на ВМРО-ДПМНЕ Християн Мицковски, която той направи на пресконференция в македонската столица след края на парламентарното заседание. \r\n\"Това днес е акт на насилие на държавата, подкрепен от структури, които са решили да работят в тяхна (на управляващите) полза. Зоран Заев със сила пристъпи към  промяната на името на държавата и сключването на споразумение, с което се губи името Македония и се губи идентичността \", каза Мицковски. \r\n\"Днес в Македония се случи един тъжен ден, черен петък, най-тъмният петък в демокрацията на съвременната независима Република Македония\". \r\nМицкоски обвини правителството, че упражнява силен натиск и заплахи срещу депутатите от опозицията и им обещава освобождаването от обвинения на тези, които са \"обект на  политическо преследване\". \r\nТой обаче каза, че не може да прости на седемте депутати от ВМРО-ДПМНЕ, които подкрепиха конституционните промени, и заяви, че те са изрично изключени от партията. \r\n\"Тези осем депутати, независимо от факта, че са обхванати от политическо преследване и са изправени пред сериозни обвинения, висящи над главите, може някой да се отнася с разбиране към тях, но аз като човек не мога да ги оправдая \". \r\n\"Тези седем от ВМРО-ДПМНЕ ме разочароваха и преди всичко партията и родината и ще трябва да живеят с това. Тази вечер Изпълнителният комитет на ВМРО-ДПМНЕ на извънредна сесия и по мое предложение единодушно прие изключването на тези седем депутати\", каза Мицковски. \r\nТой отбеляза, че има и други депутати, които, както и тези, които гласуваха, \"бяха обхванати от политическо преследване, но не се поддадоха и гласуваха в съответствие с отношението на партията и според волята на гражданите\". \r\nВ края на изявлението си Мицковски обвини Заев, че иска да избяга от изборите . \r\n*** Открити са телата на четирима загинали. Седем души са ранени, двама от тях са в болница, според източник на  TACC . \r\nОгледът на  мястото на взрива продължава. \r\nЕксплозията в завода за производство на пиротехнически изделия и къмпингови мебели \"Авангард\" в Гатчина стана в петък следобед. Започнало е разследване за \"Нарушаване на правилата за безопасност при взривни обекти, довело до смъртта на лице поради небрежност\". Първоначално агенцията съобщаваше за двама загинали. \r\n*** ЕС вижда Брекзит като заплаха и затова е готов да накаже Великобритания,заяви бившия политически съветник Лий Родъръм, цитиран от британския вестник  Daily Express . \r\nМонополът на Европейския съюз на страните от континента доведе до \"липса на конкуренция\" между държавите-членки и допринесе за вота на референдума  за Брекзит - нещо, което брюкселският блок вижда като \"заплаха\", каза Лий Родъръм. \r\nД-р Лий Родъръм, експерт по политиката на Европейския съюз, обвини лидерите на ЕС, че искат да накажат Великобритания за Брекзит, докато обяснява как структурата на блока е довела до неговия упадък, пише изданието. \r\nЕкспертът, заяви че: \"Дори в националните столици имат различни гледни точки. \r\n\"Но със сигурност тези страни и тези политици, които имат интерес към все по-тесен съюз, което е стремеж на Европейския съюз, виждат Брекзит като заплаха за бъдещата цялост на ЕС\". \r\nТогава Родъръм припомни трите модела за континента на Европа преди Европейския съюз, имайки предвид източния блок, Европейската асоциация за свободна търговия (ЕАСТ) и Европейската икономическа общност (ЕИО). \r\n\"Така че стратегическа причина за Великобритания да се стреми към напускане е да ребалансира европейската конструкция, така че континента да се върне към два модела, които да се конкурират. Но, разбира се, това не е в интерес на Комисията или тези, които вярват в политическото обединение на Европа\". \r\n*** Идеята на Тереза Мей за удължаване на преходния период ще срещне остра съпротива, пише лондонският вестник  Evening Standard \r\nСъпротивата в собствената ѝ партия  се задълбочи а бившият лидер Йън Дънкан Смит каза, че удължаването  би означавало  Великобритания да попадне в следващия бюджет на ЕС. \r\nБившият министър за Брекзит Дейвид Дейвис призова министрите  да се опитат да настояват за промяна на курса в преговорите. \r\n\"Като удължим преходния период, вероятно ще паднем директно в следващия бюджет на ЕС, което ще означава десетки милиарди лири допълнително, които да бъдат платени на ЕС. Би било много трудно да кажем на британците, че прекарваме още една година или повече във фазата на изпълнение и тогава ще плащаме десетки милиарди лири, когато всъщност казваме, че се нуждаем от тях за други местни програми“, заяви Йън Дънкън Смит. \r\n\"Ние сме в преговори, но в момента те започват да изглежда по-скоро като капитулация, отколкото като преговори. Трябва да покажем твърдост и да направим нещо за преговорите, вместо да кажем \"какво бихте искали?\" - заяви бившият лидер на консерваторите.", "date": "2018.10.20", "title": "Преглед на международните новини до 6 часа (Агенция \"Фокус\")"}
{"url": "http://www.focus-news.net/news/2018/10/20/2580587/sofiya-vavezhda-se-organizatsiya-na-dvizhenieto-vav-vrazka-s-osiguryavane-na-vremenna-avtobusna-liniya-do-novata-gora-na-sofiya.html", "text": "За периода от време между 20 октомври 2018 г. и 9 декември 2018 г., в дните събота и неделя, „Център за градска мобилност“ – ЕАД пуска временна автобусна линия с маршрут: от спирка “Метростанция Вардар” (за автобусни линии №№ 45 и 56 и разположена на ул. “Булина ливада”) по маршрута на автобусна линия № 56 до кръстовището на ул. “Траян Тенев” с ул. “Хармония” (митницата в кв. „Суходол“) и наляво по ул. “Хармония” до отклонението за сметището при кв. „Суходол“. Това съобщиха от  пресцентъра на Столична община.   \r\nАвтобусите ще спират на спирки: \r\n- начална/крайна “Метростанция Вардар” за автобусна линия № 56; \r\n- “Ж.к. Западен парк” за автобусна линия № 56; \r\n- “Околовръстен път” за автобусна линия № 56; \r\n- Крайна/начална - “Новата гора на София (Суходол)” на мястото на залесяването. \r\nЧасове на тръгване от началните спирки са : \r\n- при “Метростанция Вардар” – 09:00, 10:30, 12:00, 13:30 и 15:00 часа; \r\n- при “Новата гора на София (Суходол)” – 10:10, 11:40, 13:10, 14:40 и 16:00 часа.", "date": "2018.10.20", "title": "София: Въвежда се организация на движението във връзка с осигуряване на временна автобусна линия до „Новата гора на София“"}
{"url": "http://www.focus-news.net/news/2018/10/20/2580585/ria-novosti-obyaviha-prichinata-dovela-do-neuspeshnoto-izvezhdane-na-pilotiraniya-kosmicheski-korab-soyuz-ms-10.html", "text": "Обявиха причината за аварията на ракетата-носител „Союз-ФГ“, довела до неуспешното извеждане на пилотирания космически кораб „Союз МС-10, предава  РИА Новости \r\nМеханиците  на \"Байконур\" насилствено са свързали страничния блок на ракетата \"Союз-ФГ\" към централния блок, като огъват една от двете монтажни обувки и нанасят лубрикант вътре, за да се откачи по време на разделянето. \r\nПо този начин поради огънатата издатина лагерът на страничния модул не е могъл да се отдели лесно и отделянето се е забавило, което е предизвикало аварията. \r\nИзточник в \"Байконур\" по-рано е казал пред агенцията, че комисията на \"Роскосмос\" и разследващите органи са идентифицирали евентуалните извършители на неправилния монтаж на \"Союз-ФГ“ Източникът отбеляза, че държавната комисия е по-склонна към версията на \"случайно отклонение от документацията\" от техническите екипи в Байконур. \r\nТова са предварителни резултати, уточнява агенцията.  Юлиян Марков", "date": "2018.10.20", "title": "РИА Новости: Обявиха причината довела до неуспешното извеждане на пилотирания космически кораб „Союз МС-10"}
{"url": "http://www.focus-news.net/news/2018/10/20/2580588/tacc-indoneziya-nyama-da-se-otkazhe-ot-dogovora-za-zakupuvane-na-iztrebiteli-su-35.html", "text": "Индонезия няма да се откаже от договора за закупуване на изтребители Су-35, предава  TACC \r\nИндонезия няма да анулира сделката за придобиване на руски изтребители Су-35, въпреки санкциите срещу Руската федерация, заяви в събота пред кореспондента на агенцията в Сингапур министърът на отбраната на републиката Риамизард Рамичуда по време на заседанието на министрите на отбраната на Асоциацията на народите от Югоизточна Азия (АСЕАН). \r\n\"Никога няма да го анулираме. Продължаваме изпълнението на договора\", каза той, като отговори на въпрос относно възможността за спиране на споразуменията поради американските санкции.  Юлиян Марков", "date": "2018.10.20", "title": "TACC: Индонезия няма да се откаже от договора за закупуване на изтребители Су-35"}
{"url": "http://www.focus-news.net/news/2018/10/20/2580586/silistra-den-za-razmisal-e-obyaven-v-selo-suhodol-obshtina-glavinitsa.html", "text": "Ден за размисъл е обявен в село Суходол, община Главиница, преди балотажа за частичните кметски избори в неделя. Броят на избирателите с право на глас в Суходол е 640 души. На първи тур Абедин Нури Рушид, издигнат от ПП ГЕРБ получи 191 действителни гласове, а неговият опонент Недрет Юсеин Алил от ДПС – 189 действителни гласове. Изборите в кметството се налагат заради смъртта на предишния кмет Хамид Незир Рушид.", "date": "2018.10.20", "title": "Силистра: Ден за размисъл е обявен в село Суходол, община Главиница"}
{"url": "http://www.focus-news.net/news/2018/10/20/2580576/mazh-se-hvarli-na-relsite-na-metrostatsiya-vasil-levski-otkaran-e-v-bolnitsa-obzor.html", "text": "Мъж се хвърли на релсите на метростация „Васил Левски“, откаран е в болница. Сигналът за инцидента е подаден в 18.40 часа. Според информация на МВР мъжът е получил сериозно нараняване на глезена на единия крак и е откаран в болница за оказване на медицинска помощ. След случилото се движението на метрото е било спряно незабавно и спасителен екип от столичната пожарна  е предприел действия за изтеглянето на пострадалия.  Инж. Стоян Братоев, директор на „Метрополитен“ ЕАД,  обясни, че от камерите ясно се вижда, че мъжът сам с е хвърлил пред влака. Според него най-вероятно това е било опит за самоубийство. Заради инцидента движението на метростанция \"Васил Левски\" временно бе спряно, а от Столична община осигуриха автобуси, които да извозват пътниците.", "date": "2018.10.20", "title": "Мъж се хвърли на релсите на метростация „Васил Левски“, откаран е в болница (ОБЗОР)"}
{"url": "http://www.focus-news.net/news/2018/10/20/2580594/kyustendil-belogradchishkiyat-episkop-polikarp-shte-osveti-nov-paraklis-v-rila-posveten-na-sv-yoan-rilski-chudotvorets.html", "text": "С благословението на Негово светейшество Българския патриарх и Софийски митрополит Неофит, Преосвещеният Белоградчишки епископ Поликарп ще освети нов параклис в Рила, предаде репортер на  Агенция „Фокус“ . Храмът е посветен на небесния покровител на българския народ св. Йоан Рилски Чудотворец. Начало: 11.30 часа.  \r\nНикола ПЕТКОВ", "date": "2018.10.20", "title": "Кюстендил: Белоградчишкият епископ Поликарп ще освети нов параклис в Рила, посветен на св. \"Йоан Рилски Чудотворец\""}
{"url": "http://www.focus-news.net/news/2018/10/20/2580591/ombudsmanat-maya-manolova-shte-otchete-3-godini-na-posta-s-byala-kniga-na-nerazreshenite-problemi-na-grazhdanite.html", "text": "Омбудсманът Мая Манолова ще отчете от 11.00 часа в сградата на институцията, три години от встъпването си на поста с Бяла книга на неразрешените проблеми на гражданите. Това съобщиха от  пресофиса на омбудсмана . \r\nОмбудсманът ще изнесе и данни за жалбите и темите, по които е работила институцията в периода 20 октомври 2015 г. - 20 октомври 2018 г., както и ще представи функционален анализ на инициираните от нея законодателни промени и приоритетите в дейността ѝ занапред.  \r\nМая Манолова официално встъпи в длъжност омбудсман на Република България на 20 октомври 2015 г., като за този период близо 100 000 души са  потърсили съдействие от институцията.", "date": "2018.10.20", "title": "Омбудсманът Мая Манолова ще отчете 3 години на поста с Бяла книга на неразрешените проблеми на гражданите"}
{"url": "http://www.focus-news.net/news/2018/10/20/2580593/bbc-raketata-ariana-izvede-evropeyski-i-yaponski-sateliti-za-izsledvane-na-planetata-merkuriy.html", "text": "Ракетата „Ариана“ изведе европейски и японски сателити за изследване на планетата Меркурий от космодрума Куру  във Френска Гвиана в Южна Америка предава  BBC \r\nЩе  отнеме седем години на  сондите, за да достигнат целта си, но когато пристигнат се очаква посредством  техните паралелни наблюдения най-накрая да се разрешат многото загадки за горещия малък свят, пише ВВС. \r\nЕдин от ключовите въпроси  се отнася до огромното желязно ядро на планетата, което представлява 60% от масата на Меркурий. Науката все още не може да обясни защо планетата има само тънък слой от скали. \r\n\"Меркурий наистина не се вписва в нашите теории за това как се е образувала Слънчевата система и не можем напълно да разберем нашата планета, освен ако не сме в състояние да обясним и Меркурий\", казва професор Дейв Родъри - учен от британския  Open University, част от проекта.  Юлиян Марков", "date": "2018.10.20", "title": "BBC: Ракетата „Ариана“ изведе европейски и японски сателити за изследване на планетата Меркурий"}
{"url": "http://www.focus-news.net/news/2018/10/20/2580592/api-ot-1200-chasa-do-1400-chasa-se-spira-dvizhenieto-prez-rishkiya-prohod-za-izvarshvaneto-na-sledstven-eksperiment.html", "text": "От 12.00 часа до 14.00 часа ще бъде спряно движението на всички моторни превозни средства през Ришкия проход - път II-73 Шумен - Карнобат. Това съобщиха от пресцентъра на  Агенция „Пътна инфраструктура“ . Ограничението е по искане на „Пътна полиция“ - Шумен и Окръжна прокуратура - Шумен за извършването на следствен експеримент при км 23 в близост до кръстовището за Смядово - път III-7302 Смядово - Велики Преслав.  \r\nАлтернативните маршрути на път II-73 Шумен - Карнобат са проходите „Айтоски“, „Републиката“ и „Котленски“.", "date": "2018.10.20", "title": "АПИ: От 12.00 часа до 14.00 часа се спира движението през Ришкия проход за извършването на следствен експеримент"}
{"url": "http://www.focus-news.net/news/2018/10/20/2580577/bloomberg-britanskiyat-premier-e-gotova-na-kompromis-za-irlandskata-granitsa-za-ulesnyavane-na-pregovorite-s-es.html", "text": "Британският премиер е готова на компромис за ирландската граница за улесняване на преговорите с ЕС, предава агенция  Bloomberg . \r\nПремиерът на Великобритания Тереза Мей е готовa да откаже от едно от ключовите си искания за Брекзит, за да разреши проблема с ирландската граница и да отвори  пътя към сделката според високопоставени служители, запознати с въпроса. \r\nПоправката отваря възможността Великобритания да се окаже обвързана за неограничено време за митническите правила на Европейския съюз. Макар че това е нещо, което ЕС и много фирми искат, тя рискува да предизвика криза в собственото си правителство, която дори може да я свали, пише агенцията. \r\nДосега Мей настояваше, че на остров Ирландия трябва да бъде ограничено времето за правна гаранция, която да гарантира, че няма да има твърда граница, докато не бъде сключено споразумение за свободна търговия между Европейския съюз и Великобритания. Тереза Мей и Брекзит хардлайнерите в  консервативната партия искат краен срок за тази предпазна клауза, за да се избегне забавянето на реалното напускане на Обединеното кралство и да се гарантира, че страната няма да е обвързана с митническите правила на ЕС, за да сключи собствени търговски сделки по целия свят. \r\nНо ЕС отхвърли тази  позицията си и разговорите останаха замразени  в продължение на месеци. \r\nСега Тереза Мей и нейният екип от съветници за Брекзит са готови да  приемат идеята на ЕС, че тя трябва да бъде отворена, за \"трайно\" решение, каза високопоставен служител. Предложението е остров Британия  да остане обвързан с митническите правила на ЕС като т.нар. предпазна клауза или гаранционна клауза. Ще има и някои проверки на стоките между Северна Ирландия и останалата част от Кралството.  Юлиян Марков", "date": "2018.10.20", "title": "Bloomberg: Британският премиер е готова на компромис за ирландската граница за улесняване на преговорите с ЕС"}
{"url": "http://www.focus-news.net/news/2018/10/20/2580595/denyat-20-oktomvri-v-balgarskata-istoriya.html", "text": "Открито е първото аеропланно училище в България; създава професионално-творческа организация на журналисти - Съюз на българските журналисти (СБЖ); умира Димитър Талев - български писател, белетрист. \r\nПрез 1915 г. в Божурище е открито първото Аеропланно училище в България. В периода 17 - 20 октомври на 1920 г. се провежда Втори велик македонски събор в София с участие на 200 делегати от 68 братства. Клубът на културните дейци в София се създава на 20 октомври 1946 г. През 1955 г. се създава професионално-творческа организация на журналисти - Съюз на българските журналисти (СБЖ). На този ден през 1838 г. е роден Марин Дринов - български историк, филолог, фолклорист, етнограф. През 1925 г. се ражда Борис Димовски - български художник график и карикатурист. На този ден през 1966 г. умира Димитър Талев - български писател, белетрист. \r\n2017 г.  \r\nАкадемик Иван Николов Юхновски е награден с орден „Св. св. Кирил и Методий“ огърлие за особено значимите му заслуги в областта на образованието и науката. \r\n2010 г. \r\nКонстантин Пенчев е избран за национален омбудсман на България. \r\nПенчев е роден на 21 март 1952 г. в София. Той е народен представител в 39-ото Народно събрание от 2001 г., в което е член на комисиите по икономическа политика и по правни въпроси, председател на Временната комисия за изготвяне на Правилник за устройството и дейността на администрацията на Народното събрание, също така е член на Временната парламентарна комисия за подготовка на предложения за промени в Конституцията. Членува и във Временната анкетна комисия за проверка дейността по закупуване, съхраняване, обмен и продажби на хлебно и фуражно зърно на Държавна агенция „Държавен резерв и военновременни запаси“ и проверка на дейностите по контрола на наличните запаси на зърно от страна на държавните органи. Един от членовете е и на постоянната делегация на Народното събрание в Парламентарната асамблея на Съвета на Европа (ПАСЕ) и председател на Групата за приятелство с Либия. Избран е в София-окръг от листата на Национално движение „Симеон Втори“.  \r\nПрез март 2004 г. е избран за Председател на Върховния административен съд от Висшия съдебен съвет и е назначен с указ на президента Георги Първанов, на 22 март 2004 г. поема длъжността, а през май 2004 г. издига кандидатурата на тогавашния председател на трето отделение на ВАС и член на Висшия съдебен съвет Венета Марковска за зам.-председател на административния съд.  \r\n2004 г. \r\nСергей Цочев e избран за Председател на Агенцията за ядрено регулиране. \r\n2000 г. \r\nКомисарят по присъединяването на кандидатите за членство в Европейския съюз Гюнтер Ферхойген заявява в интервю пред германски вестник, че от 12-те кандидатки всички могат да разчитат на присъединяване до 2005 г., с изключение на България и Румъния, където все още няма действаща пазарна икономика. \r\n1999 г. \r\nПодписва се споразумение за сътрудничество между Американската агенция за международно развитие и Българската стопанска камара. \r\nПремиерът Иван Костов е в Будапеща на среща на ЦЕФТА. Заседанието обсъжда тезата, че това регионално обединение може да стане преход към Европейския съюз. Заключителен документ не е подписан заради противоречия по аграрната политика. \r\n1982 г. \r\nВ София се провежда учредително събрание на Международната фондация \"Людмила Живкова\". \r\n1981 г. \r\nВ единадесетия юбилеен ден от програмата \"1300 години България\", който протича под надслов \"Ден на българската държава\", в София се открива паметникът \"1300 години България\". \r\n1955 г. \r\nСъздава се професионално-творческа организация на журналисти – Съюз на българските журналисти (СБЖ). Има 5 600 членове и 161 дружества. Съюзът на българските журналисти е най-старата и най-многобройна журналистическа организация в България.  \r\n1946 г. \r\nСъздава се Клуб на културните дейци в София. \r\n1944 г. \r\nМинистерският съвет приема \"Наредба-закон за прочистване на учителския и преподавателския персонал в народните основни и средни училища, учителските институти и в Университета и висшите училища и академии\". Наказуеми са проповядването на фашистки идеи и преследванията на ученици, студенти, учители, преподаватели и др. \r\n1931 г. \r\nВ периода 20 – 25 октомври в Цариград се провежда Втора Балканска конференция за сътрудничество. Българската делегация е начело с Янко Сакъзов, социалдемократ. \r\n1920 г. \r\nВ периода 17 – 20 октомври се провежда Втори велик македонски събор в София с участие на 200 делегати от 68 братства. 63 делегати напускат събора и създават Временна комисия, която е за автономия и самостоятелност на Македония от останалите балкански държави и с орган в. \"Автономна Македония\" (от 1 декември).  \r\n1915 г. \r\nВ Божурище е открито първото Аеропланно училище в България. \r\n1912 г. \r\nВтора армия с командващ генерал-лейтенант Никола Иванов завършва обкръжаването на Одринската крепост. \r\nПразник на Сандански \r\nНа този ден по време на Балканската война градът е освободен от османско владичество. На тази дата са родени: \r\n1934 г. \r\nРоден е Димитър Езекиев - български журналист.  \r\n1896 г. \r\nРоден е генерал-майор Рафаил Банов, командир на 6-а пехотна бдинска дивизия (16 октомври 1943 г.-13 септември 1944 г.). На тази дата умират: \r\n2017 г.  \r\nПочина актьорът Стефан Щерев – Чечо. Стефан Щерев е играл в Народния театър „Иван Вазов”, НДТ „Сълза и смях”, Малък градски театър зад канала, театър „София”, Сатиричния театър. Участвал е в десетки игрални и късометражни филми.  \r\n1989 г. \r\nУмира Стефан Савов Попов - български  писател, философ.  \r\n1966 г. \r\nУмира Димитър Талев – български писател, белетрист.  \r\n1892 г. \r\nУмира Иван Андреев Богоров – български книжовник, педагог, журналист, езиковед, почетен член на Българското книжовно дружество (1884 г.). Един от създателите е на книжовния новобългарския език.  За изготвянето на историческата справка на Агенция “Фокус” са използвани следните източници: \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;  \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни” и други.;", "date": "2018.10.20", "title": "Денят 20 октомври в българската история"}
{"url": "http://www.focus-news.net/news/2018/10/20/2580590/denyat-20-oktomvri-v-svetovnata-istoriya.html", "text": "През 1999 г. се подписва споразумение за сътрудничество между Американската агенция за международно развитие и Българската стопанска камара. На всички ергени в Нова Франция (Северна Америка) през 1671 г. е заповядано да се женят само за французойки. През 1774 г. американският Континентален конгрес налага икономическо ембарго на търговията с Великобритания, а през 1818 г. Великобритания и САЩ установяват границата между Канада и САЩ по протежение на 49-тия паралел. \r\nНа 20 октомври 1876 г. по време на Сръбско-турската война се сключва примирие между двете страни и военните действия между тях се преустановяват.През 1944 г. се състои първият боен полет на японски камикадзе. \r\n2017 г. \r\nОколо 60 души са загинали в две отделни нападения срещу шиитски джамии в Афганистан. \r\n2017 г. \r\n16 полицейски служители са загинали в Египет при престрелка с терористи на пътя между Кайро и оазиса Бахария.  \r\n2017 г.  \r\nПровеждат се парламентарни избори в Чехия. Партията \"Действие на недоволните граждани 2011\" на чешкия милиардер Андрей Бабиш печели внушителна победа. \r\n2014 г. \r\nСветовната здравна организация съобщава за ликвидиране на огнището от Ебола в Нигерия. \r\n2013 г. \r\nВ Люксембург се провеждат парламентарни избори. Спечелени са от Жан-Клод Юнкер и неговата християнсоциална партия. \r\n2012 г. \r\nВ Русия започват тридневни он-лайн избори на 45 членен Координационен съвет на руската опозиция. Изборът е едногодишен. Избират Алексей Навални за предводител на опозицията. Изборите биват прекъсвани заради хакерски атаки. \r\n2011 г. \r\nСутринта в Сирт залавят и разстрелват Муамар Кадафи. Предишния ден държавният секретар на Съединените щати Хилари Клинтън каца в Триполи с американски военен самолет и иска Кадафи да бъде убит или заловен бързо. „Амнести интернешънъл” призовава Преходният национален съвет на Либия да обнародва информация за това каква смърт застига полковник Кадафи, правейки тези факти известни на народа на Либия. На излъчени записи по световни телевизионни канали се вижда как въоръжени лица влачат окървавения, но все още жив Кадафи по земята. Представители на Върховния комисариат на ООН за човешките права заявяват, че убийството на Кадафи трябва да бъде разследвано на всяка цена. Според официални данни САЩ, Великобритания и Франция изхарчват във войната около два милиарда долара. Но според независимия експерт Франсис Туса само Великобритания е изразходвала над 2,7 милиарда долара, което е седем пъти повече от официално обявените. \r\n2007 г. \r\nНа тази дата е първият от поредица пожари в Калифорния. Те горят на различни места в Калифорния, от района на Санта Барбара до мексиканската граница. Повече от 1500 къщи са напълно разрушени, над 500 000 акъра земя изгорени, 14 души загинали и 70 ранени. Около 10 700 пожарникари участват в битката с огъня както и дузина хеликоптери, специално пригодени за погасяване на огъня от въздуха. \r\n2006 г. \r\nЕдин от кандидатите на френската левица за президентските избори през 2007 г. Лоран Фабюс предлага Франция и Германия да създадат военен съюз, за да отговорят на необходимостта на Европа от собствена военна сила.  \r\nСпоред него в такъв съюз Франция ще запази ядрения си потенциал и правото да го използва, но ще разшири своя ядрени чадър и над Германия \r\nПредставители на Мисията на ООН в Косово /ЮНМИК/, на косовските власти и на Босна и Херцеговина подписват споразумение за свободна търговия. Споразумението, подписано в Брюксел, предвижда пълна либерализация на търговията. От косовска страна споразумението подписват Андреас Витковски от ЮНМУК и косовският министър на търговията и индустрията Буяр Дуголи, а от страна на Босна и Херцеговина – заместник-министърът на външните работи Антон Рил. \r\n2003 г. \r\nСър Зигмунд Стърнбърг е удостоен с орден „Мадарски конник” - втора степен \r\n2000 г. \r\nКомисарят по присъединяването на кандидатите за членство в Европейския съюз Гюнтер Ферхойген заявява в интервю пред германски вестник, че от 12-те кандидатки всички могат да разчитат на присъединяване до 2005 г., с изключение на България и Румъния, където все още няма действаща пазарна икономика. \r\nДуховният лидер на Иран аятолла Али Хаменеи предлага свой начин за решение на проблема на близкоизточното урегулиране, призовавайки за унищожение на израелската държава. \r\n1999 г. \r\nВ Папуа-Нова Гвинея потъва индонезийски кораб, в резултат на което загиват 274 души. \r\n1997 г. \r\nКомпанията “Майкрософт” е обвинена в нарушение на антитръстовото законодателство на САЩ. \r\n1996 г. \r\nОбявен е за Световен ден на борбата с остеопорозата. Първоначално се създава по инициатива на Обществото за борба с остеопорозата в Обединеното кралство. В последствие е подкрепена от Европейската комисия, а след това и от Световната здравна асоциация.  \r\nВ знак на съпричастност е добре хората да са облечени в бяло. \r\n1973 г. \r\nВ Австралия английската кралица Елизабет II открива официално прочутата с архитектурата си сграда на операта в Сидни. \r\n1971 г. \r\nЗападногерманският канцлер Вили Бранд получава Нобелова награда за мир. \r\n1968 г. \r\nПет години след убийството на Джон Кенеди неговата вдовица Жаклин се омъжва за мултимилионера Аристотелис Онасис. \r\n1953 г. \r\nВ Садбери (провинция Онтарио) е открита първата частна телевизионна станция в Канада. \r\n1945 г. \r\nЗа първи път във Франция на жените се дава право да гласуват. \r\n1944 г. \r\nСъстои се първият боен полет на японски камикадзе. \r\nКомандването на Освиенцим започва да изгаря документите на концлагера. \r\n1943 г. \r\nНа среща на представители на 17 воюващи страни е решено да бъде създадена в Лондон комисия по разследване на военните престъпления. \r\nИзвършват се Англо-американски бомбардировки над Ниш, в резултат на които 245 души загиват и 480 са ранени. \r\n1930 г. \r\nВ Израел британските власти ограничават правата на евреите да купуват земи от араби. \r\n1929 г. \r\nЦК ВКП (б) официално провъзгласява цялостна колективизация. \r\n1926 г. \r\nВ Куба вследствие на ураган загиват повече от 600 души. \r\n1916 г. \r\nВ Севастопол се взривява руският линеен кораб “Императрица Мария”. В резултат загиват стотици хора. \r\n1894 г. \r\nНиколай II (Николай Александрович Романов), последният руски император се възкачва  престола. Николай II се проявява като твърд и последователен привърженик на традиционните принципи на самодържавието в Русия.  \r\nИма силно влияние в международната политика на Великите сили в Европа и Далечния изток.  \r\n1880 г. \r\nСтарият Московски цирк на Цветния булевард, един от най-старите циркове в Русия, посреща първите си зрители. \r\n1879 г. \r\nВъзстановява се Сръбската православна църква. \r\n1876 г. \r\nНа 20 октомври по време на Сръбско-турската война (1876 г.) се сключва примирие между двете страни и военните действия между тях се преустановяват. \r\n1868 г. \r\nВ Киев е създадена първата частна търговска банка в Украйна. \r\n1865 г. \r\nЗа седалище на правителството на Канада е определен градът Отава. \r\n1822 г. \r\nИзлиза първият брой на вестник \"Сънди Таймс\" (“The Sunday Times”). \r\n1820 г. \r\nИспания продава част от Флорида на САЩ за сумата от 5 млн. долара. \r\n1818 г. \r\nВеликобритания и САЩ установяват границата между Канада и САЩ по протежение на 49-тия паралел. \r\n1774 г. \r\nАмериканският Континентален конгрес налага икономическо ембарго на търговията с Великобритания. \r\n1740 г. \r\nУмира императорът Карл Шести Хабсбург, след което започва Войната за австрийското наследство. \r\n1671 г. \r\nНа всички ергени в Нова Франция (Северна Америка) е заповядано да се женят само за французойки. \r\n1097 г. \r\nПървите кръстоносци пристигат е Антиохия. На тази дата са родени: \r\n1956 г. \r\nРоден е Дани Бойл – английски режисьор и продуцент.  \r\n1911 г. \r\nРоден е Бернар Зерфюс - френски архитект, един от най-активните последователи на рационалистичните традиции на функционализма. По негови проекти са построени сградата на ЮНЕСКО в Париж (1953-1957 г), заводите \"Рено\" (1953 г.) във Флене (Ил дьо Франс); много обществени сгради и жилища в Париж, Хавър, Тур, в Тунис и в Алжир. \r\n1854 г. \r\nРоден е Артюр Рембо – френски поет. Един от великите представители на първото поколение френски символисти. Смята се,че е един от най-талантливите продължители на някои от поетическите принципи на Бодлер. Приживе не издава стихосбирка. На тази дата умират: \r\n1987 г. \r\nУмира Андрей Николаевич Колмогоров - руски математик, създател на научни школи по теория на вероятностите и теория на функциите. Автор е на фундаментални трудове по теория на функциите, математическа логика, топология, диференциални уравнения, функционален анализ на теория на вероятностите (1933 г.). Член на много научни академии и дружества. Един от най-големите математици на ХХ в. \r\n1964 г. \r\nУмира Хърбърт Кларк Хувър – американски политик; 31-и президент на САЩ (1929-1933 г.); републиканец. По време на неговия президентски мандат САЩ преживяват “Голямата депресия”, пазарът е в стагнация, а икономиката – в колапс. За изготвянето на историческата справка на Агенция “Фокус” са използвани следните източници: Енциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;  \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”;", "date": "2018.10.20", "title": "Денят 20 октомври в световната история"}
{"url": "http://www.focus-news.net/news/2018/10/20/2580599/smolyan-s-pohod-za-svoboda-gradat-shte-se-vklyuchi-v-otbelyazvaneto-na-evropeyskiya-den-za-borba-s-trafik-na-hora.html", "text": "С първия  по рода си „Поход за свобода“,  Смолян ще се включи в отбелязването на Европейския ден за борба с трафик на хора – 18 октомври 2018 г. Това съобщиха от пресцентъра на  Общината .  \r\nЗа пета поредна година Фондация А21 заедно  с партньори и доброволци от цял свят ще предприеме градски  поход  в името на една свобода за жертвите на трафик на хора. Този символичен манифест има за цел да покаже, че проблемът със съвременното робство продължава да е актуален и днес.  \r\nМилиони хора в световен мащаб са поробени, като броят им е по-голям от всеки друг в момента в човешката история. \r\nТрафикът е няколко вида – с  цел сексуална експлоатация, трудова експлоатация,  просия, продажба на бебета, събиране на органи. \r\nПоходът в Смолян тръгва днес в 11.00 часа от сградата на Стоматологичната поликлиника. Участниците, които се регистрират ще получат тениска от кампанията на А 21.  \r\nПревантивно-информационният  център по наркотични вещества към Община Смолян е партньор на кампанията,  съобщи Мария Славчева – секретар на съвета по наркотични вещества.", "date": "2018.10.20", "title": "Смолян: С „Поход за свобода“ градът ще се включи в отбелязването на Европейския ден за борба с трафик на хора"}
{"url": "http://www.focus-news.net/news/2018/10/20/2580596/smolyan-v-grada-shte-se-provede-preskonferentsiya-posvetena-na-problemite-na-zdraveopazvaneto-v-oblastta.html", "text": "В града ще се проведе пресконференция, посветена на проблемите на здравеопазването в областта. Това съобщиха от пресцентъра на  Югоизточно-Европейски медицински форум , които са основни организатори на събитието заедно с Български лекарски съюз. Пресконференцията ще се проведе от 13.00 часа в Комплекс - „КИПАРИС\" в Смолян. На събитието ще бъдат обсъдени регионалните проблеми на здравеопазването в област Смолян. Ще бъде представена позицията на Български лекарски съюз във връзка с предложената промяна \r\nна модела на здравеопазване в Република България. На събитието ще бъдат обсъдени приоритетните дейности на Български лекарски съюз. \r\nПреди пресконференцията ръководството на Български лекарски съюз ще проведе срещи с кметове от региона, директори на регионални лечебни заведения и здравни институции.", "date": "2018.10.20", "title": "Смолян: В града ще се проведе пресконференция, посветена на проблемите на здравеопазването в областта"}
{"url": "http://www.focus-news.net/news/2018/10/20/2580598/blagoevgrad-treta-cherkva-za-edna-godina-shte-bade-osvetena-v-obshtina-petrich.html", "text": "Неврокопският митрополит Серафим ще освети храм „Свети Димитър“ в село Ръждак, община Петрич. Църковният ритуал и отслужването на Света литургия започва в 06.00 часа. Сградата на църквата се строи повече от 10 години. Свети Димитър е избран за закрилник на село Ръждак още през 1992 г. Първата копка на църквата е направена през 2007 г. по иницатива на кмета Георги Стоянов и жители на селото. До тогава в селото е имало само един параклис. Освещаването сега се случва след предложението на кмета на община Петрич Димитър Бръчков да бъде дарен безвъзмездно имотът, върху който е построен храм „Свети Димитър“ в с. Ръждак на Българската православна църква. Според устава на Църквата, храмове се освещават след прехвърляне на собствеността на БПЦ. Теренът под храм „Свети Димитър” в село Ръждак е с площ 1 381 кв м. За завършването на храма в село Ръждак помагат Любомир Георгиев, Георги Хаджимаргаритов, Община Петрич и кметът на селото Георги Стоянов.  \r\nВ селата Първомай и Струмешница Община Петрич дари също терените, върху които са построени местните църкви, за да бъдат осветени.", "date": "2018.10.20", "title": "Благоевград: Трета черква за една година ще бъде осветена в община Петрич"}
{"url": "http://www.focus-news.net/news/2018/10/20/2580601/sofiya-vavezhda-se-organizatsiya-na-dvizhenieto-vav-vrazka-s-remont-na-tramvaen-relsov-pat.html", "text": "Въвежда се организация на движението във връзка с ремонт на трамваен релсов път, съобщиха от  пресцентъра на Столична община.  На 20 октомври 2018г. и 21 октомври 2018г. се променя времената организация на движение по трамвайна линия №3, както следва:  \r\nТрамвайна линия 3 в посока кв.“Орландовци“: от бул.“Христо Ботев“ надясно по ул.“Струга“ и надясно по бул.“Княгиня Мария Луиза“ по маршрут. В обратна посока не се променя.  \r\nТрамвайна линия №10 в посока ж.к.“Западен парк“ от бул.“Кн.Мария Луиза“ надясно по бул.“Христо Ботев“, наляво по ул.“Струга“ и надясно по бул.“Княгиня Мария Луиза“ и по маршрута. В обратна посока маршрутът не се променя.  \r\nНа 27 октомври 2018г. и 28 октомври 2018г. се предвижда следната организация на движение:  \r\nТрамвайна линия №1 и 7 в посока съответно ж.к.“Иван Вазов“ и ж.к.“Борово“: от кръстовище бул.“Княгиня Мария Луиза“, по бул.“Витоша“, ул.“Алабин“ и наляво по бул.“Христо Ботев“ по маршрута си. В обратна посока маршрутите не се променят.  \r\nТрамвайна линия №3 в посока жк.“Захарна фабрика“ от крастовище бул.“Мария Луиза“, през подлез „Надежда“, ул.“Скопие“, бул.“К.Величков“, и по ул.“Цар Симеон“ и по маршрута си.  \r\nТрамвайна линия №6 – в посока ж.к.“Иван Вазов“ : от триъгълника по маршрута на трамвайна линия №11 по ул.“Скопие“, бул.“К.Величков“, бул.“Александър Стамболийски“, пл.“Възраждане“ и надясно по бул.“Хр.Ботев“ и по маршрута си. В обратна посока маршрутът не се променя.", "date": "2018.10.20", "title": "София: Въвежда се организация на движението във връзка с ремонт на трамваен релсов път"}
{"url": "http://www.focus-news.net/news/2018/10/20/2580600/fokus-makedoniya-hristiyan-mitskovski-izklyuchi-ot-vmro-dpmne-deputatite-koito-glasuvaha-za-konstitutsionnite-promeni.html", "text": "Лидерът на ВМРО-ДПМНЕ Християн Мицковски на пресконференция в петък вечерта съобщи, че партията е провела извънредно заседание на Изпълнителния комитет, на което единодушно по негово предложение са изключени депутатите от опозиционната партия, които гласуваха „за“ промените в Конституцията на страната, произтичащи от договора за името в Гърция, пише  македонският „Фокус“ . \r\n„Волята на гражданите беше погазена от две трети от депутатите в парламента, включително от осем народни представители от опозицията, които тръгнаха против волята на гражданите. Казват, че са им дадени и пари. Искам да изразя благодарността си към депутатите, които успяха да устоят на заканите и натиска. Но, не всички издържаха на този тормоз. Аз, като човек, не мога да оправдая тези народни представители, нито мога да оправдая тяхната постъпка. Сами избираме как да живеем, с какво лице и каква чест. Задължението към гражданите е по-важно от всеки натиск и заплаха. Има и депутати, които бяха жертва на политическото преследване, но са гласували в съответствие с позицията на партията. Тези, които действат противно на отношението на партията и против волята на народа, ме разочароваха, но това не беше толкова важно, колкото това, че разочароваха партията и родината. Ето защо тази вечер ИК единодушно прие изключването на тези народни представители“. \r\nПревод и редакция:", "date": "2018.10.20", "title": "„Фокус“ (Македония): Християн Мицковски изключи от ВМРО-ДПМНЕ депутатите, които гласуваха „за“ конституционните промени"}
{"url": "http://www.focus-news.net/news/2018/10/20/2580597/kathimerini-gartsiya-yens-stoltenberg-prizova-makedoniya-da-se-vazpolzva-ot-istoricheskata-vazmozhnost.html", "text": "Генералният секретар на НАТО Йенс Столтенберг приветства резултата от парламентарния вот в Македония, с който бе дадена зелена светлина на процеса за преименуване на бившата югорепублика – условие за нейното членство в НАТО и ЕС, пише  електронното издание на вестник Kathimerini . \r\n„Приветствам вота в парламента на Скопие по предложението за конституционни промени. Сега зависи от правителството и политическите лидери да завършат националните процедури по споразумението и да се възползват от историческата възможност да вкарат страната в НАТО“, написа Столтенберг в „Туитър“. \r\nПревод и редакция:", "date": "2018.10.20", "title": "Kathimerini (Гърция): Йенс Столтенберг призова Македония да „се възползва от историческата възможност“"}
{"url": "http://www.focus-news.net/news/2018/10/20/2580606/varna-na-ofitsialna-tseremoniya-e-badat-vracheni-diplomite-na-174-zdravni-profesionalisti-ot-8-spetsialnosti-ot-meditsinskiya-kolezh-v-grada.html", "text": "От 10.00 часа в зала 1 във Фестивален и конгресен център – Варна ще се проведе церемония по връчване на дипломи на 174 здравни професионалисти от 8 специалности от Медицински колеж – Варна. Това съобщиха от пресцентъра на  Медицински университет - Варна .", "date": "2018.10.20", "title": "Варна: На официална церемония е бъдат връчени дипломите на 174 здравни професионалисти от 8 специалности от Медицинския колеж в града"}
{"url": "http://www.focus-news.net/news/2018/10/20/2580602/smolyan-vavezhda-se-vremenna-organizatsiya-na-dvizhenieto-v-zlatograd-po-vreme-na-balkanska-skariada.html", "text": "Въвежда се временна организация на движението в Златоград по време на „Балканска скариада“. Това съобщиха от  Община Златоград . Във връзка с нормалното протичане на мероприятието „Балканска скариада 2018” в часовете от 10.45 часа до 13.00 часа ще бъдат затворени за движение на моторни превозни средства ул. „Стефан Стамболов”, в участъка от заведение „Черен кос” до сградата на Електрическа подстанция - Златоград, както и ул. „Ахрида”, в участъка от храм „Св. вмчк. Георги Победоносец” до кафене „Кафе на пясък”. Движението на моторните превозни средства ще се извършва по ул. „България”.  \r\nКонтрол по изпълнението на временната организация на движението се възлага на Началника на Районно управление Златоград към Областна дирекция на МВР – Смолян. \r\nПриканваме жителите на град Златоград, в деня на празника, да не използват личните си автомобили за придвижване до Стария град, с цел облекчаване на натовареността от МПС по време на провеждане на мероприятието.", "date": "2018.10.20", "title": "Смолян: Въвежда се временна организация на движението в Златоград по време на „Балканска скариада“"}
{"url": "http://www.focus-news.net/news/2018/10/20/2580603/sofiya-zapochva-esenniyat-zalesitelen-sezon-v-novata-gora-kray-suhodol.html", "text": "От 11.00 часа започва есенният залесителен сезон в Новата гора на София край Суходол. Това е третият залесителен сезон от старта на проекта през есента на 2017 г. Това съобщиха от пресцентъра на  Столична община . Оттогава, с помощта изцяло на доброволци, са засадени 20 000 дървета.  \r\nВ рамките на проекта, Столична община осигурява фиданките, уредите за засаждане и ръкавиците, а за самото засаждане се разчита изцяло на доброволци. Грижи за дърветата се полагат от експертите – лесовъди от общинското предприятие  „Управление на общински земи и гори“ \r\nЗа максимално улеснение на всички желаещи, които искат да засадят дръвчета в Новата гора на София край Суходол, Столична община разкрива извънредна автобусна линия в рамките на градския транспорт, с номер 56A. Началната спирка на линията е метростанция „Вардар“, а последната спирка е Новата гора на София. Рейсът обслужва граждани между 9 и 16 часа, с интервал от час и половина. \r\nЗасажданията и този сезон ще се провеждат всяка събота и неделя от 10 до 16 часа и ще продължат, докато времето позволява.  \r\nПовече информация за инициативата на Столична община е достъпна  .  \r\nВ официалното откриване на новия залесителен сезон ще се включи и кметът Йорданка Фандъкова.", "date": "2018.10.20", "title": "София: Започва есенният залесителен сезон в Новата гора край Суходол"}
{"url": "http://www.focus-news.net/news/2018/10/20/2580609/blagoevgrad-trafikat-na-granichnite-punktove-kulata-i-ilinden-se-izvarshva-bez-zabavyaniya.html", "text": "Трафикът на граничните пунктове „Кулата“ и „Илинден“ се извършва без забавяния. Това съобщиха за  Радио „Фокус“ – Пирин  от Главна дирекция „Гранична полиция“. На българо-македонската граница, трафикът е нормално натоварен. \r\nДенис НИКИФОРОВ", "date": "2018.10.20", "title": "Благоевград: Трафикът на граничните пунктове „Кулата“ и „Илинден“ се извършва без забавяния"}
{"url": "http://www.focus-news.net/news/2018/10/20/2580607/vidin-shofyorite-da-se-dvizhat-s-povisheno-vnimanie-po-pat-i-1-vidin-montana-v-uchastaka-bela-skomlya-poradi-avariral-tir.html", "text": "Шофьорите да се движат с повишено внимание по път I-1 Видин – Монтана в участъка Бела – Скомля поради аварирал ТИР. Това съобщиха от пресцентъра на  Агенция \"Пътна инфраструктура\" . Стеснена е едната лента за движение, а трафикът се регулира от Пътна полиция.", "date": "2018.10.20", "title": "Видин: Шофьорите да се движат с повишено внимание по път I-1 Видин – Монтана в участъка Бела – Скомля поради аварирал ТИР"}
{"url": "http://www.focus-news.net/news/2018/10/20/2580610/plovdiv-do-8-noemvri-dvizhenieto-pri-km-112-na-am-trakiya-shte-se-izvarshva-v-avariynata-lenta-poradi-remontni-deynosti.html", "text": "Трафикът на територията на Пловдивска област се извършва с нормална интензивност към този час. Това съобщиха за  Радио „Фокус“ – Пловдив  от Областното пътно управление. По-натоварено движение се отчита по пловдивския участък на АМ „Тракия“, както и по пътищата Пловдив-Карлово и Пловдив-Асеновград. Пътните настилки на територията на областта са предимно сухи и нормално проходими. Опасност от падащи камъни има по пътищата Бачково-Нареченски бани, Юговско ханче-Югово-Лъки и Кричим-Девин. Временно движението по АМ „Тракия“ при км 112, в района на село Цалапица, се извършва в аварийната лента, поради ремонтни дейности на съоръжение. Затворени за движение са активната и изпреварващата лента. Срокът на ремонтните дейности е до 8 ноември. До 31 октомври преминаването по пътя Югово-Лъки ще се осъществява в едната лента, поради пропадане на част от пътното платно. Движението в проблемния участък се регулира с пътни знаци. \r\nДвижението на територията на град Пловдив също се извършва с нормална интензивност и без затруднения към този час. По-интензивен е трафикът в централната градска част. Затворено за движение е западното платно на бул. „Цар Борис III Обединител”, в участъка от ул. „Патриарх Евтимий“ до ул. „Света Петка“, заради строително-монтажни дейности. Движението се извършва двупосочно в източното платно. Временната организация на движение ще бъде валидна до края на ноември. Маршрутите на автобусни линии №9 и 93 от основния вътрешноградски транспорт са променени. Временно движението по бул. „България“ в Пловдив се осъществява двупосочно в северното платно на пътната артерия, поради полагането на топлопровод в участък от около 60 метра в южното платно. \r\nТони МИХАЙЛОВ", "date": "2018.10.20", "title": "Пловдив: До 8 ноември движението при км 112 на АМ „Тракия“ ще се извършва в аварийната лента, поради ремонтни дейности"}
{"url": "http://www.focus-news.net/news/2018/10/20/2580608/za-poreden-pat-plovdiv-se-vklyuchva-v-globalnata-initsiativa-sreshtu-trafika-na-hora-pohod-za-svobodata.html", "text": "За пореден път Пловдив ще се включи в глобалната инициатива срещу трафика на хора „Поход за свободата“. Това съобщиха за  Радио „Фокус“ – Пловдив  от пресцентъра на Общината. Събитието е израз на колективното усилие, водено от Фондация „Кампания А21“ – световна организация за борба с трафика на хора за премахване на модерното робството навсякъде и завинаги. По случай  18 октомври – Европейски ден за борба с трафика на хора, Местната комисия за борба с трафика на хора – Пловдив съвместно с Български Червен кръст – Пловдив и със съдействието на Националната комисия за борба с трафика на хора за втори път ще вземат участие в инициативата. Желанието на организаторите е да акцентират върху проблема трафик на хора, неговите измерения, форми и начини за противодействие. \r\n„Трафикът на хора  е престъпление, чрез което по данни на Европол се генерират средства на стойност 20-25 млрд. евро годишно. Ясно изразената му прилика с робството, при което хората се третират като стока, вещ – годна за продан , влиза в противоречие с разбирането ни днес за публичен ред в една демократична държава. Затова ние сме убедени, че можем всички заедно да сложим край на тази остра форма на поругаване и потъпкване на основните човешки права. Вярваме, че именно тази визуална демонстрация наречена „Поход за свободата“ е едно от най-влиятелните събития, организирани в тази посока и проведения от нас регионален  поход ще рефлектира глобално върху борбата с проблема“, коментира председателят на Местната комисия в Пловдив – заместник-кметът инж. Златин Велев. \r\nПоходът в Пловдив ще започне в 11.00 часа, като ще тръгне от пл. „Стефан Стамболов“ до Римския стадион и обратно. „Нека извървим мълчаливо пътят към свободата на милионите жертви на трафик на хора по света!“, призовават организаторите.", "date": "2018.10.20", "title": "За пореден път Пловдив се включва в глобалната инициатива срещу трафика на хора „Поход за свободата“"}
{"url": "http://www.focus-news.net/news/2018/10/20/2580614/kyustendil-devetoto-izdanie-na-festivala-na-mazhkite-horove-sv-ivan-rilski-shte-bade-otkrit-v-dupnitsa.html", "text": "Деветото издание на Фестивала на мъжките хорове „Св. Иван Рилски” ще бъде открит в Дупница. Това съобщи за  Радио „Фокус” – Кюстендил  организаторът на проявата Стефан Чавеев. Откриването на фестивала ще се състои от 18.00 часа в залата на Общински драматичен театър „Невена Коканова” – Дупница. В тазгодишното издание ще участват 6 хора – общински мъжки хор „Св. Иван Рилски”, смесен хор „Ален мак” – Благоевград, камерен мъжки хор– Монтана, мъжки камерен ансамбъл „България”, смесен хор „Света София” и академичен хор „Гусла”. Организатор на фестивала е Община Дупница, съорганизатори са Български хоров съюз, Балкански хоров форум и Съюз на българските композитори. Фестивалът се провежда под патронажа на кмета инж. Методи Чимев и Националната комисия на Република България за ЮНЕСКО. \r\nВенцеслав ИЛЧЕВ", "date": "2018.10.20", "title": "Кюстендил: Деветото издание на Фестивала на мъжките хорове „Св. Иван Рилски” ще бъде открит в Дупница"}
{"url": "http://www.focus-news.net/news/2018/10/20/2580612/sport-tsska-moskva-pobedi-anzhi-mahachkala-i-izleze-na-vtoro-myasto-v-klasiraneto.html", "text": "ЦСКА (Москва) спечели с 2:0 срещу Анжи в Махачкала в мач от 11-ия кръг на руската Премиер Лига. Началото на мача бе дадено от шампиона в лека категория на UFC Хабиб Нурмагомедов, който наскоро победи Конър МакГрегър, но това не помогна на домакините, които след тази загуба може да се окажат в зоната на изпадащите в зависимост от другите резултати от кръга. Анжи има 10 точки и е на 14-о място с мач повече. „Армейците“ излязоха на второто място във временното класиране с 19 точки, колкото има и Краснодар, но с мач по-малко. Първи е Зенит (Санкт Петербург) с 25 точки също от 10 мача.", "date": "2018.10.20", "title": "Спорт: ЦСКА (Москва) победи Анжи (Махачкала) и излезе на второ място в класирането"}
{"url": "http://www.focus-news.net/news/2018/10/20/2580611/veliko-tarnovo-obshtinata-e-vodesht-partnyor-po-proekt-po-koyto-shte-bade-organiziran-bazar-za-zanayatchii-ot-dvete-strani-na-reka-dunav-v-krayova.html", "text": "Базар за занаятчии от двете страни на река Дунав ще се проведе в румънския град  Крайова. Събитието е част от проекта „FairDeal“ с водещ партньор Община Велико Търново. От пресцентъра Общината съобщиха за  Радио „Фокус“ – Велико Търново , че двудневният форум ще се състои на 20 и 21 октомври.  \r\n„FairDeal“ е мрежа – платформа за бърза доставка на уникални занаятчийски продукти в района на трансграничното сътрудничество“, с водеща организация Община Велико Търново и партньори – Асоциация „Диманш“(Румъния) (DA), Двустранна Българо-Румънска Търговска Камара (България) (BCCBR) и Национален театър „Марин Сореску“ – Крайова (Румъния). \r\nУчастие могат да вземат производители на кулинарни и стопански продукти, както и занаятчии от двете страни на р. Дунав, включително от Велико Търново и целия регион, уточняват от Общината. В Крайова те могат да представят част от своите изделия и да установят контакти с техни колеги и с представители на малкия и средния бизнес от Румъния. Участието в базара е безплатно. \r\nВ края на ноември същият по рода си двудневен занаятчийски базар ще бъде организиран и във Велико Търново. \r\nПо време на двете събития ще бъде представена и първата по рода си платформа за електронна търговия чрез виртуални магазини за занаятчийски продукти „FairDeal“. Създаването на иновативната маркетинг система е финансирана по Програма Interreg V-A Румъния – България 2014-2020, по приоритетна ос 4 – „Квалифициращ и приобщаващ регион“. \r\nМария НЕДЕВА", "date": "2018.10.20", "title": "Велико Търново: Общината е водещ партньор по проект, по който ще бъде организиран базар за занаятчии от двете страни на река Дунав в Крайова"}
{"url": "http://www.focus-news.net/news/2018/10/20/2580615/pohod-ot-veliko-tarnovo-do-tryavna-organizira-tarnovoruns.html", "text": "Поход от Велико Търново до Трявна организира групата за здраве и масови тренировки на открито „TаrnovoRuns“. Това съобщиха за  Радио „Фокус“ – Велико Търново  организаторите. Събитието ще се проведе днес. Групата ще тръгне от 8.55 от жп гара Велико Търново. В 9.45 ще пристигне на гара Царева ливада, от където по асфалт, около 2км, и по екопътека – около 8 км, ще пристигне в Боженци. Оттам походът продължава към Трявна. Преходът е около 9 км. Той е подходящ за семейства и начинаещи. Преминават се около 20 км  по горска и полска пътека. Влакът за връщане на обратно е в 18.40 часа. „Безкрайната красота на родния Балкан ни зове! Хайде да обагрим душите си с природа, с чист въздух и здраве. На 20.10.2018 да изживеем една магическа златна есен в горите между Царева ливада, село Боженци и Трявна“, призовават организаторите. Те посочват, че температурите ще са 10-15 градуса, а времето слънчево, и съветват желаещите да се включат в прехода да носят блуза с дълъг ръкав и връхна дреха, както и храна. \r\nНадежда КРЪСТЕВА", "date": "2018.10.20", "title": "Поход от Велико Търново до Трявна организира „TаrnovoRuns“"}
{"url": "http://www.focus-news.net/news/2018/10/20/2580613/sofiya-vavezhda-se-vremenna-organizatsiya-na-dvizhenieto-za-provezhdane-na-futbolna-sreshta-na-natsionalen-stadion-vasil-levski.html", "text": "Въвежда се временна организация на движението за провеждане на футболна среща на Национален стадион „Васил Левски”. Това съобщиха от пресцентъра на  Столична Община .  \r\nЗабранява се престоят и паркирането на пътни превозни средства, с изключение на автомобилите на участниците в мероприятието, както следва:  \r\n- от 08.00 до 17.00 часа на 20 октомври при сектор „Г” на Националния стадион „Васил Левски”.  \r\n- от 09.00 до 17.00 часа на 20 октомври на моста пред Национален стадион „Васил Левски”.  \r\n- от 14.00 часа на 20 октомври до приключване на футболната среща, само при необходимост и по преценка на ръководството на СДВР се забранява влизането на пътни превозни средства в двете посоки, с изключение на автобусите на масовия градски транспорт по:  \r\n- ул. „Ген. Гурко” между бул. „Васил Левски” и бул. „Евлоги и Христо Георгиеви”;  \r\n- бул. „Евлоги и Христо Георгиеви” между пл. „Орлов мост” и бул. „Черни връх”;  \r\n- бул. „Драган Цанков” между бул. „Евлоги и Христо Георгиеви” и бул. „Пейо К. Яворов”.", "date": "2018.10.20", "title": "София: Въвежда се временна организация на движението за провеждане на футболна среща на Национален стадион „Васил Левски”"}
{"url": "http://www.focus-news.net/news/2018/10/20/2580605/nfsb-pozorno-e-da-se-izpolzvat-detsa-s-uvrezhdaniya-za-postigane-na-komersialni-i-politicheski-tseli.html", "text": "Националният фронт за спасение на България остро осъжда манипулацията на думи на вицепремиера Валери Симеонов и използването на децата с увреждания за политически цели, а именно - дестабилизация на правителството. Това се посочва в позиция на НФСБ, изпратена до медиите от пресцентъра на  партията .  \r\n„Проведената лъжлива медийна кампания, ваденето на думи от контекста, безсрамното яхване на проблема с тежки случаи на деца с увреждания от опозицията начело с БСП е позор за парламентаризма и политическия живот в България“, посочват от НФСБ.  \r\nОт НФСБ подчертават, че политическата сила  не поставя под въпрос болката на всички майки на деца със специални потребности или съдбата на всички хора с увреждания в България. „Лидерът на НФСБ също не е поставял под съмнение здравния статус на безспорно болните деца, но с израза „уж“ се е възмутил от недопустимия стремеж на някои майки-лидери на протеста и председатели на опозиционни партии да използват нещастието на тези деца за комерсиални и политически цели“, уточняват от партията. \r\nСпоред НФСБ злоупотребата с нещастието на децата с увреждания е недопустима. „НФСБ настоява тези най-уязвими членове на нашето общество да не бъдат използвани за политически цели под никаква форма“, се посочва още в позицията на партията.", "date": "2018.10.20", "title": "НФСБ: Позорно е да се използват деца с увреждания за постигане на комерсиални и политически цели"}
{"url": "http://www.focus-news.net/news/2018/10/20/2580620/pazardzhik-dvizhenieto-po-patya-ot-selo-dyulevo-do-razklona-za-strelcha-e-v-edna-patna-lenta-poradi-propadane-na-chast-ot-patnoto-platno.html", "text": "Спокойно е движението по главните пътища в област Пазарджик, съобщи за  Радио „Фокус“ – Пазарджик  дежурният в Областно пътно управление – Пазарджик.  Движението по пътя от село Дюлево до разклона за Стрелча, се извършва в една лента в района на 35 км поради срутище и пропадане на част от дясното платно. Движението в участъка се извършва в лявото платно и е регулирано с пътни знаци. Въведено е и ограничение на моста в село Бошуля, който е част от републиканската пътна мрежа. Там е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля. В Родопската част на областта има опасност от падащи камъни. Тя е най-голяма по направленията Пещера – Батак – Широка поляна, Варвара – Гара Костандово и Белово – Юндола. \r\nВаня НИКОЛОВА", "date": "2018.10.20", "title": "Пазарджик: Движението по пътя от село Дюлево до разклона за Стрелча е в една пътна лента поради пропадане на част от пътното платно"}
{"url": "http://www.focus-news.net/news/2018/10/20/2580623/razgrad-vremenno-shte-bade-ogranicheno-dvizhenieto-po-tri-ulitsi-v-grada-zaradi-macha-ludogorets-levski.html", "text": "Връзка с футболната среща между ПФК “Лудогорец” и ПФК „Левски”, която ще се проведе от 20.00 часа на стадион “Лудогорец арена”, от 17.00 часа  няма да бъдат допускани автомобили по улиците “Ветеринарна”, “Мраморно море” и Северен булевард в Разград. Това съобщиха от  ОД на МВР-Разград . Временната забрана за движение на МПС по улица „Ветеринарна” няма да важи за живущите на улица „Северен булевард”. Категорично се забранява внасянето на спрейове със защитен газ, с разяждащи или оцветяващи вещества, пиротехнически средства, източници на открит огън, леснозапалими течности или други пожароопасни материали. На стадиона не се допускат лица, носещи хладно или огнестрелно оръжие, чадъри или други остри предмети, създаващи предпоставки за нараняване. Няма да се допускат лица във видимо нетрезво състояние или такива, употребили упойващи вещества. Няма да се допуска внасянето на флакони с парфюми, дезодоранти и други течности с пулверизатор. На стадиона няма да бъдат допускани посетители с бутилки. От страна на клуба е осигурен кетъринг и гражданите ще имат възможност да си закупят безалкохолни напитки и вода.Няма да се допускат малолетни лица без родители или придружители, които нямат декларация за упълномощаване съгласно чл.8, ал.7 от Закона за закрила на детето. Ще се извършва проверка на всички лица, влизащи на стадиона, с цел да не се допуска внасянето на забранени предмети, съгласно чл.20 от Закона за опазване на обществения ред при спортни мероприятия", "date": "2018.10.20", "title": "Разград: Временно ще бъде ограничено движението по три улици в града заради мача Лудогорец-Левски"}
{"url": "http://www.focus-news.net/news/2018/10/20/2580617/gabrovo-ogranicheno-e-dvizhenieto-v-uchastak-ot-patya-mezhdu-selata-chehlevtsi-i-velchevtsi.html", "text": "Ограничено е движението в участък от пътя между селата Чехлевци  и Велчевци, съвпадащ с ул. „Малина“ в Габрово. Причината е извършване на строителни дейности, съобщиха за  Радио „Фокус“ – Велико Търново  от Областно пътно управление – Габрово. Движението се осъществява през улици в урбанизирана територия гр. Габрово. Поставена е необходимата сигнализация. Трафикът се пренасочва по обходен маршрут за квартал Чехлевци по път III-5004, път II-44 и път III-4404. \r\nУсловията за пътуване в областта са нормални за сезона. Настилките са предимно сухи, в усойните места – частично мокри. Трафикът е нормално натоварен към този час. \r\nОграничено за превозни средства над 10 тона е движението в участък от пътя между  село Крамолин и Велико Търново. Забраната е въведена от км 22+129 до км 28+380 поради намален габарит на пътното платно при км 26+444. \r\nПроходът Шипка е отворен за движение. Там остава в сила ограничение за МПС за превоз на товари, с технически допустима максимална маса над 12 тона и ремаркета и полуремаркета, с технически допустима максимална маса над 10 тона. \r\nПропаднал участък на асфалтова настилка затруднява движението по път  III-5006 Габрово – Стоманеците при км 7+060. Добре е водачите да се движат с повишено внимание като спазват поставената сигнализация. Срокът за приключване на дейностите е 31 октомври. \r\nМария НЕДЕВА", "date": "2018.10.20", "title": "Габрово: Ограничено е движението в участък от пътя между селата Чехлевци  и Велчевци"}
{"url": "http://www.focus-news.net/news/2018/10/20/2580618/kyustendil-106-avtori-ot-kyustendil-pernik-i-blagoevgrad-pokazvat-tvorchestvoto-si-v-zonalna-izlozhba-struma.html", "text": "106 автори от Кюстендил, Перник и Благоевград показват творчеството си в Зонална изложба „Струма”. Това съобщи за  Радио „Фокус” – Кюстендил  Валентин Господинов, директор на Художествена галерия „Владимир Димитров – Майстора” – Кюстендил. Изложбата ще бъде представена от 11.00 часа в градската галерия. Тя съдържа 207 произведения на изкуството. „Преди 50 години в галерията в Кюстендил се организира първата обща изложба на художниците от регионите по поречието на Струма. Зонална изложба „Струма“ представя творби от почти всички жанрове на изобразителното изкуство – живопис, графика, скулптура, приложно изкуство. По традиция преобладаващият жанр е живописният”, каза Валентин Господинов. По думите му дългият период от петдесет години съществуване на изложбата дава възможност да се проследи самостоятелното развитие на авторите, между които се разчитат вече утвърдени имена на българското изобразително изкуство. \r\nВенцеслав ИЛЧЕВ", "date": "2018.10.20", "title": "Кюстендил: 106 автори от Кюстендил, Перник и Благоевград показват творчеството си в Зонална изложба „Струма”"}
{"url": "http://www.focus-news.net/news/2018/10/20/2580604/kakva-e-protsedurata-za-promenite-v-konstitutsiyata-na-makedoniya-po-natatak.html", "text": "В петък вечерта македонският парламент гласува с нужните 80 гласа „за“, включително на депутати от опозиционната ВМРО-ДПМНЕ, за започване на процедурата по внасяне на промени в конституцията, с които името на страната трябва да стане Северна Македония. Това е предвидено в договора с Гърция, който трябва да разреши десетилетния спор за името и да премахне пречките пред присъединяването на Македония към НАТО и ЕС. Каква е по-нататъшната процедура? \r\nВсяко от четирите предвидени изменения на македонската конституция трябва да бъде подготвено от правителството, а след това да мине през обсъждане в две парламентарни комисии. Дебатите в тях могат да траят по три дни. \r\nСлед това народното събрание утвърждава проект за всяко изменение и върху него се води парламентарен дебат. В хода на тези дебати могат да бъдат внесени промени в поправките на Основния закон. Ако такива бъдат направени, те трябва отново да минат през двете парламентарни комисии, след което парламента решава поотделно за всяка промяна на конституционните изменения. \r\nСлед като всичко това е завършено, идва последната сесия за приемане на поправките в Конституцията, което трябва да стане с квалифицирано мнозинство от 80 депутати. \r\nПравителството има срок от 15 дни да внесе измененията в парламента, но се очаква, че това може да стане и по-рано. \r\nПоследната фаза от цялостното прилагане на договора от Преспа е той да бъде ратифициран в гръцкия парламент, където правителството също се сблъсква със сериозна съпротива по въпроса и съвсем не е сигурно, че ще успее да събере мнозинство. \r\nРедакция:", "date": "2018.10.20", "title": "Каква е процедурата за промените в Конституцията на Македония по-нататък"}
{"url": "http://www.focus-news.net/news/2018/10/20/2580621/smolyan-bez-problemi-se-osashtestvyava-preminavaneto-prez-granichnite-punktove-s-gartsiya-makaza-zlatograd-i-kapitan-petko-voyvoda.html", "text": "Без проблеми се осъществява преминаването през граничните пунктове с Гърция „Маказа“, „Златоград“ и „Капитан Петко войвода“, съобщиха за  Радио „Фокус“ – Смолян  от Главна дирекция „Гранична полиция“. С нормална интензивност се преминава и през останалите пунктове на българо-гръцката граница. \r\nНели ГЕРГЬОВСКА", "date": "2018.10.20", "title": "Смолян: Без проблеми се осъществява преминаването през граничните пунктове с Гърция „Маказа“, „Златоград“ и „Капитан Петко войвода“"}
{"url": "http://www.focus-news.net/news/2018/10/20/2580622/shumen-zhokei-ot-tri-darzhavi-idvat-za-uchastie-v-turnir.html", "text": "Международен турнир по прескачане на препятствия ще се проведе в Шумен. Това съобщиха  организаторите  от шуменските клубове по конен спорт „ЕК Шумен 2010“, „Шумен“ и „Кабиюк“, както и клубът на действащия състезател и треньор от Турция Фету Мехмед Алиев. Двудневната надпревара е в памет на починалите треньори и състезатели от Шумен – Данчо Гайдаров, Труфчо Атанасов, Величко Матев, Младенка Маринова и Станчо Радушев. Турнирът ще започне от 10.00 часа на бившето летище до хиподрума и ще продължи в неделя. Очакват се над 60 състезатели от България, Турция и Гърция. Наградите са осигурени от спонсорите на турския клуб. Участниците и организаторите обещават зрелищна надпревара за зрителите.", "date": "2018.10.20", "title": "Шумен: Жокеи от три държави идват за участие в турнир"}
{"url": "http://www.focus-news.net/news/2018/10/20/2580626/pazardzhik-dva-politseyski-patrula-sa-razpolozheni-po-glavniya-pat-belovo-pazardzhik-plovdiv.html", "text": "Удължен е срокът на ограничението в района на 89 км на автомагистрала „Тракия“, предаде репортер на  Радио „Фокус“ – Пазарджик . Там се извършва ремонт на моста над река Елшишка. Движението се осъществява двупосочно в платното посока Бургас. Срокът за изпълнение на ремонтните дейности е удължен до 26.11.2018 г. По главния път Белово-Пазарджик-Пловдив има разположени два полицейски патрула – в района на ханче Септември и в центъра на село Звъничево. Следи се за спазване ограниченията на скоростта. \r\nВаня НИКОЛОВА", "date": "2018.10.20", "title": "Пазарджик: Два полицейски патрула са разположени по главния път Белово-Пазарджик-Пловдив"}
{"url": "http://www.focus-news.net/news/2018/10/20/2580624/plovdiv-zhitelite-na-selo-trud-izlizat-na-poreden-protest-sreshtu-deynostta-na-biogaz-instalatsiyata-v-naselenoto-myasto.html", "text": "Жителите на село Труд излизат на пореден протест срещу дейността на биогаз инсталацията в населеното място. Това съобщиха за  Радио „Фокус“ – Пловдив  организаторите от сдружение с нестопанска цел „Бъдеще за село Труд“. Протестното шествие за чист въздух и за работещи институции ще започне в 13.30 часа от кметството в село Труд и ще премине през „Карловско шосе“ до южният край на селото, където в 14.30 часа ще завърши. „Жителите на селото вече няколко години водят борба с пасивните институции и замърсител на въздуха, който произвежда електричество от биомаса в селото“, коментират от сдружението. Към протеста ще се присъединят още 7 населени места от различни краища на България, които имат същите проблеми. След края на протеста, в 15.00 часас, ще се състои първа работна среща на неправителствените организации, които ще подкрепят протеста и организаторите му. „Целта на срещата е обсъждане на детайли свързани с национално обединение на всички присъстващи населени места. Това обединение ще сложи началото на националната борба за адекватни и работещи институции. Ще бъде публично учредено до края на календарната 2018 година и се очаква да продължи да привлича към структурата си недоволни от работата на институциите и мръсния въздух сдружения и комитети от цяла България“, съобщиха организаторите на протестното шествие в село Труд. \r\nОт Регионалната инспекция по околната среда и водите (РИОСВ) в Пловдив увериха, че се извършва постоянен контрол на централата за производство на  електроенергия чрез биомаса в село Труд. Проверките сочат, че няма замърсявания на въздуха в обекта, не са установени и разпространение на неприятна миризма, описани в сигналите на жителите. \r\nИсканията на протестиращите са оставките на министрите Нено Димов и Румен Порожанов, както и на директора на РИОСВ-Пловдив-Стефан Шилев, също пълна оценка за въздействие върху околната среда и спиране на всякакви разширения на суровинната база на инсталацията в село Труд. Едно от исканията е местната власт, в лицето на община Марица, да намери работещо решение за спирането на съпътстващия производството на Централата трафик на цистерни през кварталите и централната улица. „Протестът ще отправи призив и към премиера Бойко Борисов и ще насочи неговото внимание към факта, че производството на топло- и електроенергия от биомаса в България е една опорочена, побългарена и неефективна според практика“, съобщават организаторите. \r\nТони МИХАЙЛОВ", "date": "2018.10.20", "title": "Пловдив: Жителите на село Труд излизат на пореден протест срещу дейността на биогаз инсталацията в населеното място"}
{"url": "http://www.focus-news.net/news/2018/10/20/2580625/veliko-tarnovo-sas-7-sm-se-e-ponizhilo-nivoto-na-reka-dunav-pri-svishtov-za-izminaloto-denonoshtie.html", "text": "Със 7 см. се е понижило нивото на река Дунав при Свищов за изминалото денонощие. Това съобщиха от  Хидрометеорологичната станция  в града. Водният стоеж на реката е - 2 см., а температурата на водата 16.5 градуса. Предимно облачно ще е времето над българския участък на Дунав днес. Превалявания се очакват в следобедните часове. Ще духа слаб до умерен северозападен вятър. Максималните температури ще са между 17° и 22°.", "date": "2018.10.20", "title": "Велико Търново: Със 7 см се е понижило нивото на река Дунав при Свищов за изминалото денонощие"}
{"url": "http://www.focus-news.net/news/2018/10/20/2580628/ministar-predsedatelyat-boyko-borisov-se-sreshtna-sas-zamestnik-predsedatelya-na-postoyanniya-komitet-na-obshtokitayskoto-sabranie-na-narodnite-predstaviteli-tsao-dzienmin.html", "text": "Премиерът Бойко Борисов проведе среща със заместник-председателя на Постоянния комитет на общокитайското събрание на народните представители Цао Дзиенмин в рамките на Четвъртата среща на местните лидери на страните от Инициативата „16+1“. Това съобщиха от  правителствената информационна служба . Двамата обсъдиха дневния ред на форума, който се провежда под мотото „Глобално мислене, действия на местно ниво“.  \r\nМинистър-председателят Бойко Борисов изрази увереност, че срещата на местните лидери ще допринесе за задълбочаването на двустранните отношения между България и Китай. „Във форума ще участват представители на всички български области, както и голям брой общини. Надявам се те да установят контакти и да реализират сътрудничество по конкретни проекти“, каза премиерът Борисов. Той акцентира върху желанието на България за разширяване на всестранното приятелско партньорство с Китай, чрез задълбочаване на политическите и икономически контакти и подчерта, че през 2019 г. България и Китай ще отбележат 70-ата годишнина от установяването на дипломатически отношения. \r\n„България подкрепя Инициативата за сътрудничество между Китай и страните от ЦИЕ „16+1” и участва в различните й формати. Оценяваме като успешна проведената в София Седма среща на върха „16+1“ на 7 юли“, каза премиерът Борисов. Той посочи общото желание на всички участници, сътрудничеството във формата „16+1“ да се развива в съответствие с нормите и регулациите на ЕС, като един от най-значимите резултати на форума в София. „Важен инструмент за това ще бъде Глобалния център за партньорство на държавите от Централна и Източна Европа и Китай (Global Partnership Centre of CEECs and China), за чието създаване се взе решение при провеждането на Инициативата през юли“, допълни още българският министър-председател.", "date": "2018.10.20", "title": "Министър-председателят Бойко Борисов се срещна със заместник-председателя на Постоянния комитет на общокитайското събрание на народните представители Цао Дзиенмин"}
{"url": "http://www.focus-news.net/news/2018/10/20/2580631/pss-loshi-sa-usloviyata-za-turizam-v-planinite.html", "text": "Лоши са условията за туризъм в планините. Това съобщиха за  Агенция „Фокус“  от Планинската спасителна служба (ПСС) при БЧК. Има преминаваща мъгла по билата на планините, а по високите части и краткотрайни валежи. Сутрешните температури са от минус 1 градус до 7-8 градуса. По билата духа слаб до умерен вятър. Лифтовите съоръжения никъде не работят. Няма регистрирани инциденти през изминалото денонощие.  \r\nИнформация за обстановката в планините може да намерите на  . \r\nТелефоните на ПСС са: 02/ 9632000 и 088 1470", "date": "2018.10.20", "title": "ПСС: Лоши са условията за туризъм в планините"}
{"url": "http://www.focus-news.net/news/2018/10/20/2580616/zoran-zaev-institutsiite-shte-zashtityat-opozitsionnite-deputati-koito-glasuvaha-za.html", "text": "„Институциите действат според закона. Осигурена е гаранция за депутатите от опозицията и техните семейства, че те ще реагират бързо на всяка закана“, заяви македонският премиер Зоран Заев във връзка с информациите, че народните представители от ВМРО-ДПМНЕ, които гласуваха „за“ конституционните промени ще бъдат тормозени от своите съпартийци, предава  македонската „Нова ТВ“ . \r\nЗаев честити специално на всички депутати, които гласуваха в полза на промените в Конституцията. По неговите думи, те са поставили „интересите на държавата над партийните интереси, въпреки ненужният политически натиск от страна на тяхното политическо ръководство\". \r\nЩо се отнася до депутатите, срещу които текат съдебни процеси, премиерът заяви, че съдебните инстанции ще продължат с делата и подчерта, че няма никакво намерение да се бърка в работата на съда. \r\n„За мен всички депутати са невинни, докато не се докаже противното“, уточни той. \r\nНа въпрос, дали е имало депутати, които са се съгласили, а после не са гласували „за“, Заев отговори: „Да, имаше“. \r\nПревод и редакция:", "date": "2018.10.20", "title": "Зоран Заев: Институциите ще защитят опозиционните депутати, които гласуваха „за“"}
{"url": "http://www.focus-news.net/news/2018/10/20/2580629/ministar-lilyana-pavlova-otbelyazvame-2018-kato-godina-na-satrudnichestvo-mezhdu-mestnata-vlast-i-biznes-na-initsiativata-161.html", "text": "Чрез домакинството на срещите под мотото „Глобално мислене, действия на местно ниво“ отбелязваме 2018 като година на сътрудничество между местната власт и бизнес на инициативата \"16+1\". Това каза министърът на Българското председателтво на Съвета на ЕС 2018 Лиляна Павлова по време на откриването на Четвъртата среща на местните лидери на страните от Инициативата „16+1“, предаде репортер на  Агенция „Фокус“.  „Добре дошли в София, добре дошли на четвъртата среща на местните лидери и на асоциацията на областните управители на страните от Централна и Източна Европа и Китай \"16+1“, каза Павлова. Тя посочи, че важни теми за сътрудничество с Китай са такива като енергетика, туризъм и други.   \r\nПавлова уточни, че днешните срещи се организират от Министерство на Българското председателство, Столична община, НСОРБ и други. „Наши партньори от китайски страна са секретариатът за сътрудничество \"16+1\" и други“, допълни Павлова. Тя уточни, че в залата се очакват над 700 делегати.  \r\nДеница КИТАНОВА", "date": "2018.10.20", "title": "Министър Лиляна Павлова: Отбелязваме 2018 като година на сътрудничество между местната власт и бизнес на инициативата \"16+1\""}
{"url": "http://www.focus-news.net/news/2018/10/20/2580630/varna-suhi-sa-patnite-nastilki-v-oblastta-v-otdelni-rayoni-vidimostta-e-namalena-poradi-magla.html", "text": "Сухи са пътните настилки във Варненска област, предаде репортер на  Радио „Фокус“ – Варна . Времето е облачно, но към момента без валежи. В отделни райони видимостта е намалена поради мъгла или ниска слоеста облачност.  \r\nПо данни на Агенция „Пътна инфраструктура“ по направлението от км 25+830 до км 43+515 по пътя Добрич – Варна трафикът се осъществява с повишено внимание поради частични ремонтни дейности на асфалтовата настилка. В  участък от пътя Кранево – Варна при 83 км трафикът е ограничен за моторни превозни средства над 10 тона заради свлачище. Обходният маршрут е през Кичево и Оброчище. Движението по пътя Златни пясъци – Варна при спирка Фара от км 84+500 до км 85+000 се извършва с повишено внимание поради ремонтни дейности. Има стеснение на платната за движение посока Варна. В посока Бургас движението от км 0+000 до км 8+600 по автомагистрала „Черно море“ се осъществява   двупосочно в едното платно в посока Варна – Бургас, поради ремонтни дейности на асфалтовата настилка. По част от пътя Старо Оряхово – Гроздьово преминаването се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. Ремонтни дейности се извършват и на пътя между Девня и Суворово, както и по направлението Вълчи дол – Суворово. \r\nМарияна ВАЛЕНТИНОВА", "date": "2018.10.20", "title": "Варна: Сухи са пътните настилки в областта, в отделни райони видимостта е намалена поради мъгла"}
{"url": "http://www.focus-news.net/news/2018/10/20/2580635/burgas-normalno-natovaren-e-avtomobilniyat-trafik-v-oblastta.html", "text": "Нормално натоварен е автомобилният трафик в областта, съобщи за  Радио „Фокус“ – Бургас  дежурният в Областно пътно управление - Бургас. Пътищата са сухи и нормално проходими, видимостта е добра. Няма затворени пътища и проходи, не се извършват ремонтни дейности.  \r\nНормално интензивен е трафикът и по основните улици и булеварди в град Бургас. По-натоварено е движението по централните улици „Иван Вазов“, „Христо Ботев“, „Цар Симеон“, „Генерал Гурго“ и „Булаир“ и по булевардите „Тодор Александров», „Сан Стефано“, „Демокрация“ и „Захари Стоянов“ в ж. к. „Меден Рудник“. \r\nДеница ДИМИТРОВА", "date": "2018.10.20", "title": "Бургас: Нормално натоварен е автомобилният трафик в областта"}
{"url": "http://www.focus-news.net/news/2018/10/20/2580633/dobrich-normalno-se-osashtestvyava-dvizhenieto-po-patishtata-v-oblastta.html", "text": "Нормално се осъществява движението по републиканската пътна мрежа на територията на област Добрич, предаде репортер на  Радио „Фокус“ – Варна . Продължават ремонтните дейности по част от пътната инфраструктура в областта. Движението по път II-29 Варна – Добрич в участъка от км 25+830 до км 43+515 се осъществява с повишено внимание поради частични ремонтни дейности на асфалтовата настилка, като трафикът е регулиран с пътни знаци. По пътя Добрич – Силистра от км 99+500 до км 105+400 движението се осъществява с повишено внимание поради ремонтни дейности на асфалтовата настилка. Трафикът по Околовръстния път на Добрич от км 7+824 до км 16+539 също се осъществява с повишено внимание поради частични ремонтни дейности на асфалтовата настилка. \r\nМарияна ВАЛЕНТИНОВА", "date": "2018.10.20", "title": "Добрич: Нормално се осъществява движението по пътищата в областта"}
{"url": "http://www.focus-news.net/news/2018/10/20/2580632/premierat-boyko-borisov-sanktsiite-sreshtu-darzhavite-sa-pratat-v-kolelata-koyto-spira-i-promenya-konkurentosposobnostta-na-biznesa-i-stranite-kadeto-ima-takiva.html", "text": "Санкциите срещу държавите са прътът в колелата, който спира и променя конкурентоспособността на бизнеса и страните, където има такива. Това каза премиерът Бойко Борисов по време на откриването на Четвъртата среща на местните лидери на страните от Инициативата „16+1“, предаде репортер на  Агенция „Фокус“.  „В Брюксел на срещата на върха ЕС – Азия, бяха очертани огромните възможности, които има нашия пазар във всяко едно отношение. В същото време сме в условията на санкции от САЩ към Китай, към Русия, от ЕС към Русия и на вчерашната среща в Брюксел наред с оптимизма, имаше и много песимизъм, защото ако приемем, че свободният пазар, конкурентоспособността са движещите сили за един успешен бизнес и сътрудничество санкциите са точно пръта в колелата, който спира и променя конкурентоспособността на бизнеса и страните където има такива“, каза Борисов. По думите му излизането на САЩ от споразумението за климатичните промени също не е еднозначен акт и за съжаление природата всеки ден ни напомня, че промените в климата са факт. „Това, което днес е в Испания, наводнения, суши, земетресения, цунамита и това е също една причина за миграционната вълна, която върви в света. Така че светът като цяло трябва да положи огромни усилия. Новата епоха – цифровизацията, която върви във всички посоки, във всички области и сфери, води след себе си  необходимостта от съответната киберзащита, борба срещу киберпрестъпленията\", каза премиерът. Той обясни, че два дни е бил с китайския премиер в Брюксел. „Така ни бяха поставили, че с канцлера Меркел, него и аз бяхме в една група. Имахме възможност по всички тези теми да си спомним и това, което в София на срещата правихме. Той остана на среща с краля на Белгия и от негово име помоли да ви поздравя на днешния форум на местните власти“, допълни още Борисов.  \r\nДеница КИТАНОВА", "date": "2018.10.20", "title": "Премиерът Бойко Борисов: Санкциите срещу държавите са прътът в колелата, който спира и променя конкурентоспособността на бизнеса и страните, където има такива"}
{"url": "http://www.focus-news.net/news/2018/10/20/2580638/sofiya-belogradchishkiyat-episkop-polikarp-shte-oglavi-arhiereyska-sveta-liturgiya-v-hram-sv-georgi-v-kv-bistritsa-na-21-oktomvri.html", "text": "На 21  октомври всяка година Православната църква прославя преподобни Иларион Велики. Българската православна църква отдава почит на св. Иларион епископ Мъгленски, предаде репортер на  Агенция „Фокус“ .  \r\nПо този повод, на 21 октомври, в празничния за християните неделен ден, с благословението на Негово светейшество  Българския патриарх и Софийски митрополит Нeофит, архиерейска света Литургия в храм \"Св. Георги\", на столичното квартал „Бистрица“, ще бъде оглавена от Негово преосвещенство Белоградчишки епископ Поликарп - викарий на Софийския митрополит.  Начало: 9.30 часа.  \r\nНикола ПЕТКОВ", "date": "2018.10.20", "title": "София: Белоградчишкият епископ Поликарп ще оглави архиерейска света Литургия в  храм  \"Св. Георги\" в кв. „Бистрица“ на 21 октомври"}
{"url": "http://www.focus-news.net/news/2018/10/20/2580627/premierat-na-albaniya-edi-rama-chestit-rozhden-den-na-republika-severna-makedoniya.html", "text": "Честит рожден ден на Република Северна Македония, написа премиерът на Албания Еди Рама в „Туитър“, след като депутатите в македонския парламент гласуваха за започване на процедурата по внасяне на промени в Конституцията на страната, което е поредна фаза от прилагането на договора за името с Гърция, предава опозиционното  скопско електронно издание „Курир“ . \r\n„Искрено честитя на премиера Зоран Заев и на всички онези, които се пребориха за този исторически момент. Днес за нашите два народа се отвори нова врата към бъдещето в Република Северна Македония“, написа Рама. \r\nПревод и редакция:", "date": "2018.10.20", "title": "Премиерът на Албания Еди Рама: Честит рожден ден на Република Северна Македония"}
{"url": "http://www.focus-news.net/news/2018/10/20/2580636/premierat-boyko-borisov-kogato-mezhdupravitelstvenite-otnosheniya-sa-dobri-investitsionnite-namereniya-i-podgotovkata-za-tezi-investitsii-zavisyat-pryako-ot-mestnata-vlast.html", "text": "Когато междуправителствените отношения са добри, инвестиционните намерения и подготовката за тези инвестиции зависят пряко от местнтата власт. Това каза премиерът Бойко Борисов по време на откриването на Четвъртата среща на местните лидери на страните от Инициативата „16+1“, предаде репортер на  Агенция „Фокус“.  „30 града мисля, че има побратимени с китайски общини и наши, само не ме карайте да ги изброя всичките. Ще се затрудня. Това е похвално, защото местните власти са моторите и най-лесно, когато междуправителствените отношения са добри, инвестиционните намерения, терените, подготовката им, възможността след това тези инвестиции да се развиват пряко зависи от местната власт“, каза премиерът.  „Живеем в много тревожен свят. Напрежението, витаещо в Брюксел и желанието на всички от Европа и Азия беше да се постигнат за в бъдеще по-добри резултати, но много труд, много работа още предстои на всички и тук не бива да пропускаме върховенството на закона, правата на човека, свободата на медиите“, допълни още премиерът. „Теми много и важни. Но позволете ми накрая още веднъж да благодаря на китайската страна. Догодина честваме 70 години от дипломатическите ни отношения, така че ще имаме още поводи за срещи, разговори, пожелавам успех на местната власт, на бизнес форума днес, както нашият скъп гост каза – отношенията между Китай и България никога не са били по-добри“, допълни Борисов.  \r\nДеница КИТАНОВА", "date": "2018.10.20", "title": "Премиерът Бойко Борисов: Когато междуправителствените отношения са добри, инвестиционните намерения и подготовката за тези инвестиции зависят пряко от местната власт"}
{"url": "http://www.focus-news.net/news/2018/10/20/2580640/smolyan-s-avtopohod-do-rudozem-prez-vrah-srednogorets-rodolyubtsi-shte-otbelezhat-106-godini-ot-osvobozhdenieto-na.html", "text": "Мащабен автопоход ще се по случай 106-ата годишнина от Освобождението Смолян. Това каза за  Радио „Фокус“ – Смолян  Манол Ружинов – председател на Сдружение „Родопски хайдути“ – Смолян. В автопоходът с развети български знамена и големи транспаранти, ще се включат родолюбци от Смолян и цялата област. Те ще поднесат венци и цветя пред мемориалният паметник на връх Средногорец, а след това - и пред паметника на полк. Владимир Серафимов в Рудозем . \r\nПо думите на Ружинов, Смолян има нужда от обединение на родолюбието, защото в последно време се наблюдава изменяне на фокусът на родолюбивите дейности. „Според мен, Смолян заслужава една по-голяма и по-организирана родолюбива организацията, която да обхваща всички прослойки от обществото. Всичко тук трябва да има голяма нотка на родолюбие – от вземането на решението до това как да изглежда нашия град и какво ще се случва в него. Виждаме как младите хора бягат в големите градове, но една малка част се връщат в нашия прекрасен град и мислим по този начин за дадем начало на една нова и по-голяма организация, в която могат да се включат всички хора, които милеят на нашия край и Смолян“, подчерта Ружинов. Той уточни, че родолюбието, което изразяват в Сдружение „Родопски хайдути“ и и участието в организацията имат доста строги изисквания. „По този начин през годините може би сме игнорирали останалата част от хората, които не са по-малко родолюбци от нас, но са силни в други насоки. Затова смятаме да разширим кръга на родолюбието в Смолян, за да вървим напред. Родолюбието повече от всякога има нужда от обединение без значение на политическа принадлежност и религия. Нека почетем паметта на освободителите ни през далечната 1912 г.“, призова Ружинов и прикани всички желаещи да се включат в автопохода в чест на Освобождението на Смолян. \r\nСборният пункт е в 10:00 часа на паркинга край езерото „Рибката“. Шествието ще мине по маршрута - ул. „Невястата“ , ул. „Първи май“, ул. „Хан Пресиян“, бул. „България“, ул. „Родопи“, ул. „Коста Аврамиков“, ул. „Тракия“, ул. „Момчил юнак“, ул. „Стою Шишков“, ул. „Атанас Шапарданов“, ул. „Братан Шукеров“ - ж. к. „Петровица“, околовръстен път, връх Средногорец, град Рудозем, където има паметник на полк. Серафимов, под което командване 21-ви Средногорски полк съумява да отблъсне противника и да не позволи на турците да навлязат на българска територия и да не опустошат родопските села. \r\nНели ГЕРГЬОВСКА", "date": "2018.10.20", "title": "Смолян: С автопоход до Рудозем, през връх Средногорец, родолюбци ще отбележат 106 години от Освобождението на"}
{"url": "http://www.focus-news.net/news/2018/10/20/2580644/blagoevgrad-politsiyata-raboti-po-ustanovyavane-na-prichinite-za-smartta-na-57-godishen-mazh-ot-selo-valkosel.html", "text": "Полицейски служители на ОДМВР-Благоевград работят по установяване на причините за смъртта на мъж на 57 години от село Вълкосел. Това съобщиха от пресцентъра на  ОДМВР-Благоевград . \r\nОколо 04.40 часа на 20 октомври 2018 г. в Районно управление на МВР-Гоце Делчев е получен сигнал за това, че в района на фурна за хляб в село Вълксел, община Сатовча е намерен починал 57-годишен мъж от селото. За случая е уведомена Окръжна прокуратура-Благоевград. Причините за смъртта на мъжа са в процес на установяване.", "date": "2018.10.20", "title": "Благоевград: Полицията работи по установяване на причините за смъртта на 57-годишен мъж от село Вълкосел"}
{"url": "http://www.focus-news.net/news/2018/10/20/2580639/tsao-dzienmin-komitet-na-obshtokitayskoto-sabranie-satrudnichestvoto-161-stava-vse-po-silno-i-kogato-se-nasochat-usiliyata-v-mestnoto-takova-rezultatite-veche-sa-vidimi-za-horata.html", "text": "Сътрудничеството \"16+1\" става все по-силно и когато се насочат усилията в местното такова, резултатите вече са видими за хората. Това каза заместник-председателят на Постоянния комитет на общокитайското събрание на народните представители Цао Дзиенмин по време на откриването на Четвъртата среща на местните лидери на страните от Инициативата „16+1“, предаде репортер на  Агенция „Фокус“.  По думите му сътрудничеството е златен мост, който да допълни и разработи потенциала и да даде нови резултати. „Нашият президент предлага да се разработят нов тип международни взаимоотношения, за да може да се осигури по-добро бъдеще за човечеството“, коментира той. „Радвам се, че през последните години имаме много сериозни резултати и на местно ниво“, посочи Дзиенмин. „Пекин приема срещи на колегии от Китай и Европа, за да може по-бързо да се развива местното сътрудничество, да може влиянието на \"16+1\" да се увеличи. Тази среща показва как може да се мисли глобално, но да се действа локално. Днес светът се променя с темпове, които не са виждани от векове“, допълни той. По думите му дигитализацията, културното разнообразие са все по-силно влияещи на нашия живот. Той уточни, че между Сърбия, Унгария, Чехия и Китай се е разработило сътрудничество на базата \"16+1\". Той даде пример и с Пловдив, който е сътрудничил с провинция на Китай. „Всичко това не само задвижи индустриалното развитие в нашите страни, но освен това създаде работни места с високо качество“, допълни още Дзиенмин. Той предложи да се подсили ролята на местното сътрудничество и обясни, че се надява, че ресурсите, които се насочват към туризма, ще доведат до повече полети. Дзиенмин посочи, че ще е хубаво китайските туристи да получават по-лесно визи. За линията на образованието според него има достатъчно възможности да се разработват връзките между младежта. „През 2022 г. ще бъдем домакини на много интересни младежки инициативи. В областта на спорта можем да разработим нови механизми за сътрудничество. Вече казах колко прекрасна е София през есента. Трябва да използваме историческите възможности, които ни се предоставят от днешното време“, допълни още той.  \r\n„Бих искал да прочета поздравлението от министър-председателя Ли Къцян“, каза той и заяви още: „За мен е удоволствие да се срещна в София в този красив град. От името на китайското правителство искам да предам топлите поздрави и благодарността към Министерството на Българското председателство, секретариата на асоциацията на управители на области за организацията, за усилията, които сте положили“, допълни още Дзианмин. \r\nДеница КИТАНОВА", "date": "2018.10.20", "title": "Цао Дзиенмин, Комитет на общокитайското събрание: Сътрудничеството \"16+1\" става все по-силно и когато се насочат усилията в местното такова, резултатите вече са видими за хората"}
{"url": "http://www.focus-news.net/news/2018/10/20/2580642/nova-tv-makedoniya-kakvi-sa-bili-usloviyata-na-chast-ot-opozitsionnite-deputati-za-da-glasuvat-za-konstitutsionnite-promeni.html", "text": "Непосредствено преди гласуването в македонския парламент за пристъпване към промяна на Конституцията в съгласие с Договора за името с Гърция, група депутати от основната опозиционна партия ВМРО-ДПМНЕ са внесли предложение с няколко условия, под които биха гласували „за“, предава  скопското онлайн издание „Нова ТВ“ , което представя документа цялостно. \r\n„Да се пристъпи към поредната, но не и крайната фаза на дискусията за конституционните промени само при следните условия, от чието изпълнение ще зависят нашите бъдещи позиции и нашата окончателна подкрепа за конституционните промени: \r\n1.\tПриемане на допълнение на Конституцията, с което да се гарантира македонската идентичност \r\n2.\tПриемане на условие, с което да се гарантира, че ако Гърция не ратифицира договора и отново блокира евроатлантическата интеграция на Македония, ще има безусловна отмяна на всички приети промени в Конституцията, които произтичат от прилагането на договора от Преспа. \r\n3.\tПостепенна промяна на името за вътрешна употреба, следвайки процеса, който води към пълноправно членство на Македония в Европейския съюз. \r\n4.\tПриемане на инициативата на министър-председателя на Македония Зоран Заев, изказана на 31-ата сесия на македонския парламент на 15 октомври 2018 година за амнистия във връзка със събитията на 27 април 2017 година в народното събрание на Македония и всеобщо национално помирение, за формиране на парламентарен орган, съставен от ръководителите на парламентарните групи, трима депутати и председателя на македонското Събрание, които да изготвят и предложат на парламента план за национално помирение, в срок до 30 дни“. \r\nПревод и редакция:", "date": "2018.10.20", "title": "„Нова ТВ“ (Македония): Какви са били условията на част от опозиционните депутати, за да гласуват „за“ конституционните промени"}
{"url": "http://www.focus-news.net/news/2018/10/20/2580634/edin-ot-osemte-glasuvali-za-promenite-glasuvahme-za-no-s-opredeleni-iskaniya-i-usloviya-koito-sa-izvestni-na-obshtestvenostta.html", "text": "Зечир Рамчилович е един от осемте депутати на ВМРО-ДПМНЕ, които гласуваха за започване на процедурата по внасяне на промени в Конституцията на Македония и веднага след вота той излезе с изявление, макар и не лично, а чрез сдружение АВАЗ, предадено в цялост от  скопския телевизионен канал „Сител“ . \r\n„Република Македония се намира в изключително труден период. Най-голямата отговорност в тази ситуация носи властта, оглавявана от СДСМ (Социалдемократическия съюз на Македония), която, вероятно, с добри намерения направи големи грешки в процеса на преговорите с Република Гърция и ни доведе до ситуация, от която не можем да се върнем назад, независимо от лошия договор. И по-конкретно, в тази ситуация всяко връщане назад би предизвикало далеч по-големи лоши последици за Република Македония и нейните граждани, отколкото започването на процеса за конституционни промени. Поради това, част от депутатите на ВМРО-ДПМНЕ взеха тежко, но преди всичко отговорно, решение да гласуват за започване на процеса за внасяне на поправки в Конституцията, но с определени искания и условия, които са познати на обществеността. \r\nСдружение АВАЗ подкрепя това решение и смята, че предложенията са добра основа за постигане на взаимно приемливо решение, с което ще бъде осигурено национално помирение и ще се продължи към по-бърза интеграция на Република Македония в ЕС и НАТО. В работата си, сдружение АВАЗ изцяло е посветено на подобряването на положението на бошняците и на всички македонски граждани и това ще продължи да е така в следващия период, а това е и ход в тази посока“, написа Рамилович в писмено изявление от сдружение АВАЗ. Агенция „Фокус“ припомня: \r\nАВАЗ е сдружение за културно обединение на бошняците от Македония, а негов председател е въпросният Зечир Рамилович, който е и единственият депутат от организацията в парламента на страната.  Той, до петък вечерта, беше част от основната опозиционна партия ВМРО-ДПМНЕ. \r\nПревод и редакция:", "date": "2018.10.20", "title": "Един от осемте, гласували „за“ промените: Гласувахме „за“, но с определени искания и условия, които са известни на обществеността"}
{"url": "http://www.focus-news.net/news/2018/10/20/2580643/obshtina-petrich-nevrokopskiyat-mitropolit-serafim-osveti-hram-sveti-dimitar-v-selo-razhdak.html", "text": "Неврокопският митрополит Серафим освети храм „Свети Димитър“ в село Ръждак, община Петрич. Това съобщиха от пресцентъра на  Общината . Църковният ритуал и отслужването на Света литургия започнаха в 06.00 часа. Сградата на църквата се строи повече от 10 години. Свети Димитър е избран за закрилник на село Ръждак още през 1992 г. Първата копка на църквата е направена през 2007 г. по иницатива на кмета Георги Стоянов и жители на селото. Дотогава в селото е имало само един параклис.  \r\nОсвещаването се случва след предложението на кмета на Петрич Димитър Бръчков да бъде дарен безвъзмездно имотът, върху който е построен храм „Свети Димитър“ в село Ръждак на Българската православна църква (БПЦ). Според устава на Църквата, храмове се освещават след прехвърляне на собствеността на БПЦ. Теренът под храм „Свети Димитър” в село Ръждак е с площ 1 381 кв м. За завършването на храма в село Ръждак помагат Любомир Георгиев, Георги Хаджимаргаритов, Община Петрич и кметът на селото Георги Стоянов. \r\nВ селата Първомай и Струмешница Община Петрич дари също терените, върху които са построени местните църкви, за да бъдат осветени.", "date": "2018.10.20", "title": "Община Петрич: Неврокопският митрополит Серафим освети храм „Свети Димитър“ в село Ръждак"}
{"url": "http://www.focus-news.net/news/2018/10/20/2580641/kitayskiyat-premier-li-katsyan-pozdravi-uchastnitsite-v-chetvartata-sreshta-na-mestnite-lideri-na-stranite-ot-initsiativata-161-koyato-se-provezhda-v-sofiya.html", "text": "Китайският премиер Ли Къцян поздрави участниците в Четвъртата среща на местните лидери на страните от Инициативата \"16+1\", която се провежда в София. Поздравителният му адрес бе прочетен от заместник-председателя на Постоянния комитет на общокитайското събрание на народните представители Цао Дзиенмин по време на откриването на Четвъртата среща на местните лидери на страните от Инициативата „16+1“, предаде репортер на  Агенция „Фокус“.  „Нашето правителство както винаги ще поощрява местните правителства и бизнесите, за да играят те по-сериозна роля. Ние участваме за поощряване на силните страни на нашите държави, да търсим по-добро сътрудничество, по-добри постижения в туризъм, финанси, селско стопанство, така че сътрудничеството \"16+1\" да продължава да се развива по-добре и да допринася в партньорството в нашите страни“, се посочва още в поздравителния адрес. „Надявам се тази среща да постигне успех“, посочва още Ли Къцян. \r\nДеница КИТАНОВА", "date": "2018.10.20", "title": "Китайският премиер Ли Къцян поздрави участниците в Четвъртата среща на местните лидери на страните от Инициативата \"16+1\", която се провежда в София"}
{"url": "http://www.focus-news.net/news/2018/10/20/2580647/aktsenti-v-sedmichnoto-publitsistichno-predavane-metronom-na-radio-fokus.html", "text": "Патриотични искри – какво ги разпалва и докъде ще се разгорят? В опита да разберем депутатските маневри, езикът на управляващи и възможните последици, ще разговаряме с Георги Харизанов, политически анализатор, и с политолога Първан Симеонов. \r\nВ петъчния ден се състоя и дебата за вот номер 3 в кабинета „Борисов“ 3 причината – политическо заяждане или връзки и пари за здраве? За вота за ще разговаряме и с лидера на БСП Корнелия Нинова.  \r\nОсвобождението на Родопите и празникът на Смолян и Кърджали, ще разговаряме с председателя на Народното събрание Цвета Караянчева. Македония по неравната пътека на конституционни промени и напрежение в Гърция след ключова оставка. Кой формира Балканите на 21-и век? По темата Красимир Узунов, президент на Агенция и национална радиоверига „Фокус“ и специалист по темата за Македония и проблемите на Балканите.  \r\nА кога възникват общонародните празници и селските събори по нашите земи ще ни каже доц. Петко Христов,  директор на Института за етнология и фолклористика с Етнографски музей при БАН.  \r\nВодещ на днешното издание между 10.00 и 13.00 ч. е Милослава Ангелова.", "date": "2018.10.20", "title": "Акценти в седмичното публицистично предаване „Метроном“ на Радио „Фокус“"}
{"url": "http://www.focus-news.net/news/2018/10/20/2580637/yohanes-han-golyam-den-za-demokratsiyata-v-makedoniya.html", "text": "„Голям ден за демокрацията в Скопие. Честитя на всички, които решиха да тръгнат по пътя към ЕС“, написа в „Туитър“ европейският комисар по разширяването Йоханес Хан след решението на македонския парламент да пристъпи към промяна на Конституцията в съгласие с Договора от Преспа, предава  скопският телевизионен канал „Сител“ . \r\n„Очаквам пълно уважение към свободния избор на всички депутати, особено на тези, които минаха през прохода тази вечер. Трябва ни държавничество, а не партийни игри“, написа Хан в „Туитър“. \r\nПревод и редакция:", "date": "2018.10.20", "title": "Йоханес Хан: Голям ден за демокрацията в Македония"}
{"url": "http://www.focus-news.net/news/2018/10/20/2580650/sport-hamiltan-s-nay-dobro-vreme-na-dazhda-v-ostin.html", "text": "Дъждът продължи да притеснява пилотите във Формула 1 и по време на следобедната тренировка в Остин, Тексас, преди Гран при на Съединените щати. Люис Хамилтън обаче не се влияеше от лошите условия и отново оглави таблицата със секунда по-бърз от втория, който беше Пиер Гасли с Торо Росо. Трети остана Макс Верстапен с Ред Бул, а четвърти Фернандо Алонсо с Макларън. \r\nАко времето се задържи така лошо, състезанието ще се проведе при непредвидими условия, а това може би е добра новина за Себастиан Фетел. Той беше наказан с три места на старта в неделя, защото пропусна да намали по време на червен флаг през първата свободна тренировка.", "date": "2018.10.20", "title": "Спорт: Хамилтън с най-добро време на дъжда в Остин"}
{"url": "http://www.focus-news.net/news/2018/10/20/2580648/vidin-vazstanoveno-e-dvizhenieto-po-pat-i-1-vidin-montana-v-uchastaka-bela-skomlya.html", "text": "Възстановено е движението по път I-1 Видин - Монтана в участъка Бела - Скомля. Това съобщиха от пресцентъра на  Агенция \"Пътна инфраструктура\" .", "date": "2018.10.20", "title": "Видин: Възстановено е движението по път I-1 Видин - Монтана в участъка Бела - Скомля"}
{"url": "http://www.focus-news.net/news/2018/10/20/2580649/kmetat-na-sofiya-yordanka-fandakova-nsorb-ima-dalgogodishno-satrudnichestvo-i-vzaimodeystvie-s-kitayskata-narodna-asotsiatsiya-za-priyatelstvo-na-gradovete.html", "text": "Националното сдружение на общините в Република България (НСОРБ) има дългогодишно сътрудничество и взаимодействие с Китайската народна асоциация за приятелство на градовете. Това каза кметът на София Йорданка Фандъкова по време на откриването на Четвъртата среща на местните лидери на страните от Инициативата „16+1“, предаде репортер на  Агенция „Фокус“ .  \r\n„За мен е огромно удоволствие да приветствам всички вас с добре дошли в нашия слънчев и красив град в София – столицата на България. Радвам се, че мога да ви поздравя като кмет домакин и от името на НСОРБ, много мои колеги от сдружението днес са тук. София за пореден път посреща многобройна делегация от участници в инициативата \"16+1\". Преди две години, през септември 2016 г. бяхме домакин на срещата на кметовете и представителите на местните власти. Сега София отново е мост между партньори. Очаквам това да продължи в сътрудничество в областта на туризма, културата, инвестициите, бизнеса, селското стопанство. През 2016 г. бе сключено споразумение между агенциите за инвестиции на София и Пекин с цел стимулиране бизнес отношенията между двата града. През това лято отново в София проведохме форум на високо ниво“, заяви още Фандъкова. По думите ѝ днешното събитие ѝ дава увереност да каже, че софийските срещи във формат 16+1, национални местни, власти и бизнес имат вече традиция. „Имаме 22 български общини, побратимени с 32 градски агломерации, градове и провинции с Китайската народна република. Длъжна съм да кажа, че с нас са мои колеги кметове на Тирана, която е побратимена със София. Сред нас са и колеги от латвийската асоциация  на местните и регионални власти. Надявам се, днешният форум да се превърне в още едно доказателство, че партньорството и политиката на сближаване могат да се разглеждат и в по-широк контекст“, каза Фандъкова.  \r\nДеница КИТАНОВА", "date": "2018.10.20", "title": "Кметът на София Йорданка Фандъкова: НСОРБ има дългогодишно сътрудничество и взаимодействие с Китайската народна асоциация за приятелство на градовете"}
{"url": "http://www.focus-news.net/news/2018/10/20/2580651/pg-na-pp-gerb-dari-5-000-lv-za-zakupuvaneto-na-aparat-za-diagnostitsirane-na-kravozaguba-za-bolnitsa-sheynovo.html", "text": "Парламентарната група на ПП ГЕРБ дари 5 000 лв. за закупуването на апарат за диагностициране на кръвозагуба ROTEM SIGMA за ІІ-ра САГБАЛ „Шейново“. Това съобщиха от пресцентъра на  партията . Народните представители от ГЕРБ подкрепиха дарителската кампания, която се провежда по инициатива на Негово Светейшество Българския патриарх и Софийски митрополит Неофит. \r\nХематологичният апарат дава възможност за много бърза и прецизна диагностика по отношение на кръвосъсирващите елементи на кръвта и е жизнено важен при пациенти с тежки усложнения.", "date": "2018.10.20", "title": "ПГ на ПП ГЕРБ дари 5 000 лв. за закупуването на апарат за диагностициране на кръвозагуба за болница „Шейново“"}
{"url": "http://www.focus-news.net/news/2018/10/20/2580652/kmetat-na-sofiya-yordanka-fandakova-kitayskite-turisti-v-sofiya-zaemat-13-o-myasto-i-sa-se-uvelichili-s-29.html", "text": "Китайските туристи в София заемат 13-о място и са се увеличили с 29%. Това каза кметът на София Йорданка Фандъкова по време на откриването на Четвъртата среща на местните лидери на страните от Инициативата „16+1“, предаде репортер на  Агенция „Фокус“.  Фандъкова обърна внимание, че София е град с хилядолетна история и много богато културно-историческо наследство. „Древна Сердика, както се е наричал нашият град, която император Константин Велики нарича свой Рим, е пресечна точка на основни европейски коридори. За това през последните години инвестираме в разкриването и експонирането на богатото културно-историческо наследство. София стана все по-привлекателно място за туристи и е на трето място сред европейските градове, регистрирали най-голям ръст на туристите в периода 2009-2016 г. от 9,4%. Общо 15% е ръстът на чуждестранните туристи за миналата година – 2017 г. За първите девет месеца на тази година, увеличението на чуждестранните туристи е с 6%. Туристите от Китай заемат 13-о място, като увеличението е чувствително с 29%. Искрено се надявам, че нашите партньорства, срещи като тази днес, ще допринесат за непрекъснатото увеличаване на туристите в града“, допълни кметът на столицата. Тя отчете, че София се е наредила в топ 10 в откриването на стартъп компании и е притегателен център за все повече световни лидери в IT сектора“, посочи кметът на София. Фандъкова обясни, че София заедно с Югозападния регион е сред десетте най-добре представящите градове в Европа. „Убедена съм, че тези успехи на града се дължат основно на няколко фактора – наличието на високо образовани хора, които работят тук, инвестициите в публичната инфраструктура, развитието на икономиката и иновациите“, допълни още Фандъкова.  \r\nДеница КИТАНОВА", "date": "2018.10.20", "title": "Кметът на София Йорданка Фандъкова: Китайските туристи в София заемат 13-о място и са се увеличили с 29%"}
{"url": "http://www.focus-news.net/news/2018/10/20/2580657/blagoevgrad-trafikat-v-oblastta-e-normalno-natovaren-na-mesta-patnite-nastilki-sa-mokri-i-vidimostta-e-namalena.html", "text": "Трафикът в Благоевградска област е нормално натоварен, като на места пътните настилки са мокри и видимостта е намалена. Това съобщиха за  Радио „Фокус“ – Пирин  от  Областно пътно управление – Благоевград . Няма въведени ограничения за движение по пътищата в областта поради ремонтни дейности. Повишена е опасността от падащи камъни в Кресненското дефиле и в района на прохода Предел. През изминалата нощ няма регистрирани тежки пътни инциденти в областта. Не са подавани за паднали камъни, които затрудняват движението по републиканската пътна мрежа. От Областно пътно управление-Благоевград отправят апел към водачите на моторни превозни средства шофьорите да се движат със съобразена скорост и да спазват правилата за движение. \r\nОграничено е движението за автомобили в някои участъци на улица „Марица“ в Благоевград, поради ремонтни дейности. Въведени са обходни маршрути. Нормално натоварен е трафикът в областния център. Пътните настилки са мокри. Колони от автомобили се образуват на моменти на кръговите кръстовище по бул. „Васил Левски“ и „Св. св. Кирил и Методий“. До този момент няма възникнали тежки пътни инциденти в града. Градския транспорт се движи по разписание.  \r\nДенис НИКИФОРОВ", "date": "2018.10.20", "title": "Благоевград: Трафикът в областта е нормално натоварен, на места пътните настилки са мокри и видимостта е намалена"}
{"url": "http://www.focus-news.net/news/2018/10/20/2580645/a1-on-makedoniya-reshenieto-za-pristapvane-kam-promyana-na-konstitutsiyata-e-vzeto-s-glasovete-na-podsadni-deputati-ot-vmro-dpmne.html", "text": "В петък вечерта с 80 гласа „за“ македонският парламент взе решение да пристъпи към внасяне на поправки в Конституцията на страната в съгласие с договора с Гърция. Решаващите гласове в полза на решението са на депутати от опозиционната ВМРО-ДПМНЕ, срещу които в момента се водят различни дела, отбелязва  македонският портал „А1 Он“ . \r\nСред гласувалите „за“ от ВМРО-ДПМНЕ са Сашо Василевски, Елизабет Кънчевска-Милевска, Любен Арнаудов и Кръсто Муковски. Василевски, Арнаудов и Муковски са обвинени за събитията в македонския парламент от 27 април м.г. и през тази седмица тяхната мярка за домашен арест бе отменена. Бившият министър на културата Кънчевска-Милевска също е обвиняема, но по дело за нагласяне на държавни конкурси. \r\nВладанка Авирович също е подкрепила предложението, като от изданието отбелязват, че нейният син е осъден на три години затвор, но присъдата още не е влязла сила. Другите гласували „за“ от опозицията са Емилия Александрова, Нола Исмаиловска и Зечир Рамилович. \r\n„Против“ са гласували 39 народни представители, между които са подсъдимите Никола Груевски, Илия Димовски и Йохан Тарчуловски. \r\nДепутатът Кръсто Муковски е бил освободен от домашен арест в петък, за да може да присъства на парламентарното заседание.  \r\nПревод и редакция:", "date": "2018.10.20", "title": "„А1 Он“ (Македония): Решението за пристъпване към промяна на Конституцията е взето с гласовете на подсъдни депутати от ВМРО-ДПМНЕ"}
{"url": "http://www.focus-news.net/news/2018/10/20/2580654/vitseprezidentat-iliyana-yotova-v-budapeshta-nasha-misiya-e-da-vazstanovim-balgarskoto-uchilishte-hristo-botev.html", "text": "Трябва да възстановим българското училище „Христо Ботев“. Това е наша мисия заради децата ни и паметта на онези, които го запазиха цели 100 години. Това заяви вицепрезидентът Илияна Йотова в приветствието си на галаконцерта на Оркестъра за народна музика на Българското национално радио, който се проведе в Будапеща по случай 19 октомври – Деня на българо-унгарското приятелство, съобщиха от  прессекретариата на държавния глава . Представители на унгарската и българската държава, унгарци и наши сънародници в Унгария, както и гости от България, отбелязаха празника в националната концертна зала „Бела Барток“.  \r\n„Българската държава е готова да съхрани това наследство – с конкретни проекти, с обучени специалисти, готови веднага да поемат своята работа. Остава малка крачка – да се съчетаят двете образователни програми, за да дадем този шанс на децата“, отбеляза вицепрезидентът. „Няма как да говорим за идентичност, без да запазим българския език“, категорична е Илияна Йотова.  \r\nСъздадено през 1918 г., „Христо Ботев“ е най-старото българско училище в чужбина. Закрито е през 2011 г. Днес функционира основаното през 2004 г. от Българското републиканско самоуправление Българско училище за роден език.  \r\nВицепрезидентът, отбеляза активната политика на унгарската държава за запазването на езика, националната идентичност и историческата памет на българската общност. „Това е правилният отговор на глобализиращия се свят – общите перспективи и бъдещето не означават отказ от идентичност и суверенитет. Умните политици са тези, които знаят цената на различните култури и потенциала на различните народи и общности и могат да ги обединяват в обща енергия за просперитет“, изтъкна Илияна Йотова.   \r\nБългарската общност в Унгария се слави като най-сплотената. Вицепрезидентът завърши приветствието си с думите на д-р Данчо Мусев, председател на Българското републиканско самоуправление: „Тайната е в нашето минало, в наследената от дедите ни обич към родината и свободата, тайната е в съвестния и почтен труд, тайната е в толерантността на приемащата страна“.  \r\nПо-рано Илияна Йотова посети Българското републиканско самоуправление, където се помещават Българската двуезична малцинствена детска градина, която тази година отбелязва своята 10-годишнина, и Българското училище за роден език. „Тази градина е като малко ООН – тук има деца от толкова различни националности“, отбеляза вицепрезидентът.   \r\nПредставителите на Българското републиканско самоуправление споделиха идеята в тяхната сграда да се помести училище „Христо Ботев“, щом бъде възстановено. Обща е амбицията то да се превърне в модерно учебно заведение и да си върне старата слава.  \r\n„Чувстваме ангажимента на президентската институция към българите в чужбина, усещаме новия тип политика“, заявиха пред вицепрезидента представителите на Българското републиканско самоуправление.  \r\nВ Унгария проявяват голям интерес към изучаването на български език, стана ясно на срещите на Илияна Йотова. Българският език е включен в учебната програма на училище в град Залавар, Югозападна Унгария. Залавар е свързан с Великоморавската мисия на Св. Св. Кирил и Методий и там е издигнат паметник в чест на славянските първоучители. Въпреки че в града не живеят семейства от български произход, постоянно се увеличава броят на желаещите децата им да изучават български език. Поради тази причина унгарската държава обмисля да поиска учители от България.", "date": "2018.10.20", "title": "Вицепрезидентът Илияна Йотова в Будапеща: Наша мисия е да възстановим българското училище „Христо Ботев“"}
{"url": "http://www.focus-news.net/news/2018/10/20/2580655/aleksis-tsipras-chestito-priyatelyu-moy-zoran-zaev.html", "text": "Министър-председателят на Гърция Алексис Ципрас честити на македонския си колега Зоран Заев за гласуването в скопския парламент в петък вечерта, което даде зелена светлина за пристъпване към внасяне на промени в Конституцията на Македония, произтичащи от договора за името между Атина и Скопие, предава  скопското електронно издание „МКД“ . \r\n„Честито, приятелю мой, Зоран Заев! Гласуването тази вечер е голяма стъпка към нашия общ успех. Много важна стъпка към бъдеще на мир и просперитет за нашите народи!“ – написа Ципрас в „Туитър“. \r\nПревод и редакция:", "date": "2018.10.20", "title": "Алексис Ципрас: Честито, приятелю мой, Зоран Заев"}
{"url": "http://www.focus-news.net/news/2018/10/20/2580646/georgi-mihaylov-reshavaneto-na-problemite-v-zdraveopazvaneto-ne-tarpi-otlagane.html", "text": "Решаването на проблемите в здравеопазването не търпи отлагане. Това заяви пред Нова телевизия народният представител от ПГ на \"БСП за България\" проф. Георги Михайлов, съобщиха от пресцентъра на  Националния съвет на БСП . Той  обясни, че вотът на недоверие е нормален инструмент за една демократична държава,  чрез който опозицията поставя сериозни въпроси в социалния и икономическия живот на страната. \"Смисълът на този вот не беше само да се направи аритметична сметка - кой ще застане зад правителството, и кой - против. За нас беше важното да се постави един проблем, който от безотговорно дълго време, седи безобразно нерешен\", обясни той. Социалистът припомни, че от началото на 44-тото НС, ПГ на левицата поставя този проблем последователно  в пленарна зала и има признание от министъра на здравеопазването, че системата е болна. \"За съжаление, 9 месеца след това признание, бяха представени промени, изработени на тъмно, само на здравноосигурителния модел, но не и на здравеопазването\", коментира той. Проф. Михайлов обясни, че това, на практика, няма да реши по никакъв начин сериозните въпроси, които стоят в тази сфера.  Той подчерта, че само след няколко дни, ще започне обсъждане на новата на бюджетна година в парламента, а предложенията са за 2020г. \"Вървим в повторение на едни и същи полуистини и дълъг разговор. Българското здравеопазване вече няма нужда от това, а от оптимални, ясни решения, тъй като проблемите не търпят отлагане\", категоричен бе той. \r\nМихайлов обясни, че в последните 10 години, всяка една област на управлението е била доминирана от една политическа сила. Според него, когато човек се опитва да реши проблеми  за такъв дълъг период, няма как обществото да го оправдае, когато дойде да се покае пред очите на гражданите и каже: \"Ние всички сме виновни\". \"Състоянието е тежко - фалират много общински болници, в критичното състояние са много областни болници, а дълговете им нарастват и са вече около 500 млн. лв, въпреки приказките, че са намалели. Всички тези проблеми са сериозни и реални- няма как да говорим повече, че вината е само в миналото. Трябва да потърсим ясно алтернативи\", заяви той. Проф. Георги Михайлов обясни, че има две предложения, които са застъпени във \"Визия за България\" в сферата на здравеопазването - болници да не са търговски дружества и да има реално остойностяване на лекарския труд.", "date": "2018.10.20", "title": "Георги Михайлов: Решаването на проблемите в здравеопазването не търпи отлагане"}
{"url": "http://www.focus-news.net/news/2018/10/20/2580661/kyustendil-dvizhenieto-po-tretoklasen-pat-107-rila-pastra-pri-km-11-se-osashtestvyava-v-edna-lenta-poradi-remontni-deynosti-na-avariral-vodoprovod.html", "text": "Движението по третокласен път 107 Рила – Пастра при км 11+200 се осъществява в една лента поради ремонтни дейности на аварирал водопровод. Това съобщиха за  Радио „Фокус“ – Пирин  от Областно пътно управление – Кюстендил. Затворена е лентата за движение в посока село Рила, като движението се осъществява двупосочно в лентата в посока село Пастра. Движението се осъществява в една лента поради извършване на аварийно-възстановителни дейности по обрушване на ската по третокласен път 107 в участъка село Пастра – Рилски манастир от км 27+575 до км 27+825. Ограничава се движението за кратки периоди от 10 минути и се регулира със светофарна уредба и при необходимост от сигналисти. Пътните настилки са мокри, на места с намалена видимост. От Областно пътно управление – Кюстендил отправят апел към водачите на моторни превозни средства шофьорите да се движат със съобразена скорост и да спазват правилата за движение. \r\nДенис НИКИФОРОВ", "date": "2018.10.20", "title": "Кюстендил: Движението по третокласен път 107 Рила – Пастра при км 11 се осъществява в една лента поради ремонтни дейности на аварирал водопровод"}
{"url": "http://www.focus-news.net/news/2018/10/20/2580658/gd-granichna-politsiya-intenziven-e-trafikat-na-gkpp-kulata-kapitan-anreevo-lesovo-dunav-most-ruse-i-dunav-most-vidin.html", "text": "Интензивен е трафикът на ГКПП „Кулата“, „Капитан Анреево“, „Лесово“, „Дунав мост“-Русе и „Дунав мост“-Видин. Това съобщиха от пресцентъра на  ГД „Гранична полиция“ . Информацията за трафика по българските гранични контролно-пропускателни пунктове е към 10.00 часа. \r\nНа българо-гръцката граница трафикът е интензивен на ГКПП Кулата за товарни автомобили на вход. \r\nНа българо-турската граница трафикът е интензивен на ГКПП Капитан Андреево и на ГКПП Лесово за товарни автомобили на изход. \r\nНа българо-румънската граница на ГКПП Дунав мост-Русе и на ГКПП Дунав мост-Видин трафикът е интензивен за товарни автомобили на изход. \r\nНа българо-сръбската и на българо-македонската граница трафикът е нормален на всички гранични контролно-пропускателни пунктове.", "date": "2018.10.20", "title": "ГД „Гранична полиция“: Интензивен е трафикът на ГКПП „Кулата“, „Капитан Анреево“, „Лесово“, „Дунав мост“-Русе и „Дунав мост“-Видин"}
{"url": "http://www.focus-news.net/news/2018/10/20/2580660/blagoevgrad-za-deveta-poredna-godina-v-selo-brezhani-shte-se-provede-praznik-na-kestena.html", "text": "За девета поредна година в село Брежани ще се проведе „Празник на кестена“. Това съобщи за  Радио „Фокус“ – Пирин  Румяна Панова, председател на сдружение „Хора и традиции“, които са един от организаторите на събитието, което ще се проведе днес. Празникът се реализира още със съдействието на Община Симитли и кметът Апостол Апостолов, кметство Брежани  и Югозападно държавно предприятие. В програмата са включени различни събития.  \r\n„Официално отваря врати за посетители картинната галерия в кметство Брежани с картини на сдружение „Хора и традиции“ на известни български художници, а така също и на майстори на четката от Македония. Авторите Пенчо Добрев, Валентин Ангелов, Мариана Маринова, Георги Драчев, Румен Дешев, Ива Йосифова, братята Александър и Владимир Таневски, Гоце Илиевски и Александър Белогаски показват красотата на природата и хората на Брежани, община Симитли, България, и Делчево, Македония“, каза още Панова. Подготвя се и богата музикална програма, в която участие ще вземат женските певчески групи с издигачки Райна Гюрова и баба Катя, сладкогласната брежанка Соня Ковачка и нейните три сестри, КУД „Гоце Делчев“ – Делчево, Македония, а така също оркестър „Акцент“ и певицата от Македония Стойне Николова. Ще има ѝ кулинарни дегустации на различни продукти, произведени от кестени. \r\nНатали СТЕФАНОВА", "date": "2018.10.20", "title": "Благоевград: За девета поредна година в село Брежани ще се проведе „Празник на кестена“"}
{"url": "http://www.focus-news.net/news/2018/10/20/2580656/matyu-nimits-za-glasuvaneto-v-skopie-demokraticheskata-sistema-funktsionira-efektivno-i-otgovorno.html", "text": "Посредникът по спора за името между Македония и Гърция приветства решението на парламента в Скопие да пристъпи към промяна на Конституцията в съгласие с Договора от Преспа. В изявление пред „Гласа на Америка“ той обясни, че това е доказателство за ефективното и отговорно функциониране на демократическата система, предава  македонският „Фокус“ . \r\nНимиц е заявил още, че е въодушевен от демократичния дух на македонските граждани. \r\n„Надявам се останалите ходове да бъдат направени лесно, за да завърши този процес. Насърчавам всички политически лидери да работят конструктивно заедно, да финализират договора и да продължат с неговото прилагане“, заяви дипломатът. \r\nПревод и редакция:", "date": "2018.10.20", "title": "Матю Нимиц за гласуването в Скопие: Демократическата система функционира ефективно и отговорно"}
{"url": "http://www.focus-news.net/news/2018/10/20/2580666/pazardzhik-v-panagyurishte-prodalzhava-mezhdunarodnata-nauchna-konferentsiya-na-tema-prof-marin-drinov-uchen-obshtestvenik-darzhavnik.html", "text": "В Панагюрище продължава Международната научна конференция на тема „Проф. Марин Дринов – учен, общественик, държавник”, посветена на 180-та годишнина от рождението на големия български учен, виден общественик и държавник. Това каза за  Радио „Фокус“ – Пазарджик  директорът на Историческия музей в Панагюрище доц. д-р Атанас Шопов.  \r\n„Със заявените теми в програмата са оформени няколко тематични кръга, в рамките на които ще бъдат разисквани въпроси от живота, делото и времето на видния историк, филолог и фолклорист. Ще бъде отделено специално внимание на мястото на Марин Дринов в историографията на България, Украйна и Русия и в народната памет“, коментира доц. Шопов. Той уточни, че на форума със свои изказвания ще се представят и двама от преките наследници на панагюрския род Дринови. Програмата през днешния ден предвижда също научни дискусии, и посещение на исторически обекти в Панагюрище. \r\nВаня НИКОЛОВА", "date": "2018.10.20", "title": "Пазарджик: В Панагюрище продължава Международната научна конференция на тема „Проф. Марин Дринов – учен, общественик, държавник”"}
{"url": "http://www.focus-news.net/news/2018/10/20/2580653/panos-kamenos-zatvor-za-neglasuvalite-2-miliona-evro-za-pokornite-sram.html", "text": "Председателят на младшия коалиционен партньор в гръцкото правителство „Независими гърци“ (АНЕЛ) и министър на отбраната на страната Панос Каменос избухна в „Туитър“ по повод решението на македонския парламент да пристъпи към приемане на конституционните промени, произтичащи от договора за името между Атина и Скопие, предава опозиционното  скопско електронно издание „Република“ . \r\n„Кой би си помислил, че в Европа на ценностите и демокрацията, този, който не гласува, както му е наредено, ще отиде в затвора, а този, който се покорява на заповедите, получава бонус от 2 милиона евро черни пари. Срам!“ – написа Каменос, отявлен противник на договора от Преспа. \r\nПревод и редакция:", "date": "2018.10.20", "title": "Панос Каменос: Затвор за негласувалите, 2 милиона евро за покорните: Срам!"}
{"url": "http://www.focus-news.net/news/2018/10/20/2580663/pazardzhik-rzi-se-vklyuchva-s-razlichni-initsiativi-v-otbelyazvaneto-na-svetovniyaden-za-borba-s-osteoporozata.html", "text": "Регионална здравна инспекция (РЗИ)-Пазарджик се включва с различни инициативи в отбелязването на 20 октомври – Световен ден за борба с остеопорозата, съобщиха от  РЗИ-Пазарджик . Ще бъдат извършени измервания на костна плътност  като на желаещите ще бъде оценен рискът от остеопороза посредством тест. На 22 октомври, съвместно с Асоциация „Жени без остеопороза”, със съдействието на Младежки дом-Пазарджик, ще се организира информационна кампания за определяне на личния риск от остеопороза.  Ще се проведат изследвания на телесен състав и костна плътност, посетителите ще могат да се запознаят с някои прости начини да открият признаците на заболяването, както и да определят личните си рискови фактори с теста на Международната фондация по остеопороза и теста на Световната здравна организация. Изследванията ще се проведат в Младежки дом-Пазарджик след предварително записване.", "date": "2018.10.20", "title": "Пазарджик: РЗИ се включва с различни инициативи в отбелязването на Световнияден за борба с остеопорозата"}
{"url": "http://www.focus-news.net/news/2018/10/20/2580667/abv-mladezhi-organizira-vtori-natsionalen-mladezhki-futbolen-turnir-sportat-splotyava-pod-naslov-zhivey-sportuvay-ne-badi-pasiven-na-21-oktomvri.html", "text": "АБВ-Младежи организира втори национален младежки футболен турнир „Спортът сплотява“ под наслов „Живей, спортувай, не бъди пасивен“. Това съобщиха от пресцентъра на  ПП АБВ . Събитието ще се проведе от 09.30 часа на 21 октомври (неделя) в Дома на футбола, резиденция Бояна.  \r\nНа терена ще се съберат и ще премерят сили младежките организации на различни политически партии.  \r\nТурнирът има за цел да насърчава младите хора към активен и здравословен начин  на живот, като средство за справяне с гнева и агресията. \r\n„В днешни дни повечето от младежите са загърбили спорта и не проявяват достатъчно голям интерес към спортуването. От една страна това не е добре за самите тях чисто здравословно, защото води до обездвижване и затлъстяване, а от друга - води и до липса на дисциплина, отговорност, чувство за колективност и общност. Спортът оказва и положително влияние върху цялостното физическо и психическо състояние на човека и е един от важните фактори за намаляване на агресията, припознат и използван от български и европейски институции. Той трансформира агресията и негативната енергия в мотивация, учи на честна игра и стимулира нашите връстници да изпълнят свободното си време с нещо смислено и позитивно.  \r\nВажно е и сегашните и бъдещите поколения да бъдат подтиквани към залите, стадионите, кортовете, за да имаме повече млади българи с които да се гордее в бъдеще!“, посочват още от АБВ.", "date": "2018.10.20", "title": "АБВ-Младежи организира втори национален младежки футболен турнир „Спортът сплотява“ под наслов „Живей, спортувай, не бъди пасивен“ на 21 октомври"}
{"url": "http://www.focus-news.net/news/2018/10/20/2580664/varna-spokoyna-e-obstanovkata-v-oblastta-po-dokladi-na-operativnite-dezhurni-kam-obshtinskite-saveti-za-sigurnost.html", "text": "По доклади на оперативните дежурни към общинските съвети за сигурност обстановката във Варненска област е нормална. Това съобщиха за  Радио „Фокус“ – Варна  от Областна администрация – Варна. На този етап няма постъпила информация за очаквано влошаване на метеорологичната обстановка и обявяване на код за опасно време. Реките Камчия и Провадийска са в коритата си, няма постъпила информация за аварийни ситуации по язовирните стени и съоръженията към тях. Към момента времето във Варна е облачно, на отделни места има слаби валежи. Пристанището и летището във Варна функционират нормално. Всички портове на пристанището са отворени за маневриране на плавателни съдове. \r\nСпоред хидрологичната прогноза на Националния институт по метеорология и хидрология в Черноморски басейн в резултат на валежи са възможни незначителни повишения на речните нива в басейна. На 21 и 22 октомври водните нива на реките в басейна ще се понижават или ще бъдат без съществени изменения. Водните количества ще бъдат под праговете за внимание. \r\nМарияна ВАЛЕНТИНОВА", "date": "2018.10.20", "title": "Варна: Спокойна е обстановката в областта по доклади на оперативните дежурни към общинските съвети за сигурност"}
{"url": "http://www.focus-news.net/news/2018/10/20/2580665/ivan-nikolov-kits-bosilegrad-za-20-te-godini-ot-sashtestvuvaneto-na-tsentara-uspyahme-da-se-protivopostavim-na-asimilatsionniya-protses-koyto-beshe-obhvanal-balgarskoto-maltsinstvo.html", "text": "За 20-те години от съществуването на центъра успяхме да се противопоставим на асимилационния процес, който беше обхванал българското малцинство. Това каза директорът на Културно-информационния център в Босилеград Иван Николов в интервю за  Агенция „Фокус“  по повод 20 години от откриването на центъра. \r\n„Празникът отбелязахме с присъствие на представители на Столична община, на Народното събрание, на министерства и на Генералното консулство на Посолството на Република България по време на пресконференция, която се проведе в Културно-информационния център. Както и с една богата културна програма“, обясни Николов. \r\nТой обясни, че основните цели, които си поставя Културно-информационния център е Босилеград занапред, са да продължи всичко, което е правил през времето, и да го прави навременно, ефикасно и бързо. „Както и да повлияем колкото е възможно на самите хора, да повишим самочувствието им, да ги информираме достатъчно бързо за всичко, което става около нас, и да укрепим българската култура и българското самосъзнание сред българите в Босилеград. Равносметката, която си дадохме, е, че успяхме да се противопоставим на асимилационния процес, който беше обхванал българското малцинство в Босилеград. И сме дали път на няколкостотин младежи от града да учат в български учебни заведения. Помогнали сме и на няколко хиляди души да получат българско гражданство“, каза още Николов. \r\nПо думите му КИЦ – Босилеград е мястото, където българското малцинство може да се обръща винаги и денонощно за съдействие по въпросите за хуманитарна помощ, здравеопазване, образование, записване за университетите, за българско гражданство и др. „Това е един денонощно отворен офис, в който може да се намери информация за всичко, ставащо в България, и за всякаква подкрепа, която излиза извън институциите на Република Сърбия“, обясни той. \r\nЦветилена СИМЕОНОВА Пълния текст на интервюто четете по-късно в „Мнение”", "date": "2018.10.20", "title": "Иван Николов, КИЦ - Босилеград: За 20-те години от съществуването на центъра успяхме да се противопоставим на асимилационния процес, който беше обхванал българското малцинство"}
{"url": "http://www.focus-news.net/news/2018/10/20/2580669/ivan-nikolov-kits-bosilegrad-sluzhbite-v-bosilegrad-napraviha-vsichko-vazmozhno-za-da-ne-uspeem-da-predlozhim-nov-nachin-na-zhivot-na-balgarskoto-naselenie.html", "text": "Службите в Босилеград направиха всичко възможно, за да не успеем да предложим нов начин на живот на българското население. Това каза директорът на Културно-информационния център в Босилеград Иван Николов в интервю за  Агенция „Фокус“  по повод 20 години от откриването на центъра. \r\n„Прякото сътрудничество на КИЦ – Босилеград с български институции доведе до предлагане на по-добри услуги за българските граждани – за българско гражданство, за образование, за култура, записване за български университети, за български професионални гимназии, а напоследък и за търсене на работа в България“, каза още Николов и посочи, че всичко това е довело до укрепване на връзките на българското население в Босилеград с България и, разбира се, даване на нов шанс на младите хора, които все повече и повече се ориентират към България.  \r\n„За съжаление, на фона на всички тези огромни културни промени и сътрудничество ние не успяхме да доведем българския бизнес тук просто защото нямахме участие в общинската власт. Службите в Босилеград правиха всичко възможно, за да не успеем да предложим някаква друга алтернатива и нов начин на живот на българското население и да се опитаме да европеизираме хората на базата на българското национално самосъзнание“, коментира още той. По думите му най-голямата битка, спечелена от КИЦ – Босилеград са тези 20 години, е възможността на младите хора да получат образование в България и да се реализират в страната. „Те, за съжаление, не могат да се върнат тук, в Босилеград, защото икономиката и изобщо цялото настроение е такова, че няма къде да се реализират и да си намерят работа“, каза още Николов. Той посочи, че явно българската дипломация и българското правителство все още не могат да се преборят и да намерят начин в рамките на двустранните разговори между двете държави да бъде решен този проблем и да се създадат нормални условия за живот и за оцеляване на българското население в Босилеград. \r\n„Освен всички други проблеми, за които сме говорили през времето, свързани с опазването на културната идентичност, с изучаването на български език, с опазването на българското културно наследство, с опазване на икономиката, със свободното движение през границата на стоки, капитали и хора, напоследък голям проблем е и замърсяването на околната среда. Това доста застрашава живота и здравето на хората. Виновни за това са международните компании, които експлоатират мините в Босилеградско и изливат отпадъчните води в река Драговищица. Това е нещо, което е бомба със закъснител и което много скоро може да застраши и околната среда в България. Защото реката отива в България“, каза още Николов. \r\nЦветилена СИМЕОНОВА Пълния текст на интервюто четете по-късно в „Мнение”", "date": "2018.10.20", "title": "Иван Николов, КИЦ - Босилеград: Службите в Босилеград направиха всичко възможно, за да не успеем да предложим нов начин на живот на българското население"}
{"url": "http://www.focus-news.net/news/2018/10/20/2580659/greek-reporter-makedonskoto-pravitelstvo-obvini-panos-kamenos-che-razprostranyava-falshivi-novini.html", "text": "Правителството на Македония отговори на гръцкия министър на отбраната и отявлен противник на договора за името между Скопие и Атина Панос Каменос, като заяви, че той „разпространява фалшиви новини“ с твърдението си, че някои македонски депутати са били подкупени, за да подкрепят започването на процеса по внасяне на промени в Конституцията, произтичащи от Договора от Преспа, предава  базираният в САЩ портал Greek Reporter . \r\nПредседателят на младшия коалиционен партньор в гръцкото правителство „Независими гърци“ (АНЕЛ) отново се разграничи от премиера Алексис Ципрас, който поздрави македонския си колега Зоран Заев за успеха, като написа в „Туитър“, че се „чувства засрамен от това, че в Европа на ценности и демокрация, който не гласува според заповедите отива в затвора, а който се подчини, получава 2 милиона евро  черни пари“. \r\nГоворителят на македонското правителство веднага отговори на нападката, също чрез „Туитър“. „Скъпи г-н Каменос, трябва да знаете, че разпространявате фалшиви новини, които вече официално бяха опровергани от нашето правителство“, написа Миле Бошняковски. \r\nПревод и редакция:", "date": "2018.10.20", "title": "Greek Reporter: Македонското правителство обвини Панос Каменос, че „разпространява фалшиви новини“"}
{"url": "http://www.focus-news.net/news/2018/10/20/2580673/premierat-boyko-borisov-shte-bade-na-ofitsialno-poseshtenie-v-obedinenite-arabski-emirstva-i-v-arabska-republika-egipet.html", "text": "Министър-председателят Бойко Борисов ще бъде на официално посещение в Обединените арабски емирства (ОАЕ) и в Арабска Република Египет в периода 20-23 октомври. Това съобщиха от  правителствената информационна служба . \r\nВ рамките на визитата премиерът Борисов ще се срещне с престолонаследника на Абу Даби и заместник-върховен главнокомандващ въоръжените сили на ОАЕ шейх Мохамед бин Зайед Ал Нахаян, както и с вицепрезидента и министър-председател на ОАЕ шейх Мохаммед бин Рашед Ал-Мактум. По време на разговорите ще бъде обсъдено развитието на политическия диалог между двете държави и засилване на ефективното взаимодействие в стратегически важни области като икономиката и инвестициите, отбраната и сигурността, борбата с тероризма, иновациите и технологиите.  \r\nВ Кайро премиерът Бойко Борисов ще разговаря с президента на Република Египет Абдел Фатах Ас Сиси. В продължение на разговорите им по време на 73-та сесия на Общото събрание на ООН, двамата ще обсъдят активизиране на двустранните отношения и задълбочаване на сътрудничеството във всички области от взаимен интерес.  \r\nВ делегацията, ръководена от премиера Борисов, са вицепремиерът и министър на външните работи Екатерина Захариева и министърът на финансите Владислав Горанов.  \r\nНастоящото посещение на министър-председателя Бойко Борисов в Обединените арабски емирства е първа визита на това равнище в историята на двустранните отношения. То се явява продължение на усилията за по-нататъшно активизиране на двустранното сътрудничество, след като в началото на тази година България и ОАЕ откриха свои посолства в Абу Даби и София.", "date": "2018.10.20", "title": "Премиерът Бойко Борисов ще бъде на официално посещение в Обединените арабски емирства и в Арабска Република Египет"}
{"url": "http://www.focus-news.net/news/2018/10/20/2580670/vmro-dpmne-sdsm-svede-parlamenta-do-obiknoven-pazar-i-postavi-dostoynstvoto-na-makedoniya-na-sergiyata-kato-chushki-i-domati.html", "text": "Основната опозиционна партия в Македония излезе с изявление по повод гласуването в парламента за започване на процеса по промяна на Конституцията в съгласие с договора за името между Атина и Скопие. ВМРО-ДПМНЕ написа, че това, което се е случило в петък вечерта е срам, какъвто светът още не е виждал, а премиерът Зоран Заев и криминалният картел на власт в страната са показали, че за тях не значат нищо демократичните ценности и волята на народа, предава  скопското електронно издание „МКД“. \r\n„Вчера бяха погребани европейските ценности в Македония. От страх да се съобрази с волята на народа, СДСМ отчаяно посегна към насилване на институциите, държавата и гражданите, свеждайки парламента до обикновен пазар, в който поставиха на сергията като чушки и домати достойнството на Македония, нейната идентичност и чест . Заев доказа пред цялото общество, че няма никакъв демократичен капацитет и затова ще бъде наказан от собствения си народ. \r\nМакедонският народ винаги през историята е знаел как да накаже достойно подобни дребни търговци и лихвари, които за шепа пари погазват неговата воля и как да ги хвърли на бунощето на своята национална история. \r\nМакедония ще победи, защото винаги печели истината и справедливостта“, гласи съобщението на ВМРО-ДПМНЕ. \r\nПревод и редакция:", "date": "2018.10.20", "title": "ВМРО-ДПМНЕ: СДСМ сведе парламента до обикновен пазар и постави достойнството на Македония на сергията като чушки и домати"}
{"url": "http://www.focus-news.net/news/2018/10/20/2580671/bsp-korneliya-ninova-podkrepi-tyutyunoproizvoditeli-sreshtu-gotveni-promeni-na-pravitelstvoto-koito-shte-udaryat-po-nay-bednite.html", "text": "Председателят на НС на БСП Корнелия Нинова се срещна в Гоце Делчев с протестиращи тютюнопроизводители от Сатовча, Гърмен, Хаджидимово и Гоце Делчев. Те поставиха въпроса за готвеното от правителството увеличение от 340 на 560 лв. за самоосигуряващите се тютюнопроизводители. Това съобщиха от пресцентъра на  партията . “От тютюна не можеш да станеш богат. Ние едва си издържаме семействата. Това е невъзможно увеличение за нас”, заявиха хората. Нинова ги увери, че “БСП за България”, както и миналата година, няма да подкрепи това предложение на правителството. “Цялата им данъчна и осигурителна политика е удар върху най-бедните и слабите. Въвеждат данък върху старите коли. Кой ще го плаща - най бедните хора, които не могат да си позволят нова кола. Натоварват вас с нови осигуровки - пак бедните. Докато бях депутат от Благоевград, знаете че бях с вас по нивите, на мнозина от вас съм била в домовете, познавам семействата ви и знам с какъв къртовски труд си изкарвате прехраната”, заяви Корнелия Нинова.  \r\nТютюнопроизводителите се оплакаха от фирмите, които им извиват ръцете и изкупуват тютюна на ниски цени. Отгоре на това не го плащат. “Има неизплатен тютюн от 2016 г. Правителството не се интересува как живеем. Години наред правителствата на Борисов провеждат политика на унищожаване на този сектор, който е печеливш за България. От него не само влизат над милиард в бюджета, но се издържат семействата на стотици хора”, споделиха още присъстващите. От своя страна Нинова отговори, че никога няма да приеме политика, с която се убива нещо добро за хората и държавата. “А вие сте принудени да напускате страната и да ходите да берете тютюн в Гърция”, заяви Корнелия Нинова. Тя пое ангажимент проблемите на тютюнопроизводителите да бъдат поставени за решаване от трибуната на парламента.", "date": "2018.10.20", "title": "БСП: Корнелия Нинова подкрепи тютюнопроизводители срещу готвени промени на правителството, които ще ударят по най-бедните"}
{"url": "http://www.focus-news.net/news/2018/10/20/2580662/tanya-naydenova-predsedatel-na-ozhs-v-bsp-sofiya-nedopustimo-e-valeri-simeonov-da-otgovarya-za-demografskata-politika.html", "text": "С дълбока тревога и възмушение приемаме циничните изказвания на вицепремиера Валери Симеонов, който нарече майките на деца с увреждания „група кресливи жени, които спекулираха с децата си, манипулираха обществото, изкарвайки на пек и на дъжд тези уж болни деца”. Това каза председателят на Обединението на жените социалистки (ОЖС) в БСП – София Таня Найденова, съобщиха от пресцентъра на  ГС на БСП - София . \r\nСпоред нея недопустимо е човек, който може да направи подобно изказване, да продължава да отговаря за най-важния проблем, пред който е изправена нацията – демографската катастрофа. Още повече след като вместо да се извини и да поиска прошка, Симеонов препотвърди, че не се отказва от  думите си. \r\n„Държавата и до ден днешен е длъжник на децата с увреждания и е повече от скандално подобно отношение от висш държавен служител, които е овластен единствено и само за да бъде в услуга и помощ на тези, които плащат данъци“, убедена е Найденова. \r\n„От името на жените социалистки в БСП - София изказвам пълната си подкрепа към майките на деца с увреждания и ще продължим да бъдем съпричастни с тях в справедливата им кауза. Защото няма нищо по свещенно и възвишено от майчинската грижа и себеотдаденост“, категорична е Таня Найденова.", "date": "2018.10.20", "title": "Таня Найденова, председател на ОЖС в БСП – София: Недопустимо е Валери Симеонов да отговаря за демографската политика"}
{"url": "http://www.focus-news.net/news/2018/10/20/2580675/burgas-zhiteli-i-gosti-na-grada-se-vklyuchiha-vav-festivala-na-maskaradnite-igri.html", "text": "Жители и гости на Бургас се включиха във Фестивала на маскарадните игри в града, предаде репортер на  Радио „Фокус“-Бургас . Днес се провежда вторият ден от фестивала. Дефилето на кукерските състави започна от пл. „Атанас Сиреков“ и ще продължи на площад „Тройката“, където ще бъдат представени традиционни за различните етнографски региони ритуали. \r\nДеница ДИМИТРОВА", "date": "2018.10.20", "title": "Бургас: Жители и гости на града се включиха във Фестивала на маскарадните игри"}
{"url": "http://www.focus-news.net/news/2018/10/20/2580676/prihodite-ot-mezhdunaroden-turizam-narastvat-sas-72-za-perioda-yanuari-avgust-2018-g.html", "text": "За периода януари-август 2018 г. приходите от международен туризъм в България възлизат на над 2,8 млрд. евро, като ръстът спрямо същия интервал на миналата година е 7,2%, сочи последната информация на БНБ. Това съобщиха от пресцентъра на  Министерството на туризма . \r\nНовите данни потвърждават, че българският туризъм се развива с устойчив възходящ тренд и рекордните резултати през последните три години не са случайни. Те доказват ефективността на нашата политика съвместно с бизнеса и общините да предлагаме конкурентни услуги с високо качество, коментира министърът на туризма Николина Ангелкова.    \r\nВисоки са показателите и за лятото. През периода юни-август 2018 г. приходите от международен туризъм възлизат на малко над 2 млрд. евро, като увеличението спрямо същите месеци на 2017 г. е 5,8%, показват още данните на БНБ.  \r\nСамо за август 2018 г. тези постъпления надхвърлят 780 млн. евро, като ръстът спрямо август 2017 г. е 5%.", "date": "2018.10.20", "title": "Приходите от международен туризъм нарастват със 7,2% за периода януари-август 2018 г."}
{"url": "http://www.focus-news.net/news/2018/10/20/2580677/kaloyan-pargov-bsp-sofiya-poveche-darzhava-tova-e-osnovnata-ideya-na-viziya-za-balgariya.html", "text": "Повече държава – това е основната идея на „Визия за България“. Нашата цел е да предоставим на българското общество своята позиция за това, как трябва да се развива България през следващото десетилетие. Това каза председателят на ГС на БСП – София Калоян Паргов по време на среща със социалистите от дискусионен клуб за лява политика „Георги Кирков” и Движението на ветераните от БСП в Казанлък, съобщиха от пресцентъра на  партийната структура . \r\n„Самият документ „Визия за България“ представлява вижданията ни по различни въпроси в областта на демографията, икономиката, образованието, здравеопазването, културата и други. Нашето желание е да стартираме диалога с обществото, тъй като България е изправена пред тежко предизвикателство, което изисква национален консенсус“, каза Паргов и обясни, че става въпрос за едно предупреждение на учените, че около средата на века българският етнос ще бъде в малцинство. „Това се случва за първи път в 1 300-годишната история на България“, заяви той. \r\n„Ето защо е важен този документ. Важен е, защото предлага решения. Те се нуждаят от конкретизация, за да се превърнат в реални политики“, уточни Калоян Паргов.", "date": "2018.10.20", "title": "Калоян Паргов, БСП – София: Повече държава – това е основната идея на „Визия за България“"}
{"url": "http://www.focus-news.net/news/2018/10/20/2580668/sitel-makedoniya-glasuvaneto-v-makedonskiya-parlament-e-glavna-tema-v-gratskite-medii.html", "text": "Резултатът от гласуването в македонския парламент, изявлението на македонския премиер Зоран Заев и честитката от Ципрас до него са главна тема в гръцките медии, предава  скопският телевизионен канал „Сител“ . \r\nКакто предаде кореспондентът на МИА от Атина, гръцките журналисти са следили с интерес това, което се случва в Македония в петък, както по отношение на закъснението на заседанието на парламента, така и по отношение на вероятното осигуряване на квалифицирано мнозинство за започване на процеса по внасяне на конституционни промени, произтичащи от договора за името между Гърция и Македония“. \r\n„Исторически ден за Договора от Преспа“; „БЮРМ: С 80 на първото гласуване за конституционни промени“; „Одобрено е предложението на Заев за започване на ревизията на Конституцията“; „Направен е първият ход“; „Заев намери 80 в парламента – гласуваха 8 от ВМРО – Ципрас: Честито, приятелю мой Заев“; „БЮРМ: Заев намери 80 депутати – конституционните промени минаха“; „Първият ход за промяна на македонската конституция мина с 80 гласа“; „Приеха предложението на Заев с 80 гласа – продължава процеса за промяна на конституцията“; „Заев: Започна пътуването към по-добро бъдеще“, са част от заглавията в онлайн изданията на гръцките медии. \r\n„Парламента на БЮРМ одобри предложението на правителството за започване на процеса за промяна на Конституцията на страната, произтичащи от Договора от Преспа, с които името й трябва да стане „Република Северна Македония“ и така бе завършен успешно първият етап от процеса“, написа  държавната агенция АНА-МПА  веднага след края на гласуването в македонския парламент. \r\n„За предложението на правителството гласуваха 72-ата депутати от управляващото мнозинство и албанската опозиция, както и 8 народни представители, които са избрани с бюлетините на най-голямата опозиционна партия ВМРО-ДПМНЕ“, пише  „Катимерини“ . \r\n„Първо, депутатите гласуваха електронно, но по искане на опозиционната ВМРО, последва поименно гласуване, което потвърди мнозинството за промяна на Конституцията“, съобщава  информационният портал Real.gr . \r\nВ своите текстове журналистите от гръцките медии, обясняват, че в петък вечерта е завършена първата стъпка, а в следващия период македонското събрание ще трябва да проведе още две гласувания за финализиране на конституционните промени. \r\n„Сега започват следващите две фази, предстоят още два етапа, докато бъде завършена промяната на Конституцията. В следващия период ще бъдат предложени изменения на Основния закон, за които ще се гласува. Нужни са 61 гласа от 120 депутати, с които Заев разполага. Когато завърши второто гласуване ще последват консултации и накрая ще бъде последното гласуване за окончателното внасяне на промените в Конституцията, на което също ще се изисква квалифицирано мнозинство“, обясни кореспондентът на  държавната телевизия ЕРТ  в снощното си живо включване от пред македонския парламент. \r\nКакто късно снощи съобщи кореспондентът на МИА от Атина, първоначалните реакции от представители на гръцкото правителство бяха положителни. Осигуряването на квалифицирано мнозинство за конституционни промени бе определено като голяма стъпка. Малко след като бе обявен резултатът от гласуването, на лични и официални „Туитър“ профили приветстваха решението гръцкият премиер Алексис Ципрас, правителственият говорител Димитрис Цанакопулос, заместник-външният Йоргос Катругалос, министърът на цифровата политика Никос Папас и министърът на вътрешните работи Алексис Харицис. \r\n„Поздравления за моя приятел, Зоран Заев! Гласуването тази вечер е важна стъпка към нашия общ успех. Много важна крачка към мирното и проспериращо бъдеще на нашите народи“, пише  гръцкият министър-председател Алексис Ципрас  на официалния си профил в „Туитър“. \r\n„Първата важна стъпка, за да влезе в сила историческият договор от Преспа. Гордо продължаваме напред за Балкани на мира, приятелството и сътрудничеството“, пише  говорителят на правителството Димитрис Цанакопулос . \r\n„Получено е необходимото мнозинство за конституционни промени в БЮРМ. Важна и позитивна стъпка. Продължаваме напред“, коментира в „Туитър“  министърът на цифровата политика Никос Папас . \r\n„Потвърждава се динамиката на Договора от Преспа в полза на двата народа, но и на стабилността в региона“, написа  заместник-външният министър Йоргос Катругалос  и сподели връзка с извънредната новина, публикувана на официалния „Туитър“ профил на гръцката държавна телевизия ЕРТ по отношение на резултатите от гласуването в Македонско събрание. \r\n„Много положително развитие за мира, благоденствието и развитието на Балканите. Пътят към прилагането на Договора от Преспа  вече е чист. Поздравления за Зоран Заев и неговото правителство“, пише  министърът на вътрешните работи Алексис Харицис . \r\nПревод и редакция:", "date": "2018.10.20", "title": "„Сител“ (Македония): Гласуването в македонския парламент е главна тема в гръцките медии"}
{"url": "http://www.focus-news.net/news/2018/10/20/2580680/d-r-ivan-kazmin-revmatolog-namalyavaneto-na-kostnata-mineralna-platnost-e-estestven-protses.html", "text": "Намаляването на костната минерална плътност в живота на човек е естествен процес. Това каза за  Радио „Фокус“-Бургас  д-р Иван Казмин, ревматолог, по повод Световния ден за борба с остеопорозата. Според него до около 19 - 20-годишна възраст човек трупа костна маса, след което, като завърши растежът, той започва да я губи, средностатистически, с около 1% на година. „И бавно и постепенно нашата костна маса намалява. Този естествен процес, след определена възраст води до болестни прояви“, отбеляза д-р Казмин. По думите му при жените, след като навлязат в менопауза, предвид, че отпада протективният ефект на естрогените, загубата на костна маса става главоломна, в следствие на което при тях по-рано се среща болестта остеопороза. \r\nД-р Казмин посочи, че остеопорозата може да бъде и болестно явление, а не само естествен процес на остаряване на скелета. „Това е т. нар. вторична остеопороза, която се дължи на отклонения при фукцията на някои ендокринни жлези, отклонения в определени равновесно процеси в между централната нервна система и периферните ендокринни жлези, употребата на определен вид лекарствени средства, които могат да доведат до бърза загуба на костна маса, но това са т. нар. вторични причини“, уточни ревматологът. \r\nДеница ДИМИТРОВА", "date": "2018.10.20", "title": "Д-р Иван Казмин, ревматолог: Намаляването на костната минерална плътност е естествен процес"}
{"url": "http://www.focus-news.net/news/2018/10/20/2580672/ombudsmanat-maya-manolova-izkazvaneto-na-vitsepremiera-valeri-simeonov-za-horata-s-uvrezhdaniya-e-sramno-zhestoko-i-bezchovechno.html", "text": "Изказването на вицепремиера Валери Симеонов за хората с увреждания е срамно, жестоко и безчовечно. Това каза омбудсманът Мая Манолова по време на отчет за три години от встъпването ѝ на поста с Бяла книга на неразрешените проблеми на гражданите, предаде репортер на  Агенция „Фокус“ . „Не са моя работа кадровите решения. Те са си изцяло отговорност на премиера Борисов. Смятам, че това е едно жестоко и безчовечно изказване и отношение. То е недопустимо, абсолютно неприемливо и много жестоко. Оставям тези, които се занимават с политика и управление да го коментират в политически план. Заявявала съм го многократно, аз не коментирам оставки“, коментира Манолова. По думите ѝ с кадрови назначения и уволнения не се занимава тя, не е нейна работа, а отговорността е на друг. „И този друг е премиерът Борисов. Решенията  ги взима той и българският парламент. Аз се занимавам с политики, с каузи, с преследване на цели в интерес на българските граждани. За мен няма значение кои са лицата в институциите, в правителството и парламента, важно е те да работят в интерес на българските граждани. Моята работа е да ги карам, да ги натискам да работят в интерес на хората. Това правя, независимо от това кои са персонажите. Това е едно срамно изказване“, подчерта омбудсманът.  \r\n„Оптимист съм, че първата стъпка в реформата по отношение на хората с увреждания ще бъде направена. Има ясен ангажимент, поет от властта. През следващата седмица в социална комисия и в пленарна зала ще се разглеждат заедно двата закона – Закона за хората с увреждания и Закона за личната помощ“, обясни Манолова. Тя уточни, че е наясно, че реформата няма да се случи от 1 януари, но това от което не е отстъпила, е всяка една от тези точки, които маркират пътя на реформата, да остане в тези закони.", "date": "2018.10.20", "title": "Омбудсманът Мая Манолова: Изказването на вицепремиера Валери Симеонов за хората с увреждания е срамно, жестоко и безчовечно"}
{"url": "http://www.focus-news.net/news/2018/10/20/2580674/hashim-tachi-makedoniya-napravi-golyama-stapka-kam-ukrepvane-na-mira-v-tseliya-region.html", "text": "Македония е с една стъпка по-близо до ЕС и НАТО, след като бяха осигурени нужните гласове за промяна на Конституцията, с което се открива пътя за промяна на името на Република Македония в Република Северна Македония, заяви президентът на Косово Хашим Тачи по повод гласуването в македонския парламент в петък вечерта, предава  македонският портал „А1 Он“ . \r\nТой приветства решението и посочи, че македонският парламент е дал пример за единство на всички партии в полза на гражданите и държавата. \r\n„Държавата укрепва и се интегрира, когато се взимат решения, които наистина са в полза на народа и когато държавните интереси са над партийните. Република Косово се радва на това много важно решение на нашата съседка. Мирът и стабилността в региона укрепват само чрез решително потвърждаване на евроатлантическата ориентация и упорита работа за интегриране в европейското семейство“, написа Тачи във „Фейсбук“. \r\nПревод и редакция:", "date": "2018.10.20", "title": "Хашим Тачи: Македония направи голяма стъпка към укрепване на мира в целия регион"}
{"url": "http://www.focus-news.net/news/2018/10/20/2580683/zhitelite-na-selo-kazichene-kam-deputatite-ot-pg-na-bsp-za-balgariya-nikolay-tsonkov-i-petar-vitanov-nuzhna-e-viziya-za-vsyako-naseleno-myasto.html", "text": "Нужна е визия да всяко населено място, защото местните проблеми ни тормозят не по-малко от националните\". Това споделиха жителите на село Казичене, Столична община, с народните представители ПГ на \"БСП за България\" Николай Цонков и Петър Витанов, съобщиха от пресцентъра на  Националния съвет на БСП .  \r\n„Визия за България“ представлява дългосрочен документ за управление на страната, чийто окончателен вариант бихме искали да изработим с участието на вас – българските граждани“, обърна се към хората Николай Цонков. „Искаме да покажем, че държавата може да се развива по друг начин. Да постигнем консенсус в българското общество- как да изглежда България, наистина социална държава, както е записано в Конституцията. Да имаме безплатно и достъпно здравеопазване и образование. Не искаме да бъдем на челни места в класациите за смъртност, ниска раждаемост, престъпност, високи нива на корупция. Затова трябва да променим модела, по който се управлява държавата“, убеден е Цонков.  Той обясни, че за да се преборим с демографската катастрофа, трябва да има достатъчно средства – икономически инструменти, с които това да се постигне. „Ето защо предлагаме социални стимули за разкриване на работни места и предприятия в изостаналите региони на страната. Икономическата политика трябва да бъде на регионален принцип, насочена към най-нуждаещите се населени места. Затова ще бъде създаден фонд, който да инвестира в определени региони на страната целенасочено“, разясни народният представител.  \r\nНиколай Цонков запозна участниците в срещата с мотивите на БСП за вота на недоверие по темата „Здравеопазване“ и как е преминал дебатът по него в Народното събрание.  \r\n„България е единствената държава, която няма национална доктрина. Кауза, която да надхвърля един управленски мандат, без значение кой е в управлението. Една от целите на „Визия за България“ е да даде такава надпартийна кауза. Проектът прави хората съпричастни към процеса по вземане на решения за ускореното развитие на нашата страна. Визията е протегната ръка, надхвърляща пределите на партията“, това каза Петър Витанов. Според него този документ дава отговор и на въпроса- кой би бил евентуалният партньор на БСП в управлението – този, който възприеме „Визия за България“. „Тя е алтернативата и има потенциала да бъде точно такъв документ - със стратегически поглед, който надхвърля рамките на един управленски мандат“, категоричен е Витанов.  „Когато казваме, че искаме нов модел на управление, в това включваме и промяна в данъчната политика – ключ към преодоляване на неравенствата. Във всяка една развита европейска държава данъкът е прогресивен. Защото сега в България данъчното бреме пада върху най-бедните хора. А това е дълбоко несправедливо“, заяви той. „Надяваме се „Визия за България“ да бъде в основата на едно бъдещо ново, модерно, ляво, социално и справедливо управление“, каза в заключение Петър Витанов.", "date": "2018.10.20", "title": "Жителите на село Казичене към депутатите от ПГ на \"БСП за България\" Николай Цонков и Петър Витанов: Нужна е Визия за всяко населено място"}
{"url": "http://www.focus-news.net/news/2018/10/20/2580685/d-r-sotir-ivanov-istoricheski-muzey-petrich-do-momenta-prez-2018-godina-muzeyat-otchita-nad-37-000-turisti.html", "text": "До момента през 2018 година Исторически музей-Петрич отчита над 37 000 туристи и около 58 000 лв. приходи. Това каза за  Радио „Фокус“-Пирин  д-р Сотир Иванов, директор на Историческия музей. Според него това означава, че запазването на туристическия интерес се отразява и в устойчивостта на техния продукт, защото те очевидно не работят за печалба, но все пак възвръщаемостта и устойчивостта на културния продукт гарантира неговото оцеляване в бъдеще и неговата атрактивност и за следващите поколения.  \r\n„Октомври месец обикновено е месец на равносметка. През месец август например ние разчитаме на желаещите да посетят нашите обекти в контекста на техните пътувания, свързани с туризъм, понеже август месец е най-предпочитан за почивка в страните от Европейския съюз, а повече от 60% от нашите посетители са именно от тези страни. Като цяло през този летен месец разчитаме на рекреационния туризъм или на хората, които са отишли на почивка, но през това време имат желание да посетят и исторически обекти, които да ги обогатят и да научат нещо повече“, допълни той. Д-р Иванов отбеляза, че месец октомври е малко по-различен от летните месеци. По думите му през този период те разчитат на образователни програми като слоганът на Исторически музей-Петрич за октомври 2018 година е: „Образованието е пътят да разбереш себе си в контекста на целия свят“.  \r\nДиректорът на музея подчерта, че когато туристите посещават музея, в абсолютно всички обекти се предлага както интерактивно, така и представяне по традиционен начин на исторически събития или културно наследство, но зад това могат да се видят идеите, които са движели нашите предци в тяхното движение напред към един по-добър живот, или към щастие и свобода. „Сравнението между месеците август и октомври е много важно, и за нас е удивително, че ние запазваме важния си туристически поток, което означава, че и двете послания „Заповядайте в музея, за да се запознаете с културата във Вашето свободно време“ или „Заповядайте в музея, защото виждайки тази култура Вие образовате себе си по един пряк начин, виждайки културното наследство и поставяйки себе си и Вашите интереси в света“, всичко това дава еднакъв резултат, което означава, че вероятно сме на правилен път“, каза още д-р Сотир Иванов. \r\nНатали СТЕФАНОВА", "date": "2018.10.20", "title": "Д-р Сотир Иванов, Исторически музей-Петрич: До момента през 2018 година музеят отчита над 37 000 туристи"}
{"url": "http://www.focus-news.net/news/2018/10/20/2580686/sdsm-grazhdanite-i-mnozinstvoto-v-parlamenta-obarnaha-grab-na-zloto-predvozhdano-ot-hristiyan-mitskovski.html", "text": "Социалдемократическият съюз на Македония (СДСМ) на премиера Зоран Заев излезе с официално изявление по повод решението на парламента от петък вечерта, в което се подчертава, че Македония е избрала бъдещето, вместо изолацията и посочва, че народното събрание на страната е казало стоп на разделенията и е повело държавата към национално обединение. Освен това социалдемократите коментират, че гражданите и парламентарното мнозинство са обърнали гръб на злото, предвождано от председателя на ВМРО-ДПМНЕ Християн Мицковски, предава  скопското електронно издание „МКД“ . \r\n„80 герои поеха отговорност за бъдещето на Македония, пътя към НАТО и ЕС е разчистен, призоваваме всички да се включат. Мицковски, Груевски и ръководството на ВМРО-ДПМНЕ снощи отново потвърдиха, че са антизападни и антимакедонски партийни фигури, които носят на Македония само зло, престъпления и бедност. \r\nГражданите и огромното мнозинство в парламента обърнаха гръб на злото, предвождано от Мицковски. \r\nМакедония избра да продължи пътя към интеграция и съюзничество. 80 депутати свободно и по собствено убеждение гласуваха за бъдеще в ЕС и НАТО. \r\nПоразеният Мицковски сега трябва да прекрати натиска и сеенето на страх и ще трябва да махне ръцете на своя режим от всички народни представители в парламента. Сега са създадени условия за още по-голяма подкрепа в парламента за пътя, който избра Македония, а той е прилагане на договора от Преспа и присъединяване към НАТО и ЕС. Този път заслужава подкрепа от всички народни представители в парламента, защото подразбира икономически просперитет, държава по европейски правила и национално помирение между политическите фактори и гражданите“, гласи цялото съобщение на СДСМ. \r\nПревод и редакция:", "date": "2018.10.20", "title": "СДСМ: Гражданите и мнозинството в парламента обърнаха гръб на злото, предвождано от Християн Мицковски"}
{"url": "http://www.focus-news.net/news/2018/10/20/2580679/albanian-daily-news-albanskiyat-prezident-privetstva-reshenieto-na-makedonskiya-parlament.html", "text": "Президентът на Албания Илир Мета поздрави в събота правителството на македонския премиер Зоран Заев за усилията му за продължаване на интеграционните процеси, предава  онлайн изданието Albanian Daily News . \r\n„Македонският парламент гласува за промяна на името на страната. Това е огромна стъпка към членството на Македония в НАТО и ЕС. Вие сте на прав път“, заяви Мета. \r\nВ съобщението на медията се отбелязва, че, за да бъде постигнато необходимото квалифицирано мнозинство за започване на процеса по промяна на Конституцията се  е наложило няколко депутати от опозиционната ВМРО-ДПМНЕ да не се съобразят с партийната политика и да гласуват „за“ инициативата.  \r\nПревод и редакция:", "date": "2018.10.20", "title": "Albanian Daily News: Албанският президент приветства решението на македонския парламент"}
{"url": "http://www.focus-news.net/news/2018/10/20/2580688/pleven-dvizhenieto-po-pat-iii-3002-balgarene-stezherovo-se-osashtestvyava-vremenno-dvuposochno-v-edna-lenta-poradi-katastrofa.html", "text": "Движението по път III-3002 Българене - Стежерово се осъществява временно двупосочно в една лента поради катастрофа. Това съобщиха от пресцентъра на  Агенция \"Пътна инфраструктура\"  и призоваха шофьорите да се движат с повишено внимание и съобразена скорост, като следват указанията на \"Пътна полиция\".", "date": "2018.10.20", "title": "Плевен: Движението по път III-3002 Българене - Стежерово се осъществява временно двупосочно в една лента поради катастрофа"}
{"url": "http://www.focus-news.net/news/2018/10/20/2580681/nova-demokratsiya-novi-pregovori-sas-skopie-za-imeto-ako-siriza-ne-uspee-da-ratifitsira-dogovora-ot-prespa.html", "text": "Основната опозиционна партия в Гърция „Нова Демокрация“ ще преговаря отново с Македония за разрешаване на спора за името, ако правителството на СИРИЗА не успее да ратифицира договора от Преспа, заяви в събота съветникът на председателя Кириакос Мицотакис – Макариус Лазаридис, цитиран от  онлайн изданието на белградската „Политика“ . \r\nЛазаридис е повторил пред гръцкото радио „Параполитика“ позицията на Мицотакис, че партията няма да гласува за ратификация на Преспанския договор при никакви условия, съгласно цитата на гръцката държавна агенция АНА-МПА. \r\n„Ако споразумението не бъде ратифицирано от Алексис Ципрас, ние, като правителство, ще започнем нови преговори със Скопие от нула“, е обяснил политикът. \r\nСпоред неговите думи, настоящото споразумение между Атина и Скопие е лошо, защото чрез него се признават македонския език и идентичност, нещо, което, както подчерта Лазаридис, досега нито едно гръцко правителство не е приемало. \r\nПревод и редакция:", "date": "2018.10.20", "title": "„Нова Демокрация“: Нови преговори със Скопие за името, ако СИРИЗА не успее да ратифицира договора от Преспа"}
{"url": "http://www.focus-news.net/news/2018/10/20/2580690/pregled-na-mezhdunarodnite-novini-do-13-chasa-agentsiya-fokus.html", "text": "Социалдемократическият съюз на Македония (СДСМ) на премиера Зоран Заев излезе с официално изявление по повод решението на парламента от петък вечерта, в което се подчертава, че Македония е избрала бъдещето, вместо изолацията и посочва, че народното събрание на страната е казало стоп на разделенията и е повело държавата към национално обединение. Освен това социалдемократите коментират, че гражданите и парламентарното мнозинство са обърнали гръб на злото, предвождано от председателя на ВМРО-ДПМНЕ Християн Мицковски, предава  скопското електронно издание „МКД“ . \r\n„80 герои поеха отговорност за бъдещето на Македония, пътя към НАТО и ЕС е разчистен, призоваваме всички да се включат. Мицковски, Груевски и ръководството на ВМРО-ДПМНЕ снощи отново потвърдиха, че са антизападни и антимакедонски партийни фигури, които носят на Македония само зло, престъпления и бедност. \r\nГражданите и огромното мнозинство в парламента обърнаха гръб на злото, предвождано от Мицковски. \r\nМакедония избра да продължи пътя към интеграция и съюзничество. 80 депутати свободно и по собствено убеждение гласуваха за бъдеще в ЕС и НАТО. \r\nПоразеният Мицковски сега трябва да прекрати натиска и сеенето на страх и ще трябва да махне ръцете на своя режим от всички народни представители в парламента. Сега са създадени условия за още по-голяма подкрепа в парламента за пътя, който избра Македония, а той е прилагане на договора от Преспа и присъединяване към НАТО и ЕС. Този път заслужава подкрепа от всички народни представители в парламента, защото подразбира икономически просперитет, държава по европейски правила и национално помирение между политическите фактори и гражданите“, гласи цялото съобщение на СДСМ. \r\n***  Министър-председателят на Гърция Алексис Ципрас пое функциите министър на външните работи на страната с гражданска клетва пред президента Прокопис Павлопулос в събота, с което официално пое ведомството, което бе оглавявано от Никос Коцияс преди оставката му в сряда, съобщава  държавната агенция АНА-МПА . \r\nСлед това премиерът отиде в сградата на външното министерство за церемонията по предаването, където благодари на предшественика си и подчерта, че това е исторически ден за гръцката външна политика, визирайки гласуването в македонския парламент за започване на процеса по промяна на конституцията в съответствие с договора за името. \r\nОсвен това Ципрас  коментира и отношенията с Турция, като даде ясно да се разбере, че Атина няма да толерира нарушения на гръцките териториални права, отбелязва агенцията. \r\nПо отношение на тайните фондове на външното министерство, министър председателят посочи, че правителството е създало рамка за увеличаване на прозрачността и институционна защита срещу злоупотреби, с което ще сложи край на „произволната употреба на средства в черни торби, която вече осъдихме“. \r\n*** Основната опозиционна партия в Гърция „Нова Демокрация“ ще преговаря отново с Македония за разрешаване на спора за името, ако правителството на СИРИЗА не успее да ратифицира договора от Преспа, заяви в събота съветникът на председателя Кириакос Мицотакис – Макариус Лазаридис, цитиран от  онлайн изданието на белградската „Политика“ . \r\nЛазаридис е повторил пред гръцкото радио „Параполитика“ позицията на Мицотакис, че партията няма да гласува за ратификация на Преспанския договор при никакви условия, съгласно цитата на гръцката държавна агенция АНА-МПА. \r\n„Ако споразумението не бъде ратифицирано от Алексис Ципрас, ние, като правителство, ще започнем нови преговори със Скопие от нула“, е обяснил политикът. \r\nСпоред неговите думи, настоящото споразумение между Атина и Скопие е лошо, защото чрез него се признават македонския език и идентичност, нещо, което, както подчерта Лазаридис, досега нито едно гръцко правителство не е приемало. \r\n***  Основната опозиционна партия в Македония излезе с изявление по повод гласуването в парламента за започване на процеса по промяна на Конституцията в съгласие с договора за името между Атина и Скопие. ВМРО-ДПМНЕ написа, че това, което се е случило в петък вечерта е срам, какъвто светът още не е виждал, а премиерът Зоран Заев и криминалният картел на власт в страната са показали, че за тях не значат нищо демократичните ценности и волята на народа, предава  скопското електронно издание „МКД“. \r\n„Вчера бяха погребани европейските ценности в Македония. От страх да се съобрази с волята на народа, СДСМ отчаяно посегна към насилване на институциите, държавата и гражданите, свеждайки парламента до обикновен пазар, в който поставиха на сергията като чушки и домати достойнството на Македония, нейната идентичност и чест . Заев доказа пред цялото общество, че няма никакъв демократичен капацитет и затова ще бъде наказан от собствения си народ. \r\nМакедонският народ винаги през историята е знаел как да накаже достойно подобни дребни търговци и лихвари, които за шепа пари погазват неговата воля и как да ги хвърли на бунощето на своята национална история. \r\nМакедония ще победи, защото винаги печели истината и справедливостта“, гласи съобщението на ВМРО-ДПМНЕ. \r\n*** Подалият шумна оставка бивш гръцки външен министър Никос Коцияс заяви, че е щастлив от решението на македонския парламент да пристъпи към промяна на Конституцията и го описа като „стъпка напред“, пише  онлайн изданието на вестник „Катимерини“ . \r\nПри предаването на длъжността министър на външните работи на Алексис Ципрас в събота сутринта, Коцияс заяви: „Преживявам парадокс да съм подал оставка и в същото време да се чувствам щастлив“, визирайки гласуването в Скопие в петък вечерта. \r\nДипломатът, който беше главен преговарящ за постигането на споразумението за името, подписано на брега на Преспанското езеро през юни, описа решението на македонските депутати като „стъпка напред“, а освен това благодари на македонския премиер Зоран Заев, външния министър Никола Димитров и 80-те народни представители, които гласуваха „за“ договора. \r\nЩо се отнася до обвиненията срещу него, че е управлявал „тайни фондове“ в гръцкото външно ведомство, Коцияс ги отхвърли, като „отвратителни“. \r\n*** Правителството на Македония отговори на гръцкия министър на отбраната и отявлен противник на договора за името между Скопие и Атина Панос Каменос, като заяви, че той „разпространява фалшиви новини“ с твърдението си, че някои македонски депутати са били подкупени, за да подкрепят започването на процеса по внасяне на промени в Конституцията, произтичащи от Договора от Преспа, предава  базираният в САЩ портал Greek Reporter . \r\nПредседателят на младшия коалиционен партньор в гръцкото правителство „Независими гърци“ (АНЕЛ) отново се разграничи от премиера Алексис Ципрас, който поздрави македонския си колега Зоран Заев за успеха, като написа в „Туитър“, че се „чувства засрамен от това, че в Европа на ценности и демокрация, който не гласува според заповедите отива в затвора, а който се подчини, получава 2 милиона евро  черни пари“. \r\nГоворителят на македонското правителство веднага отговори на нападката, също чрез „Туитър“. „Скъпи г-н Каменос, трябва да знаете, че разпространявате фалшиви новини, които вече официално бяха опровергани от нашето правителство“, написа Миле Бошняковски. \r\n*** Председателят на младшия коалиционен партньор в гръцкото правителство „Независими гърци“ (АНЕЛ) и министър на отбраната на страната Панос Каменос избухна в „Туитър“ по повод решението на македонския парламент да пристъпи към приемане на конституционните промени, произтичащи от договора за името между Атина и Скопие, предава опозиционното  скопско електронно издание „Република“ . \r\n„Кой би си помислил, че в Европа на ценностите и демокрацията, този, който не гласува, както му е наредено, ще отиде в затвора, а този, който се покорява на заповедите, получава бонус от 2 милиона евро черни пари. Срам!“ – написа Каменос, отявлен противник на договора от Преспа. \r\n***  В петък вечерта с 80 гласа „за“ македонският парламент взе решение да пристъпи към внасяне на поправки в Конституцията на страната в съгласие с договора с Гърция. Решаващите гласове в полза на решението са на депутати от опозиционната ВМРО-ДПМНЕ, срещу които в момента се водят различни дела, отбелязва  македонският портал „А1 Он“ . \r\nСред гласувалите „за“ от ВМРО-ДПМНЕ са Сашо Василевски, Елизабет Кънчевска-Милевска, Любен Арнаудов и Кръсто Муковски. Василевски, Арнаудов и Муковски са обвинени за събитията в македонския парламент от 27 април м.г. и през тази седмица тяхната мярка за домашен арест бе отменена. Бившият министър на културата Кънчевска-Милевска също е обвиняема, но по дело за нагласяне на държавни конкурси. \r\nВладанка Авирович също е подкрепила предложението, като от изданието отбелязват, че нейният син е осъден на три години затвор, но присъдата още не е влязла сила. Другите гласували „за“ от опозицията са Емилия Александрова, Нола Исмаиловска и Зечир Рамилович. \r\n„Против“ са гласували 39 народни представители, между които са подсъдимите Никола Груевски, Илия Димовски и Йохан Тарчуловски. \r\nДепутатът Кръсто Муковски е бил освободен от домашен арест в петък, за да може да присъства на парламентарното заседание. \r\n*** Непосредствено преди гласуването в македонския парламент за пристъпване към промяна на Конституцията в съгласие с Договора за името с Гърция, група депутати от основната опозиционна партия ВМРО-ДПМНЕ са внесли предложение с няколко условия, под които биха гласували „за“, предава  скопското онлайн издание „Нова ТВ“ , което представя документа цялостно. \r\n„Да се пристъпи към поредната, но не и крайната фаза на дискусията за конституционните промени само при следните условия, от чието изпълнение ще зависят нашите бъдещи позиции и нашата окончателна подкрепа за конституционните промени: \r\n1.\tПриемане на допълнение на Конституцията, с което да се гарантира македонската идентичност \r\n2.\tПриемане на условие, с което да се гарантира, че ако Гърция не ратифицира договора и отново блокира евроатлантическата интеграция на Македония, ще има безусловна отмяна на всички приети промени в Конституцията, които произтичат от прилагането на договора от Преспа. \r\n3.\tПостепенна промяна на името за вътрешна употреба, следвайки процеса, който води към пълноправно членство на Македония в Европейския съюз. \r\n4.\tПриемане на инициативата на министър-председателя на Македония Зоран Заев, изказана на 31-ата сесия на македонския парламент на 15 октомври 2018 година за амнистия във връзка със събитията на 27 април 2017 година в народното събрание на Македония и всеобщо национално помирение, за формиране на парламентарен орган, съставен от ръководителите на парламентарните групи, трима депутати и председателя на македонското Събрание, които да изготвят и предложат на парламента план за национално помирение, в срок до 30 дни“. \r\n***  „Институциите действат според закона. Осигурена е гаранция за депутатите от опозицията и техните семейства, че те ще реагират бързо на всяка закана“, заяви македонският премиер Зоран Заев във връзка с информациите, че народните представители от ВМРО-ДПМНЕ, които гласуваха „за“ конституционните промени ще бъдат тормозени от своите съпартийци, предава  македонската „Нова ТВ“ . \r\nЗаев честити специално на всички депутати, които гласуваха в полза на промените в Конституцията. По неговите думи, те са поставили „интересите на държавата над партийните интереси, въпреки ненужният политически натиск от страна на тяхното политическо ръководство\". \r\nЩо се отнася до депутатите, срещу които текат съдебни процеси, премиерът заяви, че съдебните инстанции ще продължат с делата и подчерта, че няма никакво намерение да се бърка в работата на съда. \r\n„За мен всички депутати са невинни, докато не се докаже противното“, уточни той. \r\nНа въпрос, дали е имало депутати, които са се съгласили, а после не са гласували „за“, Заев отговори: „Да, имаше“. \r\n***  В петък вечерта македонският парламент гласува с нужните 80 гласа „за“, включително на депутати от опозиционната ВМРО-ДПМНЕ, за започване на процедурата по внасяне на промени в конституцията, с които името на страната трябва да стане Северна Македония. Това е предвидено в договора с Гърция, който трябва да разреши десетилетния спор за името и да премахне пречките пред присъединяването на Македония към НАТО и ЕС. Каква е по-нататъшната процедура? \r\nВсяко от четирите предвидени изменения на македонската конституция трябва да бъде подготвено от правителството, а след това да мине през обсъждане в две парламентарни комисии. Дебатите в тях могат да траят по три дни. \r\nСлед това народното събрание утвърждава проект за всяко изменение и върху него се води парламентарен дебат. В хода на тези дебати могат да бъдат внесени промени в поправките на Основния закон. Ако такива бъдат направени, те трябва отново да минат през двете парламентарни комисии, след което парламента решава поотделно за всяка промяна на конституционните изменения. \r\nСлед като всичко това е завършено, идва последната сесия за приемане на поправките в Конституцията, което трябва да стане с квалифицирано мнозинство от 80 депутати. \r\nПравителството има срок от 15 дни да внесе измененията в парламента, но се очаква, че това може да стане и по-рано. \r\nПоследната фаза от цялостното прилагане на договора от Преспа е той да бъде ратифициран в гръцкия парламент, където правителството също се сблъсква със сериозна съпротива по въпроса и съвсем не е сигурно, че ще успее да събере мнозинство. \r\n*** Лидерът на ВМРО-ДПМНЕ Християн Мицковски на пресконференция в петък вечерта съобщи, че партията е провела извънредно заседание на Изпълнителния комитет, на което единодушно по негово предложение са изключени депутатите от опозиционната партия, които гласуваха „за“ промените в Конституцията на страната, произтичащи от договора за името в Гърция, пише  македонският „Фокус“ . \r\n„Волята на гражданите беше погазена от две трети от депутатите в парламента, включително от осем народни представители от опозицията, които тръгнаха против волята на гражданите. Казват, че са им дадени и пари. Искам да изразя благодарността си към депутатите, които успяха да устоят на заканите и натиска. Но, не всички издържаха на този тормоз. Аз, като човек, не мога да оправдая тези народни представители, нито мога да оправдая тяхната постъпка. Сами избираме как да живеем, с какво лице и каква чест. Задължението към гражданите е по-важно от всеки натиск и заплаха. Има и депутати, които бяха жертва на политическото преследване, но са гласували в съответствие с позицията на партията. Тези, които действат противно на отношението на партията и против волята на народа, ме разочароваха, но това не беше толкова важно, колкото това, че разочароваха партията и родината. Ето защо тази вечер ИК единодушно прие изключването на тези народни представители“. \r\n*** Обявиха причината за аварията на ракетата-носител „Союз-ФГ“, довела до неуспешното извеждане на пилотирания космически кораб „Союз МС-10, предава  РИА Новости \r\nМеханиците  на \"Байконур\" насилствено са свързали страничния блок на ракетата \"Союз-ФГ\" към централния блок, като огъват една от двете монтажни обувки и нанасят лубрикант вътре, за да се откачи по време на разделянето. \r\nПо този начин поради огънатата издатина лагерът на страничния модул не е могъл да се отдели лесно и отделянето се е забавило, което е предизвикало аварията. \r\nИзточник в \"Байконур\" по-рано е казал пред агенцията, че комисията на \"Роскосмос\" и разследващите органи са идентифицирали евентуалните извършители на неправилния монтаж на \"Союз-ФГ“ Източникът отбеляза, че държавната комисия е по-склонна към версията на \"случайно отклонение от документацията\" от техническите екипи в Байконур. \r\nТова са предварителни резултати, уточнява агенцията. \r\n*** В САЩ са заявили, че президентите на САЩ и Русия  Доналд Тръмп и Владимир Путин може да се срещнат в Париж по време на тържествата по случай 100 години от края на Първата световна война или на срещата на Г-20 в Буенос Айрес през ноември, предава  TACC . \r\nВисокопоставен служител на американската администрация е казал:  \r\n\"Има няколко възможности, включително [срещата на върха] на Г-20 в Буенос Айрес или [военния] парад в Париж, за да отпразнуваме [100-годишнината] от примирието, сложило край на Първата световна война. \", заяви представител на изпълнителната власт на САЩ, коментирайки перспективите за нови лични срещи между Путин и Тръмп.\" И поканата от президента Тръмп да посети Вашингтон, изпратена до президента Путин, все още е в сила \", каза висшият служител в администрацията. \r\nПразненствата във Франция по случай 100 години от примирието, което представлява фактически край на  Първата световна война ще се проведат на 11 ноември. Срещата на върха на Г-20 ще се проведе в Аржентина от 30 ноември до 1 декември.", "date": "2018.10.20", "title": "Преглед на международните новини до 13 часа ( Агенция „Фокус“ )"}
{"url": "http://www.focus-news.net/news/2018/10/20/2580691/d-r-nikola-petrov-nao-rozhen-prez-septemvri-poluchihme-finansirane-s-koeto-shte-podmenim-nablyudatelnata-si-aparatura.html", "text": "Най-накрая от началото на септември вече имаме първото финансиране по един дългоочакван проект, който е част от европейската програма „Национална пътна карта на научна инфраструктура“, която беше гласувана и приета още през 2011 г. Това каза в интервю за  Агенция „Фокус“  директорът на Националната астрономическа обсерватория-Рожен д-р Никола Петров. Той обясни, че още тогава обсерваторията е спечелили участието си по този конкурс, но финансирането е станало през месец септември. „Това е много важно за нас, защото тези средства биха ни помогнали. Първо, за да не се оплакваме през следващите няколко години за това, че оставаме в края на годината с финансов недостиг. Най-важното обаче е, че този проект ще ни даде възможности да направим и да си подновим нашата наблюдателна и приемна апаратура“, посочи още той. По думите му, чрез този проект ще може да се направят и частични ремонти на инфраструктурата в обсерваторията. „Същественото по този проект е, че не сме единствените участници в него, а сме в консорциум заедно с катедрите по астрономия на Шуменския и Софийския университет“, изтъкна Никола Петров. Той обясни, че това са университетите, които захранват на практика България с бъдещи астрономи. „Важно е да разберем това, че имаме една вратичка, където бихме могли да бъдем по-обещаващи, като перспектива за тези, които биха желали за в бъдеще да се занимават с тази наука“, смята той. Директорът на астрономическата обсерватория в Рожен посочи, че средствата от този проект идват от държавния бюджет, въпреки че са по европейска програма. „Работим и по други научни проекти, където няма някакви огромни средства и финансирания, но имаме съвместни проекти за астрономически изследвания с почти всички държави в Европа, но и извън нея. Там изготвяме регулярни научни и изследователски проекти в областта на астрономията“, каза още д-р Никола Петров.  \r\nДаяна ДЮЛГЕРОВА  Пълния текст на интервюто четете по-късно в „Мнение”", "date": "2018.10.20", "title": "Д-р Никола Петров, НАО-Рожен: През септември получихме финансиране, с което ще подменим наблюдателната си апаратура"}
{"url": "http://www.focus-news.net/news/2018/10/20/2580689/gratski-ministar-shte-ratifitsirame-dogovora-ot-prespa-nezavisimo-ot-pozitsiyata-na-panos-kamenos.html", "text": "Нужното мнозинство за ратификация на договора от Преспа в гръцкия парламент ще бъде осигурено, заяви министърът на дигиталната политика на Гърция Никос Папас в интервю пред радио „24/7“, цитирано от  държавната агенция АНА-МПА . \r\nМинистърът обясни, че „сега премиерът (Алексис Ципрас) пое този въпрос и се движим напред. Нашата позиция по въпроса за БЮРМ не се е променила и Гърция остава обвързана с Договора от Преспа“. \r\nПапас коментира и позицията на военния министър Панос Каменос, който е и лидер на младшия коалиционен партньор „Независимите гърци“ в правителството на СИРИЗА. Той отхвърли възможността за „политически развития“, защото, по неговите думи, в парламента има мнозинство и нито един от народните представители на управляващото мнозинство няма да подкрепи каквато и да е инициатива на основната опозиционна партия „Нова Демокрация“. \r\n„Споразумението ще бъде ратифицирано. Позицията на Каменос е добре известна и ние продължаваме напред, като имаме предвид и това“, подчерта Папас. \r\nПревод и редакция:", "date": "2018.10.20", "title": "Гръцки министър: Ще ратифицираме договора от Преспа, независимо от позицията на Панос Каменос"}
{"url": "http://www.focus-news.net/news/2018/10/20/2580682/ministar-lilyana-pavlova-rakovodi-chetvartata-sreshta-na-mestnite-lideri-ot-formata-161-v-sofiya.html", "text": "Безспорна е ключовата роля на усилията и отдадеността на местните лидери и представителите на местните власти за това нашите градове и села да бъдат модерни центрове, чиято визия, решения, възможности и инфраструктура променят ежедневно живота на нашите граждани и създават условия за успешен бизнес и по-добър стандарт на живот. С тези думи министърът за Българското председателство на Съвета на ЕС Лиляна Павлова откри Четвъртата среща на местните лидери и Четвъртата работна среща на Асоциацията на областните управители от страните от Централна и Източна Европа (ЦИЕ) и Китай. Това съобщиха от пресцентъра на  министерството . Форумите се провеждат в рамките на формата „16+1“ в Националния дворец на културата в София днес, 20 октомври 2018 г. под мотото „Глобално мислене, действия на местно ниво“.  \r\nСъбитието се организира от Министерството на Българското председателство на Съвета на ЕС, съвместно с Областния управител на София в сътрудничество с Министерството на икономиката, Столична община, Националното сдружение на общините на Република България. Партньори от китайската страна са Секретариатът на сътрудничеството „16+1“, Асоциацията на управителите на провинциите на страните от Централна и Източна Европа и Китайската народна асоциация за приятелство с чуждестранни държави. \r\nМинистър Павлова припомни, че инициативата за сътрудничество между Китай и страните от ЦИЕ има за цел да насърчи стабилността и сътрудничеството между страните, което обаче следва да съответства на законодателството и принципите на Европейския съюз.  \r\n„Отдаваме голямо значение на разширяването на свързаността с Китай, като считаме, че тя трябва да бъде развита не само по отношение на транспорт и инфраструктура, а и в редица други сфери като индустрия, селско стопанство, енергетика, образование и култура, туризъм, информационни технологии“, допълни министърът на Българското председателство. Тя посочи темите на днешните срещи между бизнеспартньорите и местната власт в София: селското стопанство, туризма, малките и средните предприятия, индустриалните зони и демонстрационните паркове.  \r\nМинистърът припомни че срещата на местните лидери  е  продължение на решенията, взети от лидерите на страните през юли в София на провелата се у нас Срещата на правителствените ръководители от формата „16 + 1“. \r\nПриветствие към участниците в Четвъртата среща на местните лидери и Четвъртата работна среща на Асоциацията на областните управители от страните от Централна и Източна Европа (ЦИЕ) и Китай поднесе министър-председателят на Република България Бойко Борисов. Премиерът отбеляза, че отношенията между двете страни никога не са били по-добри, както и че инициативата ще допринесе за тяхното задълбочаване.  \r\nРъководителят на официалната китайска делегация и заместник-председател на Постоянния комитет на Общокитайското събрание на народните представители г-н  Цао Дзиенмин поднесе приветствие към участниците във форума от името на китайския премиер г-н Ли Къцян. Той посочи, че сътрудничеството във формата представлява „златен мост“ за нови резултати и постигане на очакваното увеличение на търговията и инвестициите, сътрудничеството в инфраструктурата, селското стопанство, туристите, културния обмен на пазарни механизми и проекти. Той посочи, че отношенията между двете страни биха се подобрили значително, ако се осъществят облекчения за туризма и културния обмен – улеснена процедура за издаване на визи, митнически облекчения, активен обмен по линията на образованието и младежта, разработване на инициативи в областта на спорта и по-добро бъдеще за нашите деца. \r\nВ приветствието си към форума министърът на икономиката Емил Караниколов съобщи и данните за двустранна търговия , нараснала до над 2 милиарда щатски долара по данни към края на миналата година. Износът от България се е увеличил десетократно, а интересът е към селскостопански стоки, етерични масла и козметика, вино и минерална вода, съобщи той и посочи, че тези и други стоки страната ще участва на Китайския международен панаир в Шанхай.  \r\nПриветствие към участниците във форума поднесе г-н Танг Юджин, губернатор на провинция Ляонин. Той изтъкна предимствата на неговия регион и готовността за сътрудничество с българските общини и със страните от сътрудничеството „16+1“ . От името на града-домакин на форума приветствие поднесе кметът на София Йорданка Фандъкова. Тя изтъкна предимствата на столицата и фактите, че е в 10 на световните градове в развитие на новосъздадените компании, регион с богата култура и история, благоприятен за публично инвестиране и развитие. Кметът посочи, че градовете у нас имат установени партньорства с 22 китайски градове-партньори и че ръстът на китайските туристи значително се е увеличил през последните години, като те вече заемат 13-о място в класацията на столицата.  \r\nПредставител на Чешка република и президент на Асоциацията на областните управители ,,16+1‘‘ г-н Мирослав Новак също се обърна към участниците във форума с проектите, които Прага е осъществила като обмен на студенти и информация, инвестиции в младите хора, в областта на медицината и инфраструктурата, а само преди дни чешката столица беше домакин на Китайският инвестиционен форум. \r\nРекорден брой китайски провинции вземат участие в днешните срещи на местно ниво в София. У нас са представителите на 15 от най-развитите провинции, с население от 40 до над 100 милиона граждани.  \r\nДанни на китайската Асоциацията на областните управители сочат, че взаимоотношения на добро сътрудничество са установени между повече от 50 български региони на различно ниво. Според данните на българското Национално сдружение на общините ценни партньорства са установени от в областта на мобилните услуги, доставката на модерни транспортни средства, производството на фуражни изделия от няколко български региона в регионите на София, Бургас, Добрич, Хасково и Ямбол, както и чрез създаването на съвместния център в тази област в Пловдив – Икономическа зона Тракия. Ползотворни сътрудничества са установени в популяризирането на традиционни продукти като българско кисело мляко с община Смолян, в износа на козметични продукти с Карлово и Казанлък, в износа на вино – с районите на Асеновград, Благоевград, Пазарджик и др. \r\n300 представители на китайския и българския бизнес и делегации от страните от Централна и Източна Европа участват в  провеждащата се среща на местните лидери. Представителите на китайските предприятия ще се срещнат с български компании по време на форума „B2B“, планиран следобед в рамките на формата. Сред заявилите участие китайски и български фирми се отличават големи компании, които оперират в различни сфери на дейност – едни от най-големите фирми на енергийния пазар, в търговия със селскостопански стоки, в изграждането на туристическа инфраструктура и инвестиции, в сферата на културно творчество и организация на световни изложби и изложения, търговски представители на местни и задгранични продукти и партньори на чужди компании на китайския пазар. \r\nБългария вече два пъти е била домакин на форуми на местните лидери в рамките на формата „16+1“ - Третата работна среща на Асоциацията на областните управители на страните от ЦИЕ и Китай, провела се в Пловдив на 19 октомври 2017 г., и на Първата среща на кметовете на столиците на страните от ЦИЕ и Китай в София на 27 септември 2016 година.", "date": "2018.10.20", "title": "Министър Лиляна Павлова ръководи Четвъртата среща на местните лидери от формата „16+1“ в София"}
{"url": "http://www.focus-news.net/news/2018/10/20/2580692/ministar-lilyana-pavlova-ambitsirani-sme-da-dorazviem-potentsiala-v-otnosheniyata-na-tsentralna-i-iztochna-evropa-s-kitay.html", "text": "Насърчаването на взаимоотношенията и контактите между страните от Централна и Източна Европа с Китай е изключително важно във всички възможни формати, които съществуват във инициативите „16+1“ и в  „Един пояс, един път. Това заяви министър Лиляна Павлова пред участниците в пленарните сесии на Четвъртата среща на местните лидери и на Четвъртата работна среща на Асоциацията на областните управители на страните от Централна и Източна Европа в рамките на инициативата „16+1“, която се провежда в знаковата зала 3 на НДК, съобщиха от пресцентъра на  Министерството за Българското председателство на Съвета на ЕС 2018 г .  \r\n„За нас е от голямо значение да намерим синергията и начините за по-добра свързаност между всички инициативи и формати, за да има по-добра координация и добавена стойност между тях. Така ще дефинираме тяхната точна цел, как те взаимно се допълват, а не се припокриват, както и по какъв начин включваме местните, централните власти, бизнеса и всички възможни страни в процеса“, каза още пред аудиторията министър Павлова. Тя подчерта, че страните от Централна и Източна Европа имат едно голямо предимство в отношенията си с Китай заради трайните и дългогодишни връзки с източната страна.  Например България ще чества 70 години от поставянето на дипломатическите отношения с Китай.  \r\n„Икономическите ни отношения също бележат възход и успех, затова само през първите шест месеца на тази година можем да отчетем 10-процентно увеличение на износа от България за Китай. Но това не трябва да ни успокоява! Напротив - трябва да ни амбицира да работим повече и по-усилено, за да имаме балансирани търговски отношения и да развиваме неизползвания потенциал в сътрудничеството ни“, добави министър Павлова. Тя е уверена, че има много посоки, в които това да се случи.    \r\nПред участниците във форума Павлова посочи, че първите два панела са фокусирани в четири направления – туризъм, малки и средни предприятия, индустриални и демонстрационни зони и паркове, и земеделие. „Това са сектори, в които сме уверени, че имаме огромен потенциал и ако в тях вложим допълнително усилие, можем да разширим пазарите, нашето сътрудничество и да постигнем много – както на двустранно ниво, така и на ниво Централна и Източна Европа с Китай“, заяви министър Павлова. Тя отбеляза, че повечето от държавите от инициативата „16+1“са членки на ЕС или кандидат членки на съюза. Затова спазването на европейското законодателство, на правилата и процедурите такива, каквито те трябва да са според него, са нещо изключително важно. „Нашите партньори от Китай са готови и проявяват разбиране към необходимостта от спазването на европейските правила и закони“, добави министър Павлова.   \r\nВ изказването си тя припомни, че по време на проведената през юли тази година среща между премиерите на България – г-н Бойко Борисов и г-н Ли Къцян на форума във формата „16+1“, двамата се договориха за създаването на Глобален партньорски център в рамките на инициативата. Целта му е да координира всички посочени усилия, наличните инициативи, формати и практики, да анализира какви са потенциалните възможности европейските компании да инвестират и работят в Китай, и обратното – китайските компании да оперират в Централна и Източна Европа. „Така чрез научен обмен, стъпвайки върху разработки и анализи, ще можем да се фокусираме върху правилата, законодателството, процедурите, да насърчим инвестициите, да подпомогнем и подкрепим това сътрудничество и партньорство, за да са базирани на добра почва, но и балансирани“, каза още министър Павлова. Тя подчерта, че днешният форум ще допринесе да се разкрият нови партньорства, както на ниво местни власти, така и на ниво бизнес. А планираните дискусиите в четирите клъстъра и срещите във формата „b2b“ са изключителна възможност за трайни и устойчиви партньорства и за бъдещо съвместно развитие, завърши изказването си министър Павлова пред участниците в инициативата „16+1“ – „Глобално мислене, действия на местно ниво“.", "date": "2018.10.20", "title": "Министър Лиляна Павлова: Амбицирани сме да доразвием потенциала в отношенията на Централна и Източна Европа с Китай"}
{"url": "http://www.focus-news.net/news/2018/10/20/2580693/veliko-tarnovo-verizhna-katastrofa-mezhdu-tri-leki-avtomobila-e-stanala-na-patya-pleven-ruse.html", "text": "Верижна катастрофа между три леки автомобила е станала на пътя Плевен-Русе в област Велико Търново. Това съобщиха за  Агенция „Фокус“  от пресцентъра на МВР. Сигналът е подаден към 12.45 часа.", "date": "2018.10.20", "title": "Велико Търново: Верижна катастрофа между три леки автомобила е станала на пътя Плевен-Русе"}
{"url": "http://www.focus-news.net/news/2018/10/20/2580687/korneliya-ninova-bsp-stabilnost-e-nay-nepodhodyashtata-duma-za-pravitelstvoto-boyko-borisov-izpusna-kontrola-varhu-kabineta.html", "text": "Стабилност е най-неподходящата дума за правителството - Бойко Борисов изпусна контрола върху кабинета. Това каза лидерът на БСП Корнелия Нинова в интервю за предаването „Метроном“ на  Радио „Фокус“  във връзка с напрежението между патриотите и стабилността на кабинета. „Всяка седмица те раждат скандали напоследък. Макар и да са по различни поводи, тези скандали, винаги имат нещо общо. Винаги са за постове и за пари. Последните са за това кой да сложи главен секретар на МВР, преди това бяха за влиянието в туризма и раздаването на концесиите на плажовете, т.е. те не са за политики, а са за постове, пари, влияние и това ги обединява като емблема“, заяви лидерът на БСП Корнелия Нинова. Тя обърна внимание, че новото е, че премиерът Борисов е изпуснал контрола върху правителството си. „По-рано ги събираше, опитваше се да успокоява ситуацията и излизаха в крайна сметка с някакво решение. Сега вече няколко пъти отлагат коалиционния си съвет, защото знаят, че няма да могат да постигнат съгласие. По-интересното е, че последното изказване на премиера беше: „Патриотите си имат свои правила, аз не искам да ги коментирам“. Разбира се, понеже не може да се справи със ситуацията, бяга от нея, но ако корупцията и лобизмът, в които те се обвиняват взаимно всяка седмица и директно и открито са правила за г-н Борисов, за нас е престъпление“, подчерта Нинова. По думите ѝ трябва да се търси отговорност за тях. Тя изрази съмнения, че някои от министрите, взаимно един на друг са си изпращали сигнали до главния прокурор за разследвания. „Ситуацията е нестабилна. За съжаление, тази нестабилност се отразява на цялата държава и на живота на хората. Затова и поискахме вот на недоверие и оставката на кабинета“, посочи още лидерът на БСП. \r\nДеница КИТАНОВА", "date": "2018.10.20", "title": "Корнелия Нинова, БСП: Стабилност е най-неподходящата дума за правителството - Бойко Борисов изпусна контрола върху кабинета"}
{"url": "http://www.focus-news.net/news/2018/10/20/2580696/gd-granichna-politsiya-intenziven-e-trafikat-na-gkpp-kulata-kapitan-andreevo-i-na-dunav-most-vidin.html", "text": "Интензивен е трафикът на ГКПП „Кулата“, „Капитан Андреево“ и на „Дунав мост“-Видин. Това съобщиха от пресцентъра на  ГД „Гранична полиция“ . Информацията за трафика на българските гранични контролно-пропускателни пунктове е към 13.00 часа. \r\nНа българо-гръцката граница трафикът е интензивен на ГКПП „Кулата“ за товарни автомобили на вход. \r\nНа българо-турската граница трафикът е интензивен на ГКПП „Капитан Андреево“ и ГКПП „Дунав мост-Видин“ за товарни автомобили на изход. \r\nНа българо-сръбската и на българо-македонската граница трафикът е нормален на всички гранични контролно-пропускателни пунктове.", "date": "2018.10.20", "title": "ГД „Гранична полиция“: Интензивен е трафикът на ГКПП „Кулата“, „Капитан Андреево“ и на „Дунав мост“-Видин"}
{"url": "http://www.focus-news.net/news/2018/10/20/2580684/ana-mpa-gartsiya-aleksis-tsipras-opredeli-reshenieto-na-makedonskiya-parlament-kato-istorichesko-za-gratskata-vanshna-politika.html", "text": "Министър-председателят на Гърция Алексис Ципрас пое функциите министър на външните работи на страната с гражданска клетва пред президента Прокопис Павлопулос в събота, с което официално пое ведомството, което бе оглавявано от Никос Коцияс преди оставката му в сряда, съобщава  държавната агенция АНА-МПА . \r\nСлед това премиерът отиде в сградата на външното министерство за церемонията по предаването, където благодари на предшественика си и подчерта, че това е исторически ден за гръцката външна политика, визирайки гласуването в македонския парламент за започване на процеса по промяна на конституцията в съответствие с договора за името. \r\nОсвен това Ципрас  коментира и отношенията с Турция, като даде ясно да се разбере, че Атина няма да толерира нарушения на гръцките териториални права, отбелязва агенцията. \r\nПо отношение на тайните фондове на външното министерство, министър председателят посочи, че правителството е създало рамка за увеличаване на прозрачността и институционна защита срещу злоупотреби, с което ще сложи край на „произволната употреба на средства в черни торби, която вече осъдихме“. \r\nПревод и редакция:", "date": "2018.10.20", "title": "АНА-МПА (Гърция): Алексис Ципрас определи решението на македонския парламент като историческо за гръцката външна политика"}
{"url": "http://www.focus-news.net/news/2018/10/20/2580697/vitsepremierat-valeri-simeonov-obsadi-vaprosite-za-balgarskoto-maltsinstvo-v-ungariya-s-darzhavniya-sekretar-miklosh-sholtes-i-predsedatelya-na-komisiyata-po-vanshni-raboti-zholt-nemet.html", "text": "Вицепремиерът Валери Симеонов обсъди въпросите за българското малцинство в Унгария с държавния секретар Миклош Шолтес и председателя на Комисията по външни работи Жолт Немет. Това съобщиха от  кабинета на вицепремиера . Симеонов връчи решението на българската държава да предостави безвъзмездно за ползване на Дружеството на българите в Унгария имот в град Будапеща.  \r\nВ рамките на посещението, вицепремиерът откри българската чешма в град Сигетсентмиклош по повод 19 октомври, денят на българо-унгарското приятелство, както и галаконцертът на Оркестъра за народна музика на БНР в Националната концертна зала „Бела Барток“.", "date": "2018.10.20", "title": "Вицепремиерът Валери Симеонов обсъди въпросите за българското малцинство в Унгария с държавния секретар Миклош Шолтес и председателя на Комисията по външни работи Жолт Немет"}
{"url": "http://www.focus-news.net/news/2018/10/20/2580678/nikos-kotsiyas-shtastliv-sam-za-reshenieto-na-skopie-tvardeniyata-za-tayni-fondove-v-moeto-ministerstvo-sa-otvratitelni.html", "text": "Подалият шумна оставка бивш гръцки външен министър Никос Коцияс заяви, че е щастлив от решението на македонския парламент да пристъпи към промяна на Конституцията и го описа като „стъпка напред“, пише  онлайн изданието на вестник „Катимерини“ . \r\nПри предаването на длъжността министър на външните работи на Алексис Ципрас в събота сутринта, Коцияс заяви: „Преживявам парадокс да съм подал оставка и в същото време да се чувствам щастлив“, визирайки гласуването в Скопие в петък вечерта. \r\nДипломатът, който беше главен преговарящ за постигането на споразумението за името, подписано на брега на Преспанското езеро през юни, описа решението на македонските депутати като „стъпка напред“, а освен това благодари на македонския премиер Зоран Заев, външния министър Никола Димитров и 80-те народни представители, които гласуваха „за“ договора. \r\nЩо се отнася до обвиненията срещу него, че е управлявал „тайни фондове“ в гръцкото външно ведомство, Коцияс ги отхвърли, като „отвратителни“. \r\nПревод и редакция:", "date": "2018.10.20", "title": "Никос Коцияс: Щастлив съм за решението на Скопие, твърденията за „тайни фондове“ в моето министерство са „отвратителни“"}
{"url": "http://www.focus-news.net/news/2018/10/20/2580698/api-vremenno-se-ogranichava-dvizhenieto-po-pat-i-5-veliko-tarnovo-byala-v-chertite-na-gara-byala-v-platnoto-v-posoka-byala-poradi-ptp.html", "text": "Временно се ограничава движението по път I-5 Велико Търново - Бяла, в чертите на гара Бяла, в платното в посока Бяла поради ПТП. Това съобщиха от пресцентъра на  Агенция \"Пътна инфраструктура\" .  \r\nТрафикът се осъществява по обходен маршрут през бензиностанция \"Лукойл\".  \r\nДвижението в платното за Велико Търново е без ограничение.", "date": "2018.10.20", "title": "АПИ: Временно се ограничава движението по път I-5 Велико Търново - Бяла, в чертите на гара Бяла, в платното в посока Бяла поради ПТП"}
{"url": "http://www.focus-news.net/news/2018/10/20/2580694/parvan-simeonov-politolog-nay-dobre-za-obedinenite-patrioti-e-da-igrayat-zaedno-ako-preigrayat-lastikat-shte-se-skasa.html", "text": "Най-добре за „Обединените патриоти“ е да играят заедно, ако преиграят – ластикът ще се скъса. Това каза в интервю за седмичното обзорно предаване „Метроном“ на  Радио „Фокус“  политологът Първан Симеонов. Според него колкото по-разединена е малката коалиция \"Обединените патриоти\", толкова повече се заздравява голямата. „Причината е, че по този начин се улеснява задачата на премиера Бойко Борисов да разделя и да владее НФСБ, Атака и ВМРО“, отбеляза той. По думите на Първан Симеонов дребнавостта в управлението ще накара българина да гледа към нови политически хоризонти. „Това, което разпалва страстите в малката коалиция е борбата за по-добро позициониране с оглед настъпващите европейски, а впоследствие и местни избори“, обясни политологът. „При тях няма единно мнение как да се явят, в какъв формат и кой да води листата с кандидати за европейските избори. Вероятно отдолу стоят и някакви други съображение – може би лични. Не на последно място винаги съществуват външни фактори или поне отношението към външни фактори. Господин Волен Сидеров е на едно мнение спрямо Русия, а господин Валери Симеонов обикновено е на обратното мнение и то не толкова спрямо Русия, колкото срещу самия Сидеров. Освен това изключително резки и трудни за осмисляне са изказванията на Симеонов от последните дни. Вече не прави впечатление“, поясни Първан Симеонов. Той добави, че цикличността в управлението създава усещане за застой. Според него развръзката може да означава разпад на „Обединените патриоти“, а това ще заличи най-ценната им победа – психологическият бонус от това, че са се събрали. По отношение на изказването на вицепремиера Валери Симеонов за майките на деца с увреждания, ще трябва да се следи поведението на министър-председателя Бойко Борисов, защото в даден момент нервите му може и да не издържат, коментира политологът.", "date": "2018.10.20", "title": "Първан Симеонов, политолог: Най-добре за „Обединените патриоти“ е да играят заедно, ако преиграят – ластикът ще се скъса"}
{"url": "http://www.focus-news.net/news/2018/10/20/2580699/sport-tomova-se-kontuzi-na-polufinala-v-kitay.html", "text": "Виктория Томова не успя да се класира за финала на турнира в Сучжоу (Китай) с награден фонд от 100 хиляди долара. Първата ракета на България получи контузия и не можа да завърши срещата си срещу първата поставена Джън Сайсай от Китай, която е № 57 в света. \r\nБългарката игра много силно, но бе принудена да се откаже при резултат 4:6, 3:3 след 72 минути игра. \r\nЗа класирането си за полуфиналите Томова заработи 50 точки за световната ранглиста, в която заема 162-ата позиция в момента.", "date": "2018.10.20", "title": "Спорт: Томова се контузи на полуфинала в Китай"}
{"url": "http://www.focus-news.net/news/2018/10/20/2580700/georgi-yordanov-bsp-tryabva-da-ima-spravedliva-otsenka-za-truda-na-meditsinskite-spetsialisti.html", "text": "Трябва да има справедлива оценка за труда на медицинските специалисти. Това заяви пред \"Дарик радио\" народният представител от ПГ на \"БСП за България\" доц. Георги Йорданов, съобщиха от пресцентъра на  Националния съвет на БСП . Той обясни, че здравеопазването е в тройката на проблемите на обществото, които винаги са сочени от хората за социално значими. По думите му по време на срещите за \"Визия за България\", основните проблеми, поставяни от хората, са в тази сфера. \"На фона на това, правителството представя два модела за реформи в здравеопазването, които ние не можем да приемем\", заяви доц. Йорданов. Като основен проблем в здравеопазването той посочи разкъсаните административни връзки в здравната система  - като че, всеки работи сам за себе си. \"Разчита се, че квазипазарът в здравеопазването ще регулира нещата и ще ги подобри за потребителя, но това няма да стане\", каза още той. Според него в момента, единствено трудът, самочувствието и всичко, което влагат медицинските специалисти, задържат системата.  \r\nДоц. Йорданов подчерта, че преди да се предложи модел в здравеопазването, трябва да има две неща - здравноинформационна система, която да покаже какви са потребностите на българските граждани от здравна помощ и от каква по вид помощ се нуждаят; истинско остойностяване на медицинските дейности.  Той подчерта, че вместо това, на база на едни преговори на различни организации с ръководството на НЗОК и с Министерство на здравеопазването,  гледайки в тавана, управляващите са посочили, че има финансова дупка в системата и тя е точно 800 мнл. лв.  \r\nНа въпрос- дали БСП подкрепя идеята НЗОК да се конкурира с частни каси, Йорданов отговори: \"На този етап не сме готови да подкрепим такова нещо. Считаме, че българските медицински застрахователи не са готови да поемат едно здравно медицинско осигуряване и да бъдат пълноправни участници в този пазар\". Той подчерта, че ресурсът на страната ни е малък, а административните разходи, които се налагат, за да се извърши тази дейност, са огромни. Той припомни, че при среща с българските застрахователи, те са заявили, че не са готови да участват в момента, защото искат да направят преценка на продукта, който ще трябва плащат. \"България не е готова да премине към демонополизация на Здравната каса. Здравните вноски, които българските граждани събираме, като обем от финанси, не могат да осигурят качествено здравно осигуряване, за това държавата трябва да осигурява капиталовите разходите\", заключи доц. Йорданов.", "date": "2018.10.20", "title": "Георги Йорданов, БСП: Трябва да има справедлива оценка за труда на медицинските специалисти"}
{"url": "http://www.focus-news.net/news/2018/10/20/2580701/mvr-kriminalisti-ot-gdnp-razkriha-dve-visokotehnologichni-narkooranzherii-kray-varna.html", "text": "Две високотехнологични наркооранжерии са разкрити след операция на сектор „Наркотици“ от Главната дирекция „Национална полиция“ в селища край Варна. Това съобщиха от пресцентъра на  МВР . Действията на криминалистите са под надзора на прокуратурата.   \r\nПри процесуално-следствени действия в имот, собственост на 45-годишен мъж в с. Езерово, община Белослав, служителите са установили високотехнологична наркооранжерия. На място са открити 78 растения от типа на конопа в различен етап на развитие. При полевия наркотест са реагирали на канабис, с високо съдържание на тетрахидроканабинол. Оранжерията е била снабдена със скъпи торове, климатична инсталация и система за капково напояване.  \r\nПо случая е образувано досъдебно производство за незаконно отглеждане на растения от рода на конопа в нарушение на ЗКНВП (чл. 354 в, ал. 1). 45-годишният мъж е задържан с полицейска мярка за срок до 24 часа. Случаят се наблюдава от прокурор от Районната прокуратура във Варна.  \r\nНа друг адрес, в с. Падина, община Девня, криминалистите са установили, че 41-годишен мъж, който отглежда наркотични растения. В дома му е открита високотехнологична наркооранжерия и 131 растения в различен етап на развитие. По случая е образувано досъдебно производство по чл. 354 в, ал. 1, а мъжът е задържан с полицейска мярка за срок до 24 часа. Случаят се наблюдава от прокурор от Районната прокуратура в Девня.", "date": "2018.10.20", "title": "МВР: Криминалисти от ГДНП разкриха две високотехнологични наркооранжерии край Варна"}
{"url": "http://www.focus-news.net/news/2018/10/20/2580702/tsveta-karayancheva-predsedatel-na-ns-balgarite-tryabva-da-cherpim-sili-i-samochuvstvie-ot-svoyata-istoriya-za-da-ne-zabravyame-koi-sme.html", "text": "Българите трябва да черпим сили и самочувствие от своята история, за да не забравяме кои сме. Това каза в интервю за седмичното обзорно предаване „Метроном“ на  Радио „Фокус“  председателят на Народното събрание Цвета Караянчева по повод 106 години от Освобождението на Смолян и Кърджали. „За тази свобода са се борили и загинали много достойни български мъже и жени – хора, които са влизали в боя без уговорки, знаейки, че ще осигурят на идните поколения по-светли дни“, заяви Караянчева. По думите й е необходимо да бъдем достойни за подвига на предците ни и да служим за пример на нашите деца. „Ние сме древен, смел и изстрадал свободата си народ. Имаме своите герои и можем да вървим с високо вдигнати глави, защото България е достойна страна и членка на Европейския съюз. Нямаме основание да се срамуваме или да се съмняваме в това. За да бъдеш горд е необходимо единствено да си стъпил здраво на своето историческо минало, да имаш достойнството да преклониш глава пред тези, които са загиналите за твоята свобода, и да разказваш“, коментира Цвета Караянчева. „Фактът, че нямаме нито едно пленено бойно знаме, показва духът на българина“, каза още тя. Според нея смелостта, гордостта и любовта към България продължават да живеят в ценностната ни система и ако се наложи, народът отново ще защити Родината. Председателят на Народното събрание изрази надежда един ден потомците ни да бъдат също толкова горди с нас, колкото ние сега се гордеем с предците си.", "date": "2018.10.20", "title": "Цвета Караянчева, председател на НС: Българите трябва да черпим сили и самочувствие от своята история, за да не забравяме кои сме"}
{"url": "http://www.focus-news.net/news/2018/10/20/2580703/smolyan-kmetat-nikolay-melemov-vrachi-nagradite-i-gramotite-na-uchastvalite-v-initsiativata-da-pokazhem-krasotite-na-obshtina-smolyan-v-kalendar.html", "text": "Кметът на СмолянНиколай Мелемов връчи наградите и грамотите на участвалите в инициативата „Да покажем красотите на община Смолян в календар”. Това съобщиха от пресцентъра на  Община Смолян . Беше открита и изложбата в сградата на Общината, на която бяха подредени 70 от 165 снимки, които журито избра. На събитието бяха представени и избраните фотоси за календара на 2019 г. В инициативата участваха 44 автори. \r\n„За мен е чест да връча грамотите и наградите на участвалите в инициативата. Благодаря на всички, които се включиха, защото ние живеем в един прекрасен район, но е важно да го покажем на всички”, посочи кметът Мелемов при откриването на изложбата. Винаги сме се стремели като стил на управление да привлечем и направим съпричастни нашите съграждани и всички хора в управлението на Общината. И в този дух обявихме инициативата. Каузата е благородна – да покажем нашия град на всички хора. Календарът, който ще бъде направен освен, че ще го подаряваме на гости и организации, ще бъде продаван на символична цена, за да може тези средства да бъдат дарявани на нуждаещи се и по този начин да продължим благородната идея. Догодина ще продължим конкурса, за да може красотите на този град да бъдат видени и оценени от повече хора, допълни градоначалникът. \r\nИзвестният фотограф Сашо Сарандалиев, който беше член на журито благодари на Община Смолян за инициативата и постоянството при организацията на фотоконкурса. Това е постижение за фотографите, те са попаднали на целта, спазили са условията и доста бяхме затруднени при избора на снимките за календара. Това е чудесна идея, защото Смолян е туристически град и чрез този календар ще бъдат популяризирани неговите красоти , местности и природни забележителности, каза популярният фотограф. Той изрази надежда, че тази инициатива ще стане традиционна. \r\nЗам.-кметът Венера Аръчкова, която беше председател на журито обяви победителите в конкурса. В награждаването им участва и председателят на Общинския съвет инж. Данчо Киряков. \r\nИнициативата „Да покажем красотите на община Смолян в календар” стартира през месец февруари т. г. по идея на кмета Мелемов и продължи до 5 октомври. Жури с председател зам.-кметът Венера Аръчкова и членове – Сашо Сарандалиев - фотограф, Борис Кисьов - художник, Георги Кисьов и Сийка Табакова - служители в Община Смолян, селектира снимките за изложбата, както и тези които ще бъдат използвани за отпечатването на календара на Общината за 2019 г. Журито беше изключително затруднено при избора на фотосите. \r\nВсяка експонирана снимка съдържа името на нейния автор, това се отнася и за календара на Община Смолян. \r\nИнициативата се радваше на голям интерес, имаше снимки на автори, които не са от Смолян, но са били тук и са запечатали това, което ги е впечатлило. Фотосите съдържат елементи от градския пейзаж , природните дадености, разкриващи уникалната атмосфера и природа на региона през четирите годишни сезона. \r\nЦелта на инициативата бе да се фокусира вниманието към красотата, която ни заобикаля. Идеята бе да се покажат местните природни дадености, архитектура, биоразнообразие и забележителности, както и да бъдат събрани и съхранени в годишния календар за 2019 г. В кампанията можеше да участва всеки, който проявява интерес към инициативата. \r\nФотосите се качваха на „Фейсбук” страницата на инициативата „Да покажем красотите на община Смолян в календар“, както и в личния профил на кмета Мелемов във „Фейсбук”. \r\nФотографиите стават собственост на Община Смолян с права за отпечатване, публикуване и организиране на изложби. \r\nСъбитието е включено в Програмата посветена на 106 години от Освобождението на Родопите и Празника на община Смолян“. \r\nИзложбата ще остане в сградата на Община Смолян, за да ни показва безграничното величие на природата и да фокусира вниманието на гостите ни към красотата, която ни заобикаля.", "date": "2018.10.20", "title": "Смолян: Кметът Николай Мелемов връчи наградите и грамотите на участвалите в инициативата „Да покажем красотите на община Смолян в календар”"}
{"url": "http://www.focus-news.net/news/2018/10/20/2580695/georgi-harizanov-politicheski-analizator-predstoyashtite-izbori-za-chlenove-na-evropeyskiya-parlament-shte-prodalzhat-da-razpalvat-patriotichnite-iskri-v-koalitsiyata.html", "text": "Предстоящите избори за членове на Европейски парламент ще продължат да разпалват патриотичните искри в коалицията. Това каза за седмичното публицистично предаване „Метроном“ на  Радио „Фокус“  политическият анализатор Георги Харизанов. Той постави под въпрос до колко малките партии са в състояние да крепят голямата коалиция, защото заради адреналина в малката коалиция все по-често се отправят критики към премиера Бойко Борисов. Вътрешнокоалиционните сблъсъци не трябва да поставят под въпрос пътя, бъдещето и икономическата среда на държавата, обясни той. “Ще продължим да сме свидетели на задълбочаващи се сблъсъци в „Обединени патриоти“ поради няколко сюжетни линии. Първата е, че Волен Сидеров би бил избираем за член на ЕП, само ако Ангел Джамбазки изобщо не е в листата – нещо, което ВМРО няма да допусне. Втората причина е, че ПП „Атака“ е наясно, че извън участие в общ формат „Обединени патриоти“ няма големи шансове да се доближи до мандат за ЕП. Разочарованието, което се натрупа в партиите и от нападките, и от това, че определени хора няма как да бъдат избрани от коалиция с обществената подкрепа, която тя има в момента (7-9% от гласуващите), ще продължи да разпалва сюжета на вътрешния сблъсък между трите партии. С наближаването на Европейските избори градусът в коалицията ще се повишава, но все още сме далеч от ескалацията и от неговия пик”, обясни Георги Харизанов. Той каза още, че изказванията на вицепремиера Валери Симеонов за майките на деца с увреждания са форма на недобър изказ, като уточни, че те могат да имат отражение върху коалицията. Според политическия анализатор вотът на недоверие към кабинета „Борисов 3“ на тема „Здравеопазване“ няма да мине. Георги Харизанов изрази надежда управляващите да имат смелостта да започнат демонтирането на монопола на здравната каса.", "date": "2018.10.20", "title": "Георги Харизанов, политически анализатор:  Предстоящите избори за членове на Европейския парламент ще продължат да разпалват патриотичните искри в коалицията"}
{"url": "http://www.focus-news.net/news/2018/10/20/2580706/lyubomira-gancheva-abv-predlozhihme-da-bade-sazdaden-mladezhki-evraziyski-parlament-i-tazi-ideya-be-podkrepena-ot-uchastnitsite-v-mezhdunarodniya-kongres-na-mladezhkite-parlamenti-v-moskva.html", "text": "Предложихме да бъде създаден Младежки евразийски парламент и тази идея бе подкрепена от участниците в Международния конгрес на младежките парламенти в Москва. Младите хора днес имат огромна сила и власт. Ние отдавна не сме възприемани като „част от проблема“, а като средство за разрешаване на сложни и конфликтни ситуации. Нашето мнение има огромно значение както сега, така и за вбъдеще. Това заяви зам.-председателят на АБВ Любомира Ганчева, която заедно с председателя на АБВ–Младежи Пламена Заячка бяха единствените български представители на престижния форум, съобщиха от пресцентъра на  партията .  \r\n„Имам шанса да бъда заместник-председател на национално отговорна партия – АБВ, която винаги търси диалог за разрешаване на проблемите пред българското общество, която винаги дава шанс на младите хора да изразят мнението си и да защитят позициите си. Тя ми предостави и възможността на този форум да заявя, че днес света е изграден така, че всяка една демократична държава разчита на младите хора и не може да има управление, което да не зачита мнението им. Ролята им на поколение, което е натоварено не само със задачата да създаде семейство, а и да отгледа деца в свят, който е по-добър от предишния, вече се зачита. Видно е, че вече се разбира, че енергията, потенциала и мечтите, които носят всички млади хора в себе си, движи нещата напред, понякога със скорост, която надминава всички очаквания и секторът с технологиите е само един пример за това“. \r\nГанчева участва с доклад в третия панел на Форума, посветен на Евразийския съюз като стимул за развитие на младежкия парламентаризъм. Пред участниците в Конгреса заяви: „Днес темата за евразийската интеграция звучи все по-отчетливо. Последните три години показаха, че този икономически съюз, в сила от 2015 година, става все по-голям притегателен център за бизнеса и инвестициите. Трябва да отчетем обаче, че това се случва на фона на редица фактори, които имат своето значение, като: различното ниво на развитие на държавите в икономически план, различията в законодателните системи, липсата на достатъчно международни споразумения, които да насърчават развитието на отношенията между държавите. Особено впечатление прави и отсъствието на реални и активни действия, които да се предприемат от водещи световни организации“, посочи Ганчева. \r\nПо думите й именно затова е необходимо да бъде формиран нов парламентаристки международен орган, който да се грижи за систематизирането на законодателството и отношенията между страните в постсъветското пространство. „И тук отново идва ролята на младите хора, на младите лидери за укрепване на тези международни отношения, за тяхната роля в интеграционните процеси, които да спомогнат за единение и развитие на всички държави, за постигане на цивилизационно единство от нов тип“. \r\n„За мен един такъв нов орган на управление трябва да е независим в международен и политически план. Той не трябва да е обвързан с корпоративни зависимости и трябва да работи единствено за това, което младите хора считат, че е в общ интерес на всички държави от Евразийския съюз. Тази структура трябва да събира и формира политическите възгледи на младежите, да им позволява законодателна инициативата в правилната посока, да им дава трибуна за прокарване на политики, за които младите хора по света настояват“. \r\n„Евразийският младежки парламент трябва задължително да участва в процесите по вземането на решения, касаещи цялата общност, както и при тяхната реализация. Той може и ще бъде орган, който създава трайни приятелски контакти между страните в общността и за това неговото участие при формирането на политиките трябва да не подлежи на никакво съмнение“, посочи тя.  \r\nПо думите й сега е моментът за консолидация на всички усилия за изграждането на такава нова структура. „За нас главните критерии трябва да са висока мотивация за работа в полза на хората, целеустременост за постигане на поставените задачи, поощряване на здравословните амбиции, откритост, общо евразийски патриотизъм и не на последно място професионализъм и отговорност. За това предложих на Конгреса да приеме 2 рвшвния в тази област: създаване и развитие на Евразийски младежки парламент и приемане на обща Евразийска стратегия за младежта и план за действие към нея. Това ще положи основата на едно бъдещо плодотворно политическо и икономическо сътрудничество“.", "date": "2018.10.20", "title": "Любомира Ганчева, АБВ: Предложихме да бъде създаден Младежки евразийски парламент и тази идея бе подкрепена от участниците в Международния конгрес на младежките парламенти в Москва"}
{"url": "http://www.focus-news.net/news/2018/10/20/2580704/varna-slab-dazhd-vali-v-grada-patnite-nastilki-sa-mokri-i-hlazgavi.html", "text": "Слаб дъжд вали във Варна, пътните настилки са мокри и хлъзгави, предаде репортер на  Радио „Фокус“ – Варна . Движението в града е натоварено по бул. „Цар Освободител“ в района на центъра и при пробива на бул. „Васил Левски“. Повече автомобили се движат и по околовръстния път на града. Водачите трябва да преминават с повишено внимание при участъците на новостроящите се кръгови кръстовища на булевардите „Сливница“ и „Владислав Варненчик“, в участъците на пресичане с новия бул. „Васил Левски“. В участъците с ремонтни дейности е въведена временна организация на движение. \r\nМарияна ВАЛЕНТИНОВА", "date": "2018.10.20", "title": "Варна: Слаб дъжд вали в града, пътните настилки са мокри и хлъзгави"}
{"url": "http://www.focus-news.net/news/2018/10/20/2580709/prezidentat-rumen-radev-prizova-za-zasilvane-na-investitsionnoto-satrudnichestvo-mezhdu-balgariya-i-kitayskata-narodna-republika.html", "text": "Партньорството в икономиката и инвестиционното сътрудничество между България и Китай имат голям потенциал за развитие и в краткосрочен план двете държави следва да предприемат конкретни стъпки за неговото реализиране. Това беше общата позиция на президента Румен Радев и на заместник-председателя на Постоянния комитет на общокитайското събрание на народните представители Цао Дзиенмин, които проведоха среща на „Дондуков“ 2. Това съобщиха от  прессекретариата на държавния глава . \r\nЦао Дзиенмин е на посещение в България за участие в Четвъртата среща на местните лидери на страните от Инициативата „16+1\", която се провежда в София и във водената от него делегация са включени представители на 15 водещи в своето развитие китайски провинции.  \r\nСъздаването на Глобален център за сътрудничество в София, който да проучва европейското законодателство и да оценява риска при осъществяването на инвестиционни проекти от Китай в Европейския съюз, в сътрудничество със страните от Инициативата „16+1“, също беше обсъдено на срещата. Идеята на българския президент за създаването на този център, изразена на срещата с министър-председателя Ли Къцян у нас през юли т.г., се оценява високо от китайското държавно ръководство и ще продължат консултациите за неговото осъществяване, увери Цао Дзиенмин. По думите на президента Радев със създаването на центъра ще бъдат насърчени и сътрудничеството в сферата на науката и образованието между България и Китай.  \r\nДържавният глава подчерта също така, че страната ни може да предложи най-добрите условия за инвеститорите в Югоизточна Европа и призова за увеличаване на инвестициите от Китай в страната ни в областта на науката и образованието, информационните технологии и селското стопанство. „Гражданите очакват конкретни резултати от нашето сътрудничество“, заяви държавният глава и отново открои значението, което ще има откриването на пряка въздушна линия между България и Китай за увеличаване на контактите между бизнеса и стимулиране на туризма.    \r\nЗа България Китай е важен партньор и ние високо ценим историята, културата и традициите на вашия народ. Именно те са най-важната основа, на която се развиват нашите отношения и отличният политически диалог на всички нива, подчерта държавният глава Румен Радев. Президентът изрази и принципната и последователна позиция на страната ни в подкрепа на политиката за „единен Китай“.   \r\n„Вие насочвате сериозни усилия към развитието на двустранните отношения с Китай и нашата страна високо го оценява. В областите на търговията, инвестициите и селското стопанство са постигнати много конкретни резултати, а през миналата година стокообменът ни има ръст от 30%“, отбеляза още по време на срещата заместник-председателят на Постоянния комитет на общокитайското събрание на народните представители Цао Дзиенмин.", "date": "2018.10.20", "title": "Президентът Румен Радев призова за засилване на инвестиционното сътрудничество между България и Китайската народна република"}
{"url": "http://www.focus-news.net/news/2018/10/20/2580705/ali-ahmeti-predsedatel-na-dsi-i-drugi-deputati-iskaha-da-glasuvat-za-no-nyamaha-dostatachno-smelost.html", "text": "Председателят на най-голямата албанска партия в Македония „Демократичния съюз за интеграция“ (ДСИ) Али Ахмети благодари на 80-те депутати, които в петък вечерта гласуваха за започване на процедурата по внасяне на промени в Конституцията и заедно с това призова останалите опозиционни народни представители, които, според неговите думи, са искали да гласуват „за“, но са нямали достатъчно смелост, да се присъединят в бъдеще, предава  македонският „Фокус“ . \r\n„Тези 80 депутати, които гласуваха „за“, както и тези, които се въздържаха от гласуване, знаят много добре, че само този път ни носи стабилен мир, добри междуетнически и добросъседски отношения, системни реформи, правова държава и върховенство на закона, равенство и прилагане на Охридския договор, икономическо развитие, повече работни места, чуждестранни и домашни инвестиции и обществено благосъстояние“, заяви Ахмети. \r\nЛидерът на ДСИ призова опозицията да се нареди на, както той каза, правилната страна на прогреса и евроатлантическото определение без забавяне и по-нататъшни калкулации. \r\nПревод и редакция:", "date": "2018.10.20", "title": "Али Ахмети, председател на ДСИ: И други депутати искаха да гласуват „за“, но нямаха достатъчно смелост"}
{"url": "http://www.focus-news.net/news/2018/10/20/2580708/pazardzhik-politseyski-patrul-s-radar-e-razpolozhen-na-avtomagistrala-trakiya-sled-otbivkata-za-velingrad-tserovo-v-posoka-sofiya.html", "text": "Полицейски патрул с пазарджишка регистрация 0001, оборудван с радар е разположен на автомагистрала „Тракия“ след отбивката за Велинград-Церово в посока София, предаде репортер на  Агенция „Фокус“ .", "date": "2018.10.20", "title": "Пазарджик: Полицейски патрул с радар е разположен на автомагистрала „Тракия“ след отбивката за Велинград-Церово в посока София"}
{"url": "http://www.focus-news.net/news/2018/10/20/2580710/veliko-tarnovo-nyama-seriozno-postradali-pri-katastrofata-mezhdu-tri-leki-avtomobila-na-patya-pleven-ruse.html", "text": "Няма сериозно пострадали при катастрофата между три леки автомобила при на разклона за село Масларево. Това каза за  Радио „Фокус“ – Велико Търново  говорителят на Областна дирекция на МВР - Велико Търново Марияна Христова, като уточни, че водачът на едното превозно средство е с охлузвания. Сигнал за инцидента е подаден малко преди 13.00 ч. Превозните средства са се сблъскали на пътя Плевен – Русе. \r\n„Произшествието ще бъде обработено по административен ред, пътят не е затворен, на мястото има служители на Районно управление на МВР – Полски Тръмбеш, които регулират движението“, добави тя. \r\nНа много места на територията на областта пътните настилки са мокри и хлъзгави. От ОДМВР призовават водачите да се движат с повишено внимание и да се съобразяват с метеорологичната обстановка. \r\nМария НЕДЕВА", "date": "2018.10.20", "title": "Велико Търново: Няма сериозно пострадали при катастрофата между три леки автомобила на пътя Плевен-Русе"}
{"url": "http://www.focus-news.net/news/2018/10/20/2580712/aleksandra-aleksandrova-festival-cinelibri-blagoevgrad-e-bade-domakin-na-edinstveniya-po-roda-si-kino-literaturen-festival.html", "text": "Благоевград ще бъде домакин на  единствения по рода си кино-литературен фестивал „CineLibri“ . Това каза за  Радио „Фокус“ – Пирин  Александра Александрова от рекламния отдел на фестивала. Тя допълни, че събитието се провежда от 19 до 24 октомври. „В рамките на шест дни се представят специално подбрани филмови заглавия, създадени въз основа на литературни образци или посветени на именити писатели“, отбеляза Александра Александрова. Тя поясни, че тази година фестивалът обръща специално внимание на любовта във всичките й превъплъщения и се провежда под мотото „Любов между редовете”. \r\nСпоред Александра Александрова литературата и киното са две от най-влиятелните и значителни изкуства. По думите й „CineLibri“ е първият по рода си фестивал, който показва филми, които са екранни адаптации на литературни произведения. „Много съм щастлива, че литературният фестивал ще може да се случи в Благоевград“, каза още Александрова. Тя допълни, че голяма част от литературните произведения са предпоставка за създаване на големи и забележителни филми. „Литература без кино, не може да съществува. В крайна сметка знаем цитата, че „в началото бе словото“, подчерта Александра Александрова.  \r\nТя коментира също, че литературата и киното трябва да бъдат представени пред публика, както и да бъдат показани заедно, защото те са една голяма любов. Александрова допълни, че във фестивала през годините е имало заглавия от най-големите класики до най-големите филмови адаптации. „Още от първото издание беше показан филмът „Закуска“, който според мен дори не е филм, защото около него съществува цяла магия и ритуалност“, каза още експертът. Тя подчерта, че тази година във фестивала е включен филмът „Панорама“ , който е режисиран от Ингмар Бергман, един от най-значителните и влиятелни режисьори за всички времена. „По-време на тазгодишния фестивал имаме и силна българска селекция, като филмът „Безкрайната градина“ е един от най-красивите български филми и ще може да бъде видян и в Благоевград“, добави Александра Александрова. \r\nДенис НИКИФОРОВ", "date": "2018.10.20", "title": "Александра Александрова, фестивал „CineLibri“: Благоевград е бъде домакин на единствения по рода си кино-литературен фестивал"}
{"url": "http://www.focus-news.net/news/2018/10/20/2580713/varna-zapochva-ezhednevnoto-prosledyavane-na-zabolevaemostta-ot-grip-i-ostri-respiratorni-infektsii-v-grada-i-oblastta.html", "text": "Във Варна започва ежедневното проследяване на заболеваемостта от грип и остри респираторни инфекции във Варненска област. Пред  Радио „Фокус“ – Варна  д-р Янка Драганова, директор на Дирекция „Надзор на заразните болести” към Регионалната здравна инспекция, уточни, че между 16 и 20 общопрактикуващи лекари ще бъдат включени в системата за сентинелно наблюдение и ще следят  разпространението на остри респираторни и грипни заболявания във Варна и областта ежедневно. Сентинелните практики са предварително одобрени от Министерството на здравеопазването, като са избрани на база брой обслужвани пациенти, включително и по възрастови групи, които да представляват 10-процентова  извадка  от общото население в града и областта. П \r\nо данни на световната здравна организация тази зима в нашия регион се очаква да циркулират 4 грипни щама – два щама грип тип А и два щама грип тип В. Това са „Мичиган“, „Сингапур“, „Пукет“ и „Колорадо“. Според специалистите ваксинирането срещу грип остава най-ефективният метод за предпазване от грипна инфекция. Краят на месец октомври и началото на ноември е времето, подходящо за поставяне на противогрипна ваксина. Новите противогрипни ваксини за сезон 2018/2019 година са налични в аптечната мрежа във Варна. Здравословното хранене с ежедневната употреба на пресни плодове е част от профилактичните мерки при грип, посочи д-р Драганова. Заболеваемостта от грип и респираторни инфекции във Варна традиционно се увеличава драстично обикновено в края на месец януари и началото на февруари. \r\nМарияна ВАЛЕНТИНОВА", "date": "2018.10.20", "title": "Варна: Започва ежедневното проследяване на заболеваемостта от грип и остри респираторни инфекции в града и областта"}
{"url": "http://www.focus-news.net/news/2018/10/20/2580711/ombudsmanat-maya-manolova-otchete-3-godini-na-posta-s-byala-kniga-na-problemite-na-grazhdanite.html", "text": "С Бяла книга на „висящите проблеми“ на гражданите омбудсманът Мая Манолова отчете три години от встъпването си на поста. Това съобщиха от  пресофиса на омбудсмана . „Днес е време за анализ, време за равносметка, защото преполовихме мандата. Признавам, че изкушението пред мен и пред моя екип беше голямо да представим днес един календар на успехите, в който да включим нашите малки и големи победи в интерес на българските граждани, но от друга страна си дадохме сметка, че нерешените проблеми са много, че има много каузи, които сме започнали и не сме довършили и че има много работа, която хората очакват, че трябва да свършим. За това по-честното отношение е вместо календар на успехите да представим Бяла книга на нарушените права и на нерешените проблеми на българските граждани, в която да включим всички теми, които сме определили като първостепенно важни за българските граждани и за техните права“. С тези думи омбудсманът аргументира решението си да представи Бялата книга на неразрешените проблеми на хората. Тя определи в три пункта образа на институцията, която е успяла да изгради заедно с екипа си – надпартийна, неделяща хората на „леви“ и „десни“, или „сини“ и „червени“, работеща, прозрачна и ефективна, към която хората се обръщат с убеденост, че ще им бъдат решени проблемите. \r\nВъв всеки лист на символичната Бяла книга, Мая Манолова разказа за работата си по някоя кауза, която предстои да довърши. Така на първо място сред нерешените проблеми на хората омбудсманът открои този с „отдавнашния й противник – „Топлофикация София“, които на прага на отоплителния сезон и предвид по-високите сметки, които ще плащат хората, дружество продължава да се отнася високомерно и неуважително. \r\n„Факт е, че успяхме да променим някои неща в отношението на монополиста към столичани. Например, вече не е толкова честа практика осъждането за толкова малки дългове, без да бъдат предупредени, не се трупат допълнителни такси върху основното задължение, защото успяхме да се справим и с юрисконсултските възнаграждения, те са 6 пъти по-ниски. Но така или иначе гражданите ще плащат с 16% по-скъпи сметки, включително и тези, които не ползват парно“,  подчерта Манолова.  \r\nТя допълни, че сградната инсталация се определя по една необяснима, неразбираема и лишена от логика методика и „Топлофикация София“ вече трета година не изпълнява съдебно решение да предостави информация за осъдените граждани и за събраните средства от тях през 2015 г., чрез юрисконсултски възнаграждения. \r\n Една от челните страници в Бялата книга на Манолова бе отредена за арбитражните съдилища. \r\n„Победите и добрите новини се забравят бързо. Но благодарение на кампанията, която водихме с моя екип и промените, които бяха направени над 120 000 български граждани годишно, които биваха осъдени от арбитражните съдилища, вече са свободни от този рекет, тъй като арбитражните съдилища имат изрична забрана да съдят граждани по потребителки спорове“, каза омбудсманът. \r\nТя акцентира обаче, че въпреки промените арбитражите продължават да осъждат общините и така източват публичен ресурс. \r\nПо думите й само четирите арбитража на работодателските организации работят на много високо ново и по правилата, имат дълга история, а арбитрите им експертиза и авторитет. \r\n„Направихме справка в Министерство на правосъдието – няма нито една проверка на арбитражен съд, няма нито едно издадено наказателно постановление, нито една наложена глоба, нито една  препоръка или указание, които да са отправени към арбитражни съдилища, което означава, че ние сме длъжни отново да се намесим, за да защитим българските общини. Ще предложа  на депутатите в парламента, на правната комисия, да обсъди възможността за промени, като се даде възможност за отмяна от страна на ВКС на неадекватни арбитражни актове, засягащи общините“, уточни общественият защитник. \r\nДруги важни каузи, които не са придвижени и заемат следващите страници от Бялата книга на омбудсмана, са колекторските фирми, които „без регламент тормозят гражданите“, фирмите за бързи кредити, които „нарушават закона, чрез начини, с които заобикалят правни норми“.  \r\n„Има една специална бяла страница посветена на банките. Имаме много  сериозен напредък по изработването на предложения за това как да бъдат ограничени  свръхправомощията на банките в съдебната фаза срещу български граждани. България е единствената страна в Европа, в която банките имат такава привилегия – да осъждат граждани въз основа на сметки, които те са представили“, каза още Манолова. \r\nОмбудсманът допълни, че продължава работата за цялостна реформа в социалната система с изработването на законите за хората с увреждания, че ще търси отговор за какво се харчат парите от т. нар. екотакси, че въпреки кампанията за освобождаване от ДДС на дарените храни промяна няма, защото всеки лук, яйце или др. продукт трябва да се маркират. \r\nОт изнесените данни стана ясно, че близо 100 000 души са потърсили съдействие от институцията на обществения посредник за периода 20 октомври 2015 г. - 20 октомври 2018 г. 35 282 са постъпилите жалби, а 32 893 приключените за същия период от екипа на Манолова.", "date": "2018.10.20", "title": "Омбудсманът Мая Манолова отчете 3 години на поста с Бяла книга на проблемите на гражданите"}
{"url": "http://www.focus-news.net/news/2018/10/20/2580715/pleven-vazstanoveno-e-dvizhenieto-po-patya-balgarene-stezherovo.html", "text": "Възстановено е движението по път III-3002 Българене – Стежерово в област Плевен. Това съобщиха от пресцентъра на  Агенция „Пътна инфраструктура“ .", "date": "2018.10.20", "title": "Плевен: Възстановено е движението по пътя Българене – Стежерово"}
{"url": "http://www.focus-news.net/news/2018/10/20/2580718/kmetat-na-sofiya-yordanka-fandakova-zapochna-izgrazhdaneto-na-fizkulturen-salon-na-176-ou-sv-sv-kiril-i-metodiy-v-selo-negovan-rayon-novi-iskar.html", "text": "Започна изграждането на физкултурен салон на 176 ОУ „Св. Св. Кирил и Методий“ в с. Негован, район \"Нови Искър\". Това написа кметът на София Йорданка Фандъкова в профила си във  „Фейсбук“ . „С усилията на зам.-кмета Ирина Савина и кмета на района Даниела Райчева в района се изграждат още нова детска градина в кв. „Курило“, град Нови Искър, нова спортна площадна в село Доброславци и основно се ремонтира спортната площадка в кв. „Курило““, съобщи столичният кмет.", "date": "2018.10.20", "title": "Кметът на София Йорданка Фандъкова: Започна изграждането на физкултурен салон на 176 ОУ „Св. Св. Кирил и Методий“ в село Негован, район \"Нови Искър\""}
{"url": "http://www.focus-news.net/news/2018/10/20/2580716/korneliya-ninova-bsp-nyama-da-sprem-samo-s-alternativen-byudzhet-vnasyame-promeni-s-koito-pravitelstvoto-shte-mozhe-da-harchi-samo-1-ot-izlishaka.html", "text": "Няма да спрем само с алтернативен бюджет - внасяме промени, с които правителството ще може да харчи само 1% от излишъка. Това каза лидерът на БСП Корнелия Нинова в интервю за предаването „Метроном“ на  Радио „Фокус“  във връзка с алтернативния бюджет на БСП за 2019 г. Нинова обърна внимание, че представянето на алтернативен бюджет от страна на опозицията е станало практика.  \r\n„Готвим се усилено. До петък работиха съветите към Националния съвет на БСП. Свиках председателския съвет може би седмица по-рано“, каза още Нинова.  \r\n„Ще ви кажа нещо в аванс. Тази седмица, която предстои, ще внесем законопроект за изменение и допълнение на Закона за публичните финанси. В него залагаме, какъвто излишък има през годините, правителството, което и да е то, да може да харчи със свои решения само 1% от него. Другото се вкарва в парламента, прави се актуализация на бюджета и тогава се харчи. Това ще го заковем в Закона за публичните финанси, за да се знае и да е ясно, а не министър-председателя и който и да управлява, да спазва правила и ред“, каза Нинова. По думите ѝ нормалните правила и ред в света, Европа и в България трябва да са, че в парламента се решава за бюджета, както и за приходите и разходите.  \r\n„Това е принципен въпрос. Той не се отнася само за ГЕРБ“, обяви лидерът на БСП.  \r\nТя посочи, че като цяло има нужда от кардинална промяна. „Какво правят управляващите много години наред? Умишлено залагат по-ниски приходи. Знаят, че ще са по-високи, но умишлено залагат по-ниски. Съответно умишлено се залагат и по-ниски разходи. Трупа се излишък през годината  и този излишък не се харчи през бюджета. Не се харчи с решение на Народното събрание, а с едноличното решение на Борисов там, където му е необходимо или да запушва дупки, или да потушава недоволства, или да плаща на кметове на ГЕРБ“, коментира още Корнелия Нинова.  \r\nДеница КИТАНОВА", "date": "2018.10.20", "title": "Корнелия Нинова, БСП: Няма да спрем само с алтернативен бюджет - внасяме промени, с които правителството ще може да харчи само 1% от излишъка"}
{"url": "http://www.focus-news.net/news/2018/10/20/2580707/ramush-haradinay-reshenieto-na-makedonskiya-parlament-e-dobra-vest-i-za-kosovo.html", "text": "Премиерът на Косово Рамуш Харадинай приветства гласуването за конституционните промени в македонския парламент и подчерта, че това е добра новина и за Косово, предава  скопското електронно издание „Република“ . \r\nЧрез своя „Фейсбук“, косовският министър-председател написа, че евроатлантическата ориентация на страните от Западните Балкани е от жизнено значение за мира и стабилността в региона. \r\n„Гласуването в македонския парламент за започване на конституционните процедури по промяна на името е добра новина и за Косово, и за региона. \r\n„Визията, смелостта и политическата зрелост на ръководството и народа на Македония бяха ключови, за да се издигнат над нещастното си историческо минало и да сложат край на едно от най-тежките неразбирателства в региона. \r\nЕвроатлантическата ориентация на страните от Западните Балкани е от жизнено значение за запазване на мира и стабилността в региона“, пише Харадинай. \r\nПревод и редакция:", "date": "2018.10.20", "title": "Рамуш Харадинай: Решението на македонския парламент е добра вест и за Косово"}
{"url": "http://www.focus-news.net/news/2018/10/20/2580719/d-r-nikola-petrov-nao-rozhen-predi-mesets-beshe-izstrelyan-savremenen-spatnik-s-koyto-shte-se-izsledva-slanchevata-korona-i-obrazuvaneto-na-magnitnite-poleta.html", "text": "Само преди месец беше изстрелян един нов съвременен спътник, който ще се доближи максимално до Слънцето. Никой до сега не се е приближавал на такова разстояние, с него ще можем да изследваме процесите с нагряването на слънчевата корона и образуването на магнитните полета, които в последствие са факторите, свързани с влиянието на космическите частици. Това каза в интервю за  Агенция „Фокус“  директорът на Националната астрономическа обсерватория-Рожен д-р Никола Петров. Той обясни, че в момента са много актуални въпросите за изследване на кометите. „В нашата слънчева система това са астероиди и комети. Те са интересни и важни, защото те са историческият материал, от който е възникнала слънчевата система“, посочи д-р Петров. Според него, изучавайки ги, могат да дадат максимално точната представа за това как е възникнала слънчевата система. „Разбира се, и да знаем какво ни очаква, що се отнася до космически събития, като жители на планетата Земя“, изтъкна още той. Д-р Никола Петров каза, че от друга страна обект на научните изследвания е Слънцето. „Това е много актуално. От няколко години насам е въведено и понятието „космическо време“, което е свързано с глобалните климатични процеси на земята“, коментира още директорът на астрономическата обсерватория в Рожен. Той смята, че слънцето е основният фактор, който движи тези процеси, за дълги периоди от време. „Това са големите затопляния и дълги във времето захлаждания. Активността на Слънцето е от изключително значение“, изтъкна Петров. По думите му в момента в световен мащаб се правят много телескопи свързани с неговото изследване. Той каза, че извън слънчевата система интерес за астрономите са звездите и изследването на екзопланетите. Според него е добре да се знае, че колкото и добре да е развита икономически една държава, в частност астрономията само по себе си не може да се развива. „Задължително е необходимо да имаме партньорства. Астрономията се развива едновременно и заедно от всички в света“, изтъкна той.  \r\nДаяна ДЮЛГЕРОВА  Пълния текст на интервюто четете по-късно в „Мнение”", "date": "2018.10.20", "title": "Д-р Никола Петров, НАО-Рожен: Преди месец беше изстрелян съвременен спътник, с който ще се изследва слънчевата корона и образуването на магнитните полета"}
{"url": "http://www.focus-news.net/news/2018/10/20/2580720/veliko-tarnovo-lek-avtomobil-e-izgoryal-napalno-v-selo-tsarevets.html", "text": "Лек автомобил е изгорял напълно в село Царевец, община Свищов. Причината е възникнала техническа неизправност. От пресцентъра на Регионална дирекция „Пожарна безопасност и защита на населението“ във Велико Търново съобщиха за  Радио „Фокус“ – Велико Търново , че в непосредствена близост до колата е имало каравана, която също е засегната от пламъците, но е пострадала частично. Инцидентът е станал малко след 22.00 часа снощи. Унищожен е калникът, прозорец и долната дясна част на караваната.  \r\nМария НЕДЕВА", "date": "2018.10.20", "title": "Велико Търново: Лек автомобил е изгорял напълно в село Царевец"}
{"url": "http://www.focus-news.net/news/2018/10/20/2580717/varna-tsentarat-po-osteoporoza-i-osteometriya-v-grada-zapochna-poredno-izdanie-na-kampaniyata-posvetena-na-svetovniya-den-za-borba-s-osteoporozata.html", "text": "Центърът по остеопороза и остеометрия във Варна започна  поредно издание на кампанията, посветена на Световния ден за борба с остеопорозата. Това съобщиха за  Радио „Фокус“ – Варна  от лечебното заведение. Остеопорозата е най-разпространеното костно заболяване, което се характеризира с намалена костна плътност и нарушения в структурата на костната тъкан. Костите стават крехки, тънки и лесно чупливи.  \r\nОт остеопороза са засегнати една от всеки три жени и един от всеки петима мъже над 50-годишна възраст. Остеопоротичните фрактури най-често засягат гръбначните прешлени, шийката на бедрената кост, предмишницата и китката. Те водят до тежка инвалидизация, висока смъртност и значително понижават качеството на живот на пострадалите. Остеопорозата протича бавно, в продължение на години и без някакви специфични симптоми. Болните чувстват болки в гърба в областта между лопатките или в поясната област, които се засилват при физическо натоварване или при продължителен престой в право или седнало положение. Ръста намалява с повече от 3 сантиметра, поради сплескване на гръбначните прешлени. Наблюдава се деформация на гръбначния стълб с поява на т.нар. „вдовишка гърбица”.Възрастта на човек има определящо значение – 90% от фрактурите стават при хора над 50 години.  \r\nЖените са по-застрашени от остеопороза в сравнение с мъжете, тъй като техните кости по начало са по-тънки и грацилни. В някои семейства се унаследяват по-крехките кости и по-голямата склонност към фрактури. Ранната менопауза – преди 45-годишна възраст, значително увеличава риска от остеопороза, тъй като женските полови хормони предпазват от костна загуба. При мъже с ниско ниво на половите хормони костната загуба е близка до тази на жени в менопауза. Някои вредни привички също са рискови за заболяването – редовната употреба на по-големи количества алкохол, тютюнопушене, прекаляване с кафето. Недостатъчната физическа активност способства значително за загубата на костна тъкан, тъй като движенията, спортът и физическите упражнения оказват механичен стрес на костите и стимулират продукцията на нова здрава кост. \r\nМарияна ВАЛЕНТИНОВА", "date": "2018.10.20", "title": "Варна: Центърът по остеопороза и остеометрия в града започна  поредно издание на кампанията, посветена на Световния ден за борба с остеопорозата"}
{"url": "http://www.focus-news.net/news/2018/10/20/2580723/varna-174-zdravni-profesionalisti-ot-8-spetsialnosti-se-diplomiraha-v-meditsinskiya-kolezh-v-grada.html", "text": "174 здравни професионалисти от Медицински колеж – Варна се дипломираха на тържествена церемония във Фестивален и конгресен център. Това съобщиха от пресцентъра на  Медицински университет – Варна . Сред абсолвентите има и 1 пълен отличник – Славка Вълчева от специалност „Инспектор обществено здраве“. Към медицинското съсловие в България се присъединиха още дипломанти от специалностите: Медицински козметик, Медицински оптик, Зъботехник, Помощник-фармацевт, Рехабилитатор, Медицински лаборант и Рентгенов лаборант. \r\nРекторът на МУ – Варна проф. д-р Красимир Иванов се обърна към завършващите с думите: „Обичайте професията, на която сте се посветили. Никога не се отказвайте да вървите по избрания път! Никога не се предавайте, защото вие разполагате с всички необходими знания, за да покорите следващите висини и да бъдете успешни. Бъдете позитивни и инициативни! Създавайте тази реалност, в която искате да живеете.“ \r\nОтличничката получи почетен плакет и грамота „Отличник на Випуск 2018“ , както и парична награда от ректора на Медицинския университет проф. Красимир Иванов. Заместник-кметът Коста Базитов също връчи плакет от името кмета на Варна Иван Портних и поздрави завършващите. Всички дипломанти се заклеха в морала на древните лечители, повтаряйки клетвата на медицинските специалисти след директора на Медицински колеж – Варна проф. д-р Димитричка Близнакова. \r\nПоздравителни адреси към дипломантите и академичното ръководство бяха получени от народния представител в 44-то народно събрание проф. д-р Анелия Клисарова, командира на военноморските сили контраадмирал Митко Петев, министъра на здравеопазването на Република България Кирил Ананиев и от главния секретар проф. Красимир Гигов, председателя на Общински съвет - Варна Тодор Балабанов, изпълнителния директор на УМБАЛ „Св. Марина“ – Варна проф. д-р Валентин Игнатов, изпълнителния директор на СБАГАЛ „Проф. д-р Димитър Стаматов“ проф. д-р Емил Ковачев, началника на МБАЛ към ВМА-Варна полк. доц. д-р Ивайло Въжаров, управителя на ДКЦ „Св. Климентина“ – Варна д-р Иван Иванов, председателя на регионалната фармацевтична колегия на Български фармацевтичен съюз маг.-фарм. Рада Пехливанова,  председателя на управителния съвет на регионалната колегия на Българската асоциация на професионалистите по здравни грижи Райна Бояджиева и от директора на Регионална здравна инспекция – Варна д-р Дочка Михайлова. \r\nМузикални поздрави към завършващите студенти бяха изпълненията на талантливите Моника Парушева и Лилия Николова от дует „Мелисима“ и танцьорите на Медицински университет – Варна.", "date": "2018.10.20", "title": "Варна: 174 здравни професионалисти от 8 специалности се дипломираха в Медицинския колеж в града"}
{"url": "http://www.focus-news.net/news/2018/10/20/2580722/sofiya-politseyski-patrul-s-radar-e-razpolozhen-na-11-km-na-avtomagistrala-trakiya-v-posoka-plovdiv.html", "text": "Полицейски патрул със софийска регистрация 9865, оборудван с радар е разположен на 11 км на автомагистрала „Тракия“ в посока Пловдив, предаде репортер на  Агенция „Фокус“ .", "date": "2018.10.20", "title": "София: Полицейски патрул с радар е разположен на 11 км на автомагистрала „Тракия“ в посока Пловдив"}
{"url": "http://www.focus-news.net/news/2018/10/20/2580721/petko-hristov-ban-selskite-sabori-u-nas-sa-izraz-na-lokalna-identichnost.html", "text": "Селските събори у нас са израз на локална идентичност. Това каза в интервю за седмичното обзорно предаване „Метроном“ на  Радио „Фокус“  доц. Петко Христов, директор на Института за етнология и фолклористика с Етнографски музей при БАН. Той обясни, че в тях е закодирана идеята за заедност и заявката на жителите на селото за „част от цялото“. „Именно съборите са мястото за среща и общуване между поколенията, където децата биват включени в процеса на предаването на традициите“, уточни доц. Христов. „Съборът е този празник, който е емблематичен за съответната селска общност. Хората казват: „Нас ни има, ние сме част от село“. Затова на много места в България може да се чуе, че където и да е човекът от селото – в Америка или из Европа, той се връща за събора. Смисълът е именно в това заедно да се празнува – тази идея е малко късна в българската традиция. Сведенията, които имаме, са за събори, които започват да се появяват през Възраждането, а и след това“, коментира доц. Христов. „Има предходници на събора – най-често това са храмовите празници, както и панаирите, които обаче имат друг генезис, свързан с икономическата дейност, с поминъка на местните. Селският събор има много важна роля и за брачния избор в селото още от времето на Възраждането“, каза още той. „Те запазват важността си като идентичност и през настоящия век“, добави доц. Петко Христов.", "date": "2018.10.20", "title": "Петко Христов, БАН: Селските събори у нас са израз на локална идентичност"}
{"url": "http://www.focus-news.net/news/2018/10/20/2580726/georgi-stoyanov-kmet-na-selo-razhdak-stroitelstvoto-na-hrama-sveti-dimitar-v-seloto-prodalzhava-11-godini.html", "text": "Строителството на храма „Свети Димитър“ в село Ръждак продължава 11 години. Това каза за  Радио „Фокус“-Пирин  Георги Стоянов, кмет на селото. Той уточни, че през 1992 година жителите на Ръждак избират 26 октомври за празник на населеното място, а за свой патрон – Свети Димитър. По думите му строителството на храма започва през 2007 година по негова инициатива, както и на жителите на селото. „Първата копка е направена през 2007 година от Негово Високопреосвещенство Неврокопски митрополит Натанаил, който вече не е между живите. Искам да благодаря от мое име и от името на цялото село, на всички, които направиха дарения за този храм, както и на кмета на Община Петрич Димитър Бръчков за това, че се включи в доизграждането на храма, а също така и на екипа, с който работихме през тези 11 години“, заяви Георги Стоянов. Той отправи благодарност и към архитектата на храма Василка Райкова, както и към главния спонсор Любомир Григоров и към дарителите Дано Божидаров, Георги Хаджимаргаритов, Атанас Костадинов и Людмил Канделаров. \r\nКметът на село Ръждак каза също, че в строителството на храма са вложени над 150 000 лв. Той отбеляза, че всички средства са събрани от дарения от фирми и от хората в селото. По думите му храмът заема площ от около 80 кв. м. Георги Стоянов уточни, че няма друг храм в селото, а на 1 км от населеното място има параклис, който също се нарича „Свети Димитър“. Той посочи, че село Ръждак възниква през 1913 година след заселване на българи бежанци от село Хазнатар, Серско. Кметът обясни, че името на селото се свързва с ръждивия цвят на водата от двата извора на околностите му. По думите му първите фамилии, които се заселват в района, са Чакалови и Хаджиеви. Георги Стоянов каза още, че населението на селото наброява около 260 души. \r\nНатали СТЕФАНОВА", "date": "2018.10.20", "title": "Георги Стоянов, кмет на село Ръждак: Строителството на храма „Свети Димитър“ в селото продължава 11 години"}
{"url": "http://www.focus-news.net/news/2018/10/20/2580724/korneliya-ninova-bsp-na-kongresa-prez-yanuari-shte-se-podgotvyame-za-predstoyashtite-izbori-ubedena-sam-che-shte-ima-i-predsrochen-parlamentaren-vot.html", "text": "На конгреса през януари ще се подготвяме за предстоящите избори - убедена съм, че ще има и предсрочен парламентарен вот. Това каза лидерът на БСП Корнелия Нинова в интервю за предаването „Метроном“ на  Радио „Фокус“  във връзка с \"Визия за България\" и предстоящия конгрес на БСП през януари. Нинова обясни, че депутатите от ПГ на \"БСП за България\" са в цялата страна. „Вече може би повече от месец. Много съм им признателна, благодаря и през вашия ефир. Поздравявам ги за усилията, поизморени са, но знам, че ще продължим с още по-голяма енергия. Докрая на декември трябва да продължат тези срещи, събираме конкретните предложения. В края на декември обобщаваме, януари ще имаме конгрес“, каза лидерът на БСП. Тя уточни, че на най-висшия форум на партията трябва да се приеме „Визия за България“ в окончателен вариант. „Дотогава трябва да сме наясно с процедурите за номинация на евродепутати, т.е. подготовката ни е за избори, ако мога да обобщя за този конгрес. Европейски, защото те са определени и ясни през май. Убедено смятам, че ще имаме и предсрочни парламентарни, така че с конкретизацията на „Визия за България“, правим реално  програма за управление на страната“, каза Нинова. \r\nДеница КИТАНОВА", "date": "2018.10.20", "title": "Корнелия Нинова, БСП: На конгреса през януари ще се подготвяме за предстоящите избори - убедена съм, че ще има и предсрочен парламентарен вот"}
{"url": "http://www.focus-news.net/news/2018/10/20/2580725/d-r-nikola-petrov-nao-rozhen-interesat-na-mladite-hora-v-balgariya-kam-astronomiyata-e-ogromen-no-obuchavashtite-se-v-chuzhbina-sa-dvoyno-poveche-ot-tezi-u-nas.html", "text": "Интересът на младите хора към астрономията е огромен. Но това, което се случва последните години, показва, че студенти по астрономия, които се обучават в момента в България са до 20 души. Това каза в интервю за  Агенция „Фокус“  директорът на Националната астрономическа обсерватория-Рожен д-р Никола Петров. Той обясни, че това са студентите от първи до пети курс, учещи в катедрата в Шумен и в Софийския университет „Св. Климент Охридски“. „Статистиката показва, че два пъти повече български студенти се обучават в чужди университети, а не в България“, каза той. Според него това донякъде е свързано със застарялата инфраструктура и научна база на учебните заведение по астрономия в страната ни. „Да се надяваме, че ще предложим нещо по-добро през следващите години, използвайки финансирането, което получихме през този септември“, каза той.  На журналистически въпрос конкурентна ли е Роженската обсерватория на световните обекти, той отговори: „Когато говорим за конкуренция, трябва да разглеждаме процеса в две направления“, каза той. Според него този процес се разглежда от към гледна точка на технология и теоретични постижения в областта на астрономията. „Когато говорим за съвременна технология - телескопи, наблюдателна апаратура, не сме чак толкова на световно ниво и едва ли скоро ще стигнем до такова. Що се отнася до това, теоретично съставените модели на едни или други астрономически обекти, които наблюдаваме, със сигурност нашата страна е на световно ниво“, каза той. По думите му България и българските астрономи не отстъпват теоретично, на който и да е било в света. Д-р Никола Петров обясни още, че обсерваторията в Рожен непрекъснато се посещава от туристи и граждани.  \r\nДаяна ДЮЛГЕРОВА  Пълния текст на интервюто четете по-късно в „Мнение”", "date": "2018.10.20", "title": "Д-р Никола Петров, НАО-Рожен: Интересът на младите хора в България към астрономията е огромен, но обучаващите се в чужбина са двойно повече от тези у нас"}
{"url": "http://www.focus-news.net/news/2018/10/20/2580728/plovdiv-protestnoto-shestvie-v-selo-trud-blokira-dvizhenieto-po-chast-ot-karlovsko-shose-protestirashtite-sa-okolo-250-dushi.html", "text": "Протестното шествие в село Труд блокира движението по част от „Карловско шосе“. Това каза за  Радио „Фокус“ – Пловдив  Галина Тошева от сдружение с нестопанска цел „Бъдеще за село Труд“. По думите й протестното шествие, което се провежда в момента, е блокирало движението по основната пътна артерия, в участъка от пешеходиния светофар при село Труд до бензиностанцията. Отчита се засилено полицейско присъствие. „Протестното шествие протича нормално, няма безредици. Протестът е добре посетен, както винаги. Участват около 250 души от село Труд и от още 7 населени места, чиито жители се сблъскват със същия проблем“, каза Тошева. \r\nСлед края на протеста, в 15.00 часа, ще се състои първа работна среща на неправителствените организации, които ще подкрепят протеста и организаторите му. Целта на срещата е обсъждане на детайли свързани с национално обединение на всички присъстващи населени места. „Това обединение ще сложи началото на националната борба за адекватни и работещи институции. Ще бъде публично учредено до края на календарната 2018 година и се очаква да продължи да привлича към структурата си недоволни от работата на институциите и мръсния въздух сдружения и комитети от цяла България“, съобщиха организаторите на протестното шествие в село Труд. \r\nТони МИХАЙЛОВ", "date": "2018.10.20", "title": "Пловдив: Протестното шествие в село Труд блокира движението по част от „Карловско шосе“, протестиращите са около 250 души"}
{"url": "http://www.focus-news.net/news/2018/10/20/2580714/a1-on-makedoniya-demokraticheskata-fraktsiya-na-vmro-dpmne-napadna-zhestoko-rakovodstvoto-i-poiska-chistka-v-partiyata.html", "text": "Демократическата фракция на ВМРО-ДПМНЕ, зад която стои Йове Кекеновски, излезе с изявление, в което поиска нова и прочистена ВМРО-ДПМНЕ, предава  македонският портал „А1 Он“ . \r\n„След вчерашното предателство на партията и държавата от високи партийни структури, сега е истинският и последен момент членската маса на партията да поиска провеждане на извънреден партиен конгрес. Трябва да се поеме отговорността защо не беше послушан съветът на фракцията депутатите да си дадат оставките заради реалната опасност и възможност от заплахи, натиск и подкупване. Настоящото ръководство на ДПМНЕ беше наясно и нарочно докара част от депутатите до тази ситуация. Трябва да бъде поета отговорност и за провеждането на капитулантска политика. Най-голямата опозиционна партия не може да бъде водена от хора, които с едното око намигват на членовете, а с другото на политическия противник и международната общност, а зад гърба на всички защитават криминални партийни структури“, гласи изявлението на Демократическата фракция. \r\nВ изявлението се поставя искане Конгрес на партията да определи дали в бъдеще ВМРО-ДПМНЕ ще бъде партия или движение; дали и за в бъдеще тя ще функционира без идеология и като злосторническо криминално сдружение, или пък най-сетне ще се върне в демократическия коловоз като съвременна демократична и патриотическа партия, която ще бъде защитник на националните интереси. \r\n„На държавата и гражданите им трябва ВМРО-ДПМНЕ прочистено от криминални структури, кариеристи, прислужници, бандити, безпринципни и деидеологизирани персони, жадни само за власт и лични придобивки“, подчертава Демократическата фракция. \r\nСъщевременно крилото на ВМРО-ДПМНЕ отдава почит на всички депутати от опозиционната партия, които, както казват от Демократическата фракция, независимо от целия натиск на сдсмовската-дсицистка власт са останали достойни, показали са чест и съвест и са останали на позицията на патриотизма, независимо, че срещу някои от тях има дела или се водят предследствени и следствени преписки. \r\nПревод и редакция:", "date": "2018.10.20", "title": "„А1 Он“ (Македония): Демократическата фракция на ВМРО-ДПМНЕ нападна жестоко ръководството и поиска чистка в партията"}
{"url": "http://www.focus-news.net/news/2018/10/20/2580729/predsedatelyat-na-ns-tsveta-karayancheva-shte-uchastva-v-tarzhestvenoto-otbelyazvane-na-106-ata-godishnina-ot-osvobozhdenieto-na-rodopite-i-praznika-na-grad-smolyan-na-21-oktomvri.html", "text": "Председателят на Народното събрание Цвета Караянчева и народни представители ще участват в Смолян в тържественото отбелязване на 106-ата годишнина от Освобождението на Родопите и празника на града на 21 октомври 2018 г. Това съобщиха от пресцентъра на  Народното събрание .  \r\nВ 19.30 часа председателят на Народното събрание ще приеме рапорта на командващия зарята и ще произнесе слово по повод 106-ата годишнина от Освобождението на Родопите.  \r\nПо-рано – в 18.00 часа, Цвета Караянчева ще участва в тържествения ритуал по поднасяне на венци и цветя пред паметника на полковник Владимир Серафимов.", "date": "2018.10.20", "title": "Председателят на НС Цвета Караянчева ще участва в тържественото отбелязване на 106-ата годишнина от Освобождението на Родопите и празника на град Смолян на 21 октомври"}
{"url": "http://www.focus-news.net/news/2018/10/20/2580730/veliko-tarnovo-eksperti-ot-obshtinata-predstaviha-parvata-po-roda-si-inovativna-mrezha-ot-virtualni-magazini-za-zanayatchiyski-produkti-v-krayova.html", "text": "Експерти от Община Велико Търново представиха първата по рода си иновативна мрежа от виртуални магазини за занаятчийски продукти в Крайова. Това съобщиха за  Радио „Фокус“ – Велико Търново  от пресцентъра на Общината.  Предимствата на платформата за електронна търговия в района на трансгранично сътрудничество България – Румъния, бяха публично дискутирани в присъствието на занаятчии, неправителствени организации и местния бизнес отвъд Дунав. Днес се провежда и базарът за занаятчии от двете страни на река Дунав, който е част от проекта FairDeal. Иновацията ще бъде създадена чрез мрежата – платформа за бърза доставка на уникални занаятчийски продукти, с водеща организация Община Велико Търново и партньори – Асоциация „Диманш“(Румъния) (DA), Двустранна Българо-Румънска Търговска Камара (България) (BCCBR) и Национален театър „Марин Сореску“ – Крайова (Румъния). \r\nИновативната маркетинг система е финансирана по Програма Interreg V-A Румъния – България 2014-2020, по приоритетна ос 4 – „Квалифициращ и приобщаващ регион“. \r\nПредставителите на Общината изтъкнаха преимуществата на иновативната платформа. Чрез нея всеки занаятчийски производител лесно може  да се регистрира и чрез интернет да предлага своята продукция на много широка аудитория. Малкия и средния бизнес ще бъдат улеснени в разширяването на контактите си, както и в по-бързото, лесно и достъпно рекламиране на продукцията си. \r\nFairDeal ще бъде свързана с утвърдени и широко известни платформи като Amazon, Ebay, PayPal и др. Тя ще бъде безплатна за ползване от производители и занаятчии за срока на проекта. Поставяйки уникалните занаятчийски продукти от двете страни на р. Дунав във фокуса на внимание на крайния потребител, ще бъде скъсена и връзката между доставчик и клиент. \r\nИновативната платформа с виртуални магазини FairDeal дава отлична възможност за развитие на малкия и средния бизнес на територията на всяка една община в трансграничния регион България – Румъния. Проектът ще доведе до насърчаване на заетостта, до разкриването на нови работни места – чрез разширяване на производителността на малкия и среден бизнес, а оттам – до намаляване на безработицата. FairDeal дава алтернатива и за хора, търсещи надомна или на непълно работно време работа, както на работещи, които искат да сменят сферата на дейност. \r\nМария НЕДЕВА", "date": "2018.10.20", "title": "Велико Търново: Експерти от Общината представиха първата по рода си иновативна мрежа  от виртуални магазини за занаятчийски продукти в Крайова"}
{"url": "http://www.focus-news.net/news/2018/10/20/2580732/api-vazstanoveno-e-dvizhenieto-po-pat-i-5-veliko-tarnovo-byala-v-chertite-na-gara-byala-v-platnoto-posoka-byala.html", "text": "Възстановено е движението по път I-5 Велико Търново - Бяла в чертите на гара Бяла в платното посока Бяла. Това съобщиха от пресцентъра на  Агенция \"Пътна инфраструктура\"  (АПИ).", "date": "2018.10.20", "title": "АПИ: Възстановено е движението по път I-5 Велико Търново - Бяла в чертите на гара Бяла в платното посока Бяла"}
{"url": "http://www.focus-news.net/news/2018/10/20/2580737/montana-gorski-inspektori-zadarzhaha-7-litsa-i-4-tovarni-avtomobila-s-nezakonna-darvesina-pri-aktsiya-v-zemlishteto-na-s-gradeshnitsa.html", "text": "Горски инспектори от Регионална дирекция по горите - Берковица и Държавно горско стопанство Враца са задържали 7 лица с 4 товарни автомобила, натоварени с незаконна дървесина. Това съобщиха за  Агенция \"Фокус\"  от пресцентъра на Изпълнителна агенция по горите (ИАГ). Нарушението е констатирано при акция тази нощ, около 03.30 часа, в землището на с. Градешница, област Враца. Задържани са лицата, извършили незаконното действие, автомобилите, 10 куб. м дървесина и 4 моторни резачки. \r\nУведомена е прокуратурата.", "date": "2018.10.20", "title": "Монтана: Горски инспектори задържаха 7 лица и 4 товарни автомобила с незаконна дървесина при акция в землището на с. Градешница"}
{"url": "http://www.focus-news.net/news/2018/10/20/2580733/d-r-ivan-kazmin-revmatolog-vazmozhno-e-osteoporozata-da-dade-simptomatika-no-tova-se-sluchva-v-kraynite-fazi-na-zabolyavaneto.html", "text": "По принцип е възможно остеопорозата да даде симптоматика, т. е. - да има някакви оплаквания за пациента, но това се случва в крайните фази на заболяването, каза за  Радио „Фокус“-Бургас  ревматологът д-р Иван Казмин по повод Световния ден за борба с остеопорозата. „Ненапразно Световна здравна организация кръсти остеопорозата „тихата пандемия“, защото в началния етап загубата на костна плътност протича асимптомно и всъщност пациента започва да има оплаквания едва, когато счупи нещо“, отбеляза д-р Казмин. Според него това е причината да са въведени определени препоръки. „На първо място всяка жена след 65-годишна възраст или 4-5 години след навлизане в менопауза поне веднъж трябва да си е измерила костната плътност, защото само по този начин може да се установи болестта“, заяви ревматологът. По думите му при пациенти, които водят продължително лечение с лекарствени средства, намаляващи костната плътност, се изисква също да бъде контролирана костната плътност. „При мъжете са малко по-леко протичащи, обичайно остеопорозата се наблюдава след 70-годишна възраст“, добави д-р Казмин. Той коментира, че има фази в развитието на самото заболяване. В началото има нормална костна минерална плътност, на следващият етап има намалена костна минерална плътност, без това да има висок риск от фрактури от счупвания. Това състояние се нарича остеопения и последната фаза на развитието на заболяването е намалена костна минерална плътност с риск от фрактури, което се нарича остеопороза. \r\nСпециалистът предупреди, че след като веднъж е настъпила остеопорозата, пациентите задължително трябва да започнат своето лечение. „Като следствие на остеопорозата, ако настъпи фрактура, особено на гръбначни прешлени или на шийка на бедро, на първо място влошава живота и комфорта на пациента, повишава риска от смърт и на практика го инвалидизира“, каза още д-р Казмин. По думите му могат да бъдат предприети профилактични мерки. „На първо място трябва да се намали употребата на тютюн под 5-6 цигари на ден, да се намали и употребата на кафе. Пациента задължително трябва да натоварва активно своята костна система, т.е. да движи, да бяга и т.н., с цел да дразни по естествен път самата костна структура на тялото и така да поддържа неговата плътност“, заяви ревматологът. Според него особено важно е през есенно, зимно и пролетно време пациентът да си осигурява витамин D 3 и витамин К 2, които имат пряко отношение към живота на костта, обмяната на калция в костта. „Лекарствените средства са т.нар. антиостиопоротични средства, има ги на българския пазар но лечението се определя от взаимната уговорка между лекар и пациент“, добави Казмин.  \r\nДеница ДИМИТРОВА", "date": "2018.10.20", "title": "Д-р Иван Казмин, ревматолог: Възможно е остеопорозата да даде симптоматика, но това се случва в крайните фази на заболяването"}
{"url": "http://www.focus-news.net/news/2018/10/20/2580735/tenis-simona-halep-e-igrach-na-godinata-na-wta.html", "text": "Симона Халеп спечели наградата „Играч“ на годината на Женскта тенис асоциация, след като името ѝ бе обявено преди началото на женските финали в Сингапур. За втора поредна година Халеп завърши  сезона на върха в световната ранглиста. През 2017 година румънската тенисистка стана 13-ата различна, която финишира като №1 от 1975 година насам. На 9 октомври преди година, Халеп стана 25-ата тенисистка, която се изкачва до № 1. Когато сезон 2018 приключи Симона ще има 53 седмици на върха – това я поставя на четвърто място по този показател сред активните играчи и на 10-о в историята.", "date": "2018.10.20", "title": "Тенис: Симона Халеп е играч на годината на WTA"}
{"url": "http://www.focus-news.net/news/2018/10/20/2580731/ivo-vaygal-dzhes-beyli-i-sebastiyan-kurts-privetstvaha-reshenieto-na-makedonskiya-parlament.html", "text": "Посланикът на САЩ в Македония Джес Бейли, докладчикът на Европейския съюз за страната Иво Вайгъл и канцлерът на Австрия Себастиян Курц приветстваха решението на македонския парламент да започне процеса за конституционни промени, произтичащи от договора за името с Гърция. \r\nБейли във „Фейсбук похвали депутатите от всички партии за смелостта и лидерството им, както предава  скопското електронно издание Press 24 .  \r\nВайгъл, от своя страна, подчерта, че депутатите са защитили жизнените интереси на македонските граждани и отличи специално народните представители от опозицията, които гласуваха заедно с правителството. Електронното издание Радио „Свободна Европа“ , в македонската му редакция, цитира Курц, който смята, че решението е „силен вятър в гърба на усилията за започване на присъединителни преговори на ЕС със Северна Македония догодина“. По неговите думи, когато страните от Западните Балкани се присъединят към Съюза, той ще бъде изцяло завършен. \r\nПревод и редакция:", "date": "2018.10.20", "title": "Иво Вайгъл, Джес Бейли и Себастиян Курц приветстваха решението на македонския парламент"}
{"url": "http://www.focus-news.net/news/2018/10/20/2580736/zam-kmetat-valentin-evtimov-vodata-v-lom-shte-bade-pusnata-nay-veroyatno-utre-vecherta.html", "text": "Утре вечерта най-вероятно водата ще бъде пусната. Това съобщи за  Агенция „Фокус“  зам.-кметът на Лом по направление „Териториално-селищно устройство и благоустройство и управление на проекти“ Валентин Евтимов за дейностите по отстраняване на аварията на водопровода, заради която беше обявено бедствено положение на 17 октомври. „Работата по отстраняване на аварията на водопровода е към края си“, посочи той и уточни, че в момента се монтират въздушници в ниската част на напорния участък. „Надяваме се да започнем постепенно да пускаме вода, да видим как ще задържи новия участък. Връзките вече са направени“, обясни Валентин Евтимов. „Днес водата няма да бъде пусната със сигурност, защото водоемът е празен. Има схема на пускане на водата. Първо се пускат 20 литра в секунда и постепенно се увеличава докато не стигне до 160-180 литра“, заяви зам.-кметът. По думите му без вода са около 30 хил. жители в Лом и в пет села. „Утре работата по отстраняване на аварията ще продължи. Надяваме се довечера да започнем да пропускаме по малко вода“, каза още Валентин Евтимов.  „Фокус“ припомня:  На 17 октомври беше обявено бедствено положение в Община Лом заради тежка авария и невъзможност за ремонт на тотално компрометиран участък от напорния водопровод в свлачищен район край с. Добри дол. Свикан беше Общинският Кризисен щаб. От общината обясниха, че единственият начин за възстановяване на водоподаването за Лом и селата Замфир, Добридол, Сливата, Орсоя и Арчар, е свързването на новоизграден участък от напорния водопровод със стария. Местните власти уточниха, че технологичното време, при спешна изработка на специфични части и строително-монтажни работи, е около 7 дни. На 18 октомври за „Фокус“ кметът на Лом Пенка Пенкова заяви, че са осигурени водоноски, които ще осигуряват вода за битови нужди, както и за питейни. Занятията в училища, ясли и детски градини бяха преустановени. Болницата продължава да функционира, защото е на отделно водоснабдяване. \r\nБиляна ИВАНОВА", "date": "2018.10.20", "title": "Зам.-кметът Валентин Евтимов: Водата в Лом ще бъде пусната най-вероятно утре вечерта"}
{"url": "http://www.focus-news.net/news/2018/10/20/2580727/mkd-makedoniya-pravitelstvoto-ima-chetiri-popravki-na-konstitutsiyata-opozitsionnite-deputati-koito-glasuvaha-za-imat-svoi-predlozheniya-a-aliansa-na-albantsite-predlozhi-i-drugi-konstitutsionni-promeni.html", "text": "След заседанието на македонския парламент в петък вечерта, на което 80 депутати гласуваха „за“ пристъпване към приемане на конституционни промени във връзка с Договора от Преспа за промяна на името, а 39 бяха „против“, започва процедурата за промяна на Конституцията. Групата опозиционни депутати, които подкрепиха предложението на правителството искат допълнителни промени. Преди това и лидерът на „Алианса на албанците“ Зиядин Села поиска допълнения към Основния закон, които се отнасят до положението на албанците в Македония, пише   скопското електронно издание „МКД“  . \r\nВ петък, преди началото на заседанието, група депутати от опозицията поставиха свои искания „да се пристъпи към поредната, но не и последната, фаза на дискусията за конституционните промени, само при следните условия, от чието изпълнение зависят и нашите бъдещи позиции и нашата окончателна подкрепа за промените в Конституцията“. \r\n1.\tПриемане на допълнение на Конституцията, с което да се гарантира македонската идентичност \r\n2.\tПриемане на условие, с което да се гарантира, че ако Гърция не ратифицира договора и отново блокира евроатлантическата интеграция на Македония, ще има безусловна отмяна на всички приети промени в Конституцията, които произтичат от прилагането на договора от Преспа. \r\n3.\tПостепенна промяна на името за вътрешна употреба, следвайки процеса, който води към пълноправно членство на Македония в Европейския съюз. \r\n4.\tПриемане на инициативата на министър-председателя на Македония Зоран Заев, изказана на 31-ата сесия на македонския парламент на 15 октомври 2018 година за амнистия във връзка със събитията на 27 април 2017 година в народното събрание на Македония и всеобщо национално помирение, за формиране на парламентарен орган, съставен от ръководителите на парламентарните групи, трима депутати и председателя на македонското Събрание, които да изготвят и предложат на парламента план за национално помирение, в срок до 30 дни“. \r\nИ Зиядин Села, председателят на „Алианса на албанците“ заяви, че при отварянето на Конституцията неговата партия ще има свои предложения за допълването й. \r\n„Още веднъж повтаряме, че подкрепяме договора с Гърция и членството на Македония в ЕС и НАТО. Имаме забележки към частта, където единият от народите е изтъкнат повече от другите. Мисля, че в частта на договора за националността и паспортите, където ще пише македонци/граждани на Република Северна Македония,ние ще искаме на това място за нас да пише албанци/граждани на Република Северна Македония и така за всички народи, които са изброени в преамбюла. Ще искаме в преамбюла всички народи да се чувстват равнопоставени“, заяви неотдавна Села. \r\nА ето го и вече обявеното предложение на правителството за промяна на Конституцията на Македония: Член 3. Гаранция за твърда граница \r\nЧлен 3 от Конституцията постановява, че територията на Република Македония е неделима и неотчуждаема. Сегашната граница на Република Македония е неприкосновена. Република Македония няма териториални претенции към съседните държави. Границата на Република Македония може да се променя само в съответствие с Конституцията, на принципа на доброволността и в съответствие с общоприетите международни норми. \r\nТози член вече е изменен през 1992 г. с поправка I, когато е добавен принципа на доброволността при промяна на границата и съгласието с общоприетите международни норми. \r\nСъщо така с това изменение беше обявено, че Република Македония няма териториални претенции към съседните държави. С новата конституционна поправка, в която се предлага да се декларира зачитане на суверенитета, териториалната цялост и политическата независимост на съседните държави, ще се  прецизира по-твърда гаранция за трайността на границите и това, че Република Македония няма териториални претенции. Това ще означава защита на териториалната цялост на Република Македония, както и съседните страни. Член 49. Грижа за македонците и диаспорите в чужбина \r\nВ член 49 от Конституцията е предвидено, че републиката се грижи за положението и правата на членовете на македонския народ в съседните страни и за емигранти от Македония, помага им в културно развитие и насърчава връзките с тях. Републиката се грижи за културните, икономическите и социалните права на гражданите на републиката в чужбина. Републиката няма да се намесва в суверенните права на други държави и в техните вътрешни работи. \r\nИ този член бе изменен с изменение II през 1992 г., което предвиждаше, че републиката няма да се намесва в суверенните права на други държави и в техните вътрешни работи. \r\nС конституционната промяна, която се предлага, ще се декларира грижа за културните, икономическите и социалните права на членовете на македонския народ и всички граждани на страната в чужбина, без това да означава намеса в суверенните права на други държави и в техните вътрешни работи, под всякаква форма и по всякаква причина. Добавяне на определението \"Северна\" към името на Република Македония \r\nЦелта на тези промени в Конституцията е прилагането на Споразумението с Гърция, което трябва да даде възможност за присъединяване на Република Македония към Европейския съюз и НАТО. \r\nПо този начин, въпреки общите условия и срокове за влизане в сила на измененията, които ще бъдат обвързани с влизане в сила на Договора и ратифициране на протокола за присъединяване на Република Македония в НАТО в парламента на Република Гърция, съответно прекратяване на валидността на измененията в случай на отхвърляне в сила на тези два документа ще има специални срокове за начина на прилагане на това конкретно изменение. \r\nИменно в съответствие с договора ще бъде установен преходен период за прилагането на разпоредбата по отношение на значението на вече съществуващите документи и материали, издадени от властите на Република Македония. Ще има два преходни периода: \"технически\" и \"политически\". \r\n\"Техническия\" преходен период се отнася за всички официални документи и материали на публичната администрация на Република Македония за международна употреба и за документите за вътрешна употреба, които могат да се използват и извън страната. \r\nЗначението на тези документи и материали ще се възстановява с изтичането на тяхното действие, но не по-късно от пет години след влизането в сила на договора. \r\n\"Политическият\" преходен период се прилага за всички документи и материали, които са предназначени единствено за вътрешна употреба в Република Македония. Издаването на такива документи и материали ще започне при откриването на всяка глава на съответната област в преговорите с Европейския съюз и ще бъде финализирана в рамките на пет години оттогава. Изменения в преамбюла на Конституцията \r\nЗа да се хармонизира текстът на преамбюла с Договора с Гърция, ще бъдат направени съответните изменения в преамбюла. В преамбюла на Конституцията на Република Македония, с позоваване на държавно-правните традиции, ще бъдат споменати конкретни документи на АСНОМ, т.е. ще бъде внесено позоваване на Прокламацията от Първото заседание на АСНОМ до македонския народ за състоялото се заседание на АСНОМ, с конституционни решения. \r\nСлед 15 дни правителството трябва да внесе измененията в Парламента. \r\nПревод и редакция:", "date": "2018.10.20", "title": "„МКД“ (Македония): Правителството има четири поправки на Конституцията, опозиционните депутати, които гласуваха „за“ имат свои предложения, а „Алианса на албанците“ предложи и други конституционни промени"}
{"url": "http://www.focus-news.net/news/2018/10/20/2580739/dots-d-r-andrey-kehayov-ako-ne-se-vzemat-adekvatni-merki-za-kadroviya-problem-i-vaznagrazhdeniyata-v-zdraveopazvaneto-v-oblast-smolyan-shte-ima-problemi-s-lekarite-v-regiona.html", "text": "При среща с кметове от област Смолян и директори на лечебни заведения се очерта важен проблем по отношение на човешките ресурси, по отношение на стандарти и други неща, които трябва да дадат устойчивост на лечебните заведения, за да може хората да имат достъп до тях. Това заяви на пресконференция в Смолян доц. д-р Андрей Кехайов – координатор „Международни дейности“ в Българския лекарски съюз (БЛС) и президент на Югоизточно-европейския медицински форум, предаде репортер на  Радио „Фокус“ – Смолян . На пресконференцията присъстваха и председателят на БЛС д-р Иван Маджаров, директорът на Регионална здравна инспекция – Смолян д-р Мими Кубатева, директорът на Районната здравноосигурителна касад-р Кузман Гелов, директори на общински болници в региона. Доц. Кехайов подчерта, че намаление на населението в област Смолян с 19 200 души за 10 години е криза и този и  демографски срив, и всички останали проблеми трябва да бъдат отчетени като се формират регионалните политики в здравеопазването. \r\n„Ако не се вземат адекватни мерки за кадровите проблеми в системата в Смолянска област в този момент и работещите в здравеопазването се оставят с такива възнаграждения, ще има проблеми с лекарите в Смолян. Важно е да се очертаят перспективите. Всички лечебни заведения трябва да са равнопоставени“, отбеляза доц. Кехайов. Във връзка с националния проблем за изтичане на лекарските кадри, той уточни, че са подготвили доклад, в които е направена пълна статистика. Тя показва, че от 2007 г. до сега общо около 5000 лекари са напуснали България. През последните години броят им намалява, но все пак напускат лекарите с по две-три специалности. „Това означава, че около 15 % от лекарите в страната са напуснали за този период от време. Отчитайки възрастовата граница на българските лекари, над 50 % от тях са над 50 години. Трябва да се направят реални стъпки, така че хората да се чувстват сигурни в този град“, добави доц. Кехайов. \r\nТой посочи, че в определени градове, където няма специалисти по дадена специалност, а трябва да се осъществи достъп на хората до нея, може да се изпращат консултанти от други населени места, а ако не може това да се случи, тогава да бъдат насочвани към други лечебни заведения. Това ще спести много неща, отчитайки какво е състоянието на хората, каза още доц. Кехайов. \r\nНели ГЕРГЬОВСКА", "date": "2018.10.20", "title": "Доц. д-р Андрей Кехайов: Ако не се вземат адекватни мерки за кадровия проблем и възнагражденията в здравеопазването в област Смолян, ще има проблеми с лекарите в региона"}
{"url": "http://www.focus-news.net/news/2018/10/20/2580734/sitel-makedoniya-gartsite-sa-razdeleni-po-otnoshenie-na-dogovora-s-makedoniya-nova-demokratsiya-vodi-s-10-na-siriza-pokazva-poslednata-anketa.html", "text": "Само 1% е разликата между онези, които смятат, че договорът за името между Атина и Скопие ще бъде реализиран и тези, които са на обратното мнение, показва последната анкета на социологическа агенция Pulse, предава  скопският телевизионен канал „Сител“ . \r\nКакто съобщи кореспондентът на МИА от Атина, в анкетата, поръчана от телевизия Skai, се пита: „Според това, което знаете, или сте чули досега, според вас, ще бъде ли реализиран Договора от Преспа?“ 44% от запитаните са дали негативен отговор (31% „вероятно не“ и 13% „със сигурност не“), а 43 на сто са отговорили позитивно (33% „вероятно да“ и 10% „със сигурност да“). \r\nПри анализа на резултатите от проучването на общественото мнение, според това за кой е гласувано на предишните парламентарни избори през 2015 година, гласоподавателите на СИРИЗА (Съюза на радикалната левица) вярват, че спора между двете страни ще бъде приключен успешно, докато 60% от избирателите на „Нова Демокрация“ са дали негативен отговор. \r\nПо отношение на разпределението на силите на гръцката политическа сцена, „Нова Демокрация“ продължава да води пред СИРИЗА с 10%. Опозиционната партия, според данните от анкетата на Pulse, ще получат 31% от гласовете, а управляващата партия – 21%. \r\nНататък следват: на трето място екстремно-дясната „Златна зора“ със 7.5%, на четвърто - лявоцентристкото „Движение за промяна“ със 7%, а на пето е Комунистическата партия (ККЕ) с 6%. \r\nЦентристите от „То Потами“ (Реката) и младшия коалиционен партньор „Независимите гърци“ (АНЕЛ) са в границите между 1 и 2 процента и би им било много трудно да преминат границата за влизане в парламента. \r\nАнкетата е проведена между 14 и 16 октомври сред 1355 лица. \r\nПревод и редакция:", "date": "2018.10.20", "title": "„Сител“ (Македония): Гърците са разделени по отношение на договора с Македония, \"Нова Демокрация\" води с 10% на СИРИЗА, показва последната анкета"}
{"url": "http://www.focus-news.net/news/2018/10/20/2580743/d-r-ivan-madzharov-bls-obshtinskite-bolnitsi-sa-izpraveni-na-raba-i-ako-ne-se-predlozhat-funktsionirashti-mehanizmi-te-mogat-da-zaginat.html", "text": "Положението с общинските, които са запазили своя статут на работещи болници, е такова, че ако позволим дори и месец да не работи част от тях, наклонът на пропадане става неудържим и ще се чудим защо са загинали. Това заяви на пресконференция в Смолян д-р Иван Маджаров – председател на Български лекарски съюз (БЛС), предаде репортер на  Радио „Фокус“ – Смолян . По думите му здравеопазването в България има своите проблеми, но при общинските болници те са най-големи. „Те са изправени на ръба, готови всеки момент ако не се предложат функциониращи механизми  да загинат“, подчерта д-р Маджаров. Той посочи, че днес е провел среща с кметове и директори на болници от област Смолян и отбеляза, че поставените проблеми са най-вече за стандартите, специализацията на младите лекари, бюджетите и начинът, по който биха могли да отчитат дейност общинските болници, за да се заработят парите си. \r\nТой уточни, че в национален мащаб отлива на медицински специалисти е забавен, в последните 2-3 години. „Ние сме в ЕС и винаги ще има свободно движение на хора, друг е въпросът с кадрите в отдалечени райони, тъй като процесът продължава да е изключително тежък и там има все по-малко кадри – сестри и лекари. Причината за това е липса на възможност младите хора да се реализират, да специализират и да останат в родното място“, добави д-р Маджаров. Той уточни, че големите болници не могат да бъдат обвинявани за този процес, тъй като те работят с доста по-високо технологична медицина и влагат много средства в апаратура. Кадрите, с които се снабдяват в големите болници са достатъчни. „До преди половин година управлявах голяма болница и на почти всеки втори човек, който търсеше работа се отказваше, защото няма място и щата за лекари е запълнен. В същото време обаче малките болници в страната страдат от липса на кадри“, подчерта д-р Маджаров. \r\nТой подчерта, че за щастие българинът все още има усещане за родно място и желание да работи в родния си град. „Трябва обаче да се подпомогне и да се направи така, че да получават кариера и специализация. Трябва  да се мисли за пакет в отдалечение райони, където има една болница да имаме специален пакет. Затова ще работи БЛС – това население има нужда от специфична помощ. Необходимо е да се осигури базова медицина и да се създадат спокойствие у населението, за да няма тревожност и желание у хората да напускат малката община. Затова на първо място  трябва да се осигурят базови услуги, които са в основата за задържане на населението – училище, болница, препитание“, каза още д-р Маджаров. \r\nНели ГЕРГЬОВСКА", "date": "2018.10.20", "title": "Д-р Иван Маджаров, БЛС: Общинските болници са изправени на ръба и, ако не се предложат функциониращи механизми, те могат да загинат"}
{"url": "http://www.focus-news.net/news/2018/10/20/2580742/aleksandra-aleksandrova-festival-cinelibri-filmite-vav-festivala-sa-mnogo-raznorodni-i-sa-podhodyashti-kakto-za-uchenitsi-taka-i-za-profesori-i-kinokrititsi.html", "text": "Филмите във фестивала „CineLibri“, който се провежда в Благоевград, са много разнородни и са подходящи както за ученици, така и за професори и кинокритици. Това каза за  Радио „Фокус“ – Пирин  Александра Александрова, рекламен отдел на фестивала „CineLibri“. По думите й една продукция няма как да бъде одобрена от всички хора, но с годините аудиторията на фестивала се ограмотява и с нетърпение очаква всяко следващо издание.  \r\n„В нашата програма всеки може да намери своя филм, както по-младите, така и по-зрелите хора“, отбеляза Александрова. Тя допълни, че жанровете са различни и във фестивала са включени както криминални, така и романтични, късометражни и документални филми. „Филмът „Адаптация“ разкрива нежна, красива и философска история. Жителите на града ще могат да видят и филмите „Ще се видим там горе“, „Безкрайната градина“ и „Човекът, който уби Дон Кихот“.  \r\n„Вярваме, че сме направили изключително вълнуваща селекция за Благоевград и ще се радваме, ако хората прегърнат идеята за нашия фестивал“, добави Александра Александрова. \r\nДенис НИКИФОРОВ", "date": "2018.10.20", "title": "Александра Александрова, фестивал „CineLibri“: Филмите във фестивала са много разнородни и са подходящи както за ученици, така и за професори и кинокритици"}
{"url": "http://www.focus-news.net/news/2018/10/20/2580740/odmvr-pazardzhik-12-narusheniya-na-zakona-za-dvizhenieto-po-patishtata-sa-izvarsheni-ot-avtomobili-na-repatrirashtata-firma-v-grada.html", "text": "Директорът на ОДМВР-Пазарджик старши комисар Йордан Рогачев е отговорил на питане на общински съветник относно контрола, който извършват органите на „Пътна полиция“ и в частност - върху автомобилите на фирмата, извършваща репатриране. Това съобщи за  Радио „Фокус“ – Пазарджик  говорителят на ОДМВР - Пазарджик Мирослав Стоянов. Той обясни, че в отговора се посочва, че в текстовете на чл. 91 и 92 от Закона за движение по пътищата изрично е указано кои са моторните превозни средства със специален режим на движение, както и какво е позволено на водачите на тези превозни средства по време на движение със специален режим. „В контекста на това автомобилите, собственост на фирмата-оператор на дейността по репатриране на територията на град Пазарджик не са със специален режим на движение и подлежат на контрол от органите на „Пътна полиция“, както всички останали участници в движението. За времето от месец юни тази година до настоящия момент при проверки на водачи управляващи автомобили собственост на фирмата са установени общо 12 нарушения на Закона за движението по пътищата, Кодекса за застраховането и Закона за българските лични документи. За установените нарушения са съставени 7 акта“, уточни Стоянов.  \r\nТой допълни, че на нарушителите са издадени или предстои да бъдат издадени наказателни постановления с размера на санкциите, предвидени в административно-наказателните разпоредби. \r\nВаня НИКОЛОВА", "date": "2018.10.20", "title": "ОДМВР- Пазарджик: 12 нарушения на Закона за движението по пътищата са извършени от автомобили на репатриращата фирма в града"}
{"url": "http://www.focus-news.net/news/2018/10/20/2580741/plovdiv-priklyuchi-protestnoto-shestvie-sreshtu-deynostta-na-biogaz-instalatsiyata-v-selo-trud.html", "text": "Приключи протестното шествие срещу дейността на биогаз инсталацията в село Труд. Това каза за  Радио „Фокус“ – Пловдив  Станимир Тончев от сдружение с нестопанска цел „Бъдеще за село Труд“. По думите му, проведеното шествие се е отличили с по-продължително затваряне на „Карловско шосе“, което е довело до образуването на дълга колона от автомобили. „Шествието премина без проблеми и безредици. Органите на реда ни оказаха пълно съдействие, за което им благодарим“, посочи Тончев и допълни, че колоната от автомобили вече се е изтеглила. \r\nОколо 250 души от село Труд и още 7 населени места са се включили в протеста и са изразили исканията си, сред които оставките на министрите Нено Димов и Румен Порожанов, както и на директора на РИОСВ-Пловдив-Стефан Шилев, също пълна оценка за въздействие върху околната среда и спиране на всякакви разширения на суровинната база на инсталацията в село Труд. Друго от исканията е местната власт, в лицето на община Марица, да намери работещо решение за спирането на съпътстващия производството на Централата трафик на цистерни през кварталите и централната улица. Протестът отправи призив и към премиера Бойко Борисов и насочи неговото внимание към факта, че производството на топло- и електроенергия от биомаса в България е една опорочена, побългарена и неефективна практика. \r\nВ момента се провежда първа работна среща на неправителствените организации, които ще подкрепят протеста и организаторите му. Целта на срещата е обсъждане на детайли свързани с национално обединение на всички присъстващи населени места. „Това обединение ще сложи началото на националната борба за адекватни и работещи институции. Ще бъде публично учредено до края на календарната 2018 година и се очаква да продължи да привлича към структурата си недоволни от работата на институциите и мръсния въздух сдружения и комитети от цяла България“, съобщиха организаторите на протестното шествие в село Труд. \r\nТони МИХАЙЛОВ", "date": "2018.10.20", "title": "Пловдив: Приключи протестното шествие срещу дейността на биогаз инсталацията в село Труд"}
{"url": "http://www.focus-news.net/news/2018/10/20/2580744/prezidentat-rumen-radev-rezultatat-ot-glasuvaneto-v-makedonskiya-parlament-tryabva-da-dovede-do-oshte-po-golyama-blizost-mezhdu-stranite-ni.html", "text": "Резултатът от проведеното на 19 октомври гласуване в парламента е важна стъпка за Република Македония по един дълъг исторически път. Той трябва да доведе до още по-голяма близост между нашите две страни на принципите на приятелството, добросъседството и сътрудничеството. Това се посочва в позиция на президента Румен Радев за резултатите от проведеното гласуване в парламента на Република Македония на 19 октомври, съобщиха от  прессекретариата на държавния глава . „Перспективите за развитие на двустранните ни отношения и изчистването им от идеологическите наслоения от близкото минало са от изключително значение за затвърждаване на подкрепата на Република България за интеграцията на Република Македония в Европейския съюз и НАТО. Приветствам всички прояви на политическа смелост, лидерство и държавническа отговорност, които водят към сближаването между нашите две държави“, се посочва в позицията на държавния глава.", "date": "2018.10.20", "title": "Президентът Румен Радев: Резултатът от гласуването в македонския парламент трябва да доведе до още по-голяма близост между страните ни"}
{"url": "http://www.focus-news.net/news/2018/10/20/2580746/veliko-tarnovo-noviyat-most-mezhdu-grada-i-selo-shemshevo-e-otvoren-komisiya-e-udostoverila-godnostta-mu.html", "text": "Новият мост между Велико Търново и село Шемшево вече е отворен, комисия е удостоверила годността му за експлоатация. Експерти от различни държавни институции, имащи отношение към инфраструктурни и строителни обекти са обходили съоръжението. Специалистите са проверили изпълнението на проекта и цялото строителство на обекта, съобщиха за  Радио „Фокус“ – Велико Търново  от пресцентъра на Община Велико Търново. Новият мост е по-висок, по-широк и с по-голяма товароносимост от стария. Има две ленти за движение, тротоари, широки по около метър и половина, напълно оформени и преасфалтирани са подходите към него. Осигурено е осветление в рамките на близо 400 метра от края на Западната промишлена зона на Велико Търново до самия мост и по него. \r\nФинансиране за строителството Общината получи от Междуведомствената комисия за възстановяване и подпомагане към Министерски съвет. Строителството на новия мост се наложи заради частичното рухване на свода на стария мост над река Янтра през февруари миналата година поради обилни снеговалежи. С пускането на движението по него се възстановява най-бързата транспортна връзка на селата Шемшево, Леденик, Буковец, Керека и Пушево с Велико Търново. \r\nМария НЕДЕВА", "date": "2018.10.20", "title": "Велико Търново: Новият мост между града и село Шемшево е отворен, комисия е удостоверила годността му"}
{"url": "http://www.focus-news.net/news/2018/10/20/2580748/stanimir-tonchev-snts-badeshte-za-selo-trud-natsionalnoto-obedinenie-koeto-shte-uchredim-shte-se-bori-za-po-chist-vazduh-v-tsyalata-strana-i-za-raboteshti-institutsii.html", "text": "Националното обединение, което ще бъде учредено съвместмо между неправителствените организации, които подкрепят протеста на жителите в село Труд и организаторите му, ще се бори за по-чист въздух в цялата страна и за работещи институции. Това каза за  Радио „Фокус“ – Пловдив  Станимир Тончев от сдружение с нестопанска цел (СНЦ) „Бъдеще се село Труд“. „Ще се радваме да успеем да бъдем полезни вече като събран екип, включително от специалисти, за да помогнем и на други райони в България, да допринесем за една цялостна по-добра атмосфера в хубавата ни страна“, коментира Тончев.  \r\nНационалното обединение ще бъде публично учредено до края на календарната година и се очаква да продължи да привлича към структурата си недоволни от работата на институциите и мръсния въздух сдружения и комитети от цяла България. Станимир Тончев посочи, че някои от жителите на село Труд, особено намиращите се в близост до биогаз инсталацията, продават къщите си.  „Протестиращите не спадат в тази категория. Точно обратното. Оставаме и искаме да помогнем селото да има по-добра среда за живеене, а не просто да абдикираме от проблемите“, каза още Станимир Тончев. \r\nТони МИХАЙЛОВ", "date": "2018.10.20", "title": "Станимир Тончев, СНЦ „Бъдеще за село Труд“: Националното обединение, което ще учредим, ще се бори за по-чист въздух в цялата страна и за работещи институции"}
{"url": "http://www.focus-news.net/news/2018/10/20/2580749/rumen-petkov-pred-delegatite-na-kongresa-na-otechestveniya-sayuz-otechestveniyat-sayuz-veche-76-godini-zashtitava-interesite-na-balgariya.html", "text": "Отечественият съюз повече вече 76 години защитава интересите на България. Това заяви председателят на АБВ Румен Петков пред делегатите на Конгреса на политическата формация, на който той бе гост, съобщиха от  пресцентъра на АБВ.  „Отечественият съюз е символ на дългогодишен патриотизъм. В неговата основа, разбира се, стои антифашистката съпротива, спасяването на България от трета национална катастрофа и включването на страната ни в антифашистката коалиция“, посочи той. „Приветствам доклада на председателя на Отечествения съюз Симеон Симеонов, в който ясно бе анализирано състоянието на страната ни в момента и възможните мерки за неговото подобряване. Стана ясно, че в нашата държава единствено Отечественият съюз и ние от АБВ поставяме сериозен акцент върху това, че сме в състояние на демографска катастрофа, докато нито една парламентарна сила не се занимава с този проблем, придобил застрашителни размери“, допълни той. Според Петков в доклада на Симеонов пред делегатите на Конгреса е подчертано и нещо много важно по отношение на външната политика, която води България в момента. „Ние сме страна почтен и коректен партньор на ЕС и НАТО, но патриотизмът ни не минава през защита на националните ни интереси като гарантиране на енергийната ни сигурност или способността на страната ни за защита“, заяви лидерът на АБВ. „На този фон трябва много ясно да си дадем сметка и за това как виждаме бъдещото разширяване на ЕС и НАТО, особено в условия, в които сме свидетели как Албания и Косово просто решават и обявяват, че ще свалят границите помежду си. И питаме, дали това е пътят? Дали този подход няма да задълбочи регионалните конфликти? Дали силната идея за развитието и приобщаването на Западните Балкани не е поставена под въпрос? Виждаме, че референдумът в Македония се провали, но въпреки това външният натиск върху тази държава, нейните институции и граждани продължава, а това води до заключението, че в случая не говорим за демократичен или самостоятелен избор на една държава и един народ. Фактори, които неизменно повишават и без това високият евроскептицизъм. Ще отбележа и още нещо. Ние, европейците, не бива и не заслужаваме да имаме най-скъпо платения пияница за ръководител на Европейската комисия и в същото време някой да ни убеждава, че Европейският съюз в този си вид е привлекателен“, каза още Румен Петков.  \r\nПо думите му през последните години страната ни търпи и поредица от провали и по отношение на двустранните си връзки с редица държави.", "date": "2018.10.20", "title": "Румен Петков пред делегатите на Конгреса на Отечествения съюз: Отечественият съюз вече 76 години защитава интересите на България"}
{"url": "http://www.focus-news.net/news/2018/10/20/2580751/veliko-tarnovo-zanayatchii-ot-oblastta-predstavyat-duha-na-zabravenite-balgarski-traditsii-na-izlozhenie-v-krayova.html", "text": "Близо 40 майстори занаятчии от Велико Търново, областта и региона на трансгранично сътрудничество България – Румъния представят духа на забравените български традиции на изложение в Крайова, съобщиха за  Радио „Фокус“ – Велико Търново  от пресцентъра на Община Велико Търново. Те обменят идеи и опит с техни колеги от другата страна на Дунав в рамките на двудневния форум, част от проекта „FairDeal“, с водещ партньор Община Велико Търново. Атрактивните павилиони, показващи забравени български обичаи и традиции, вече са разположени в румънското градче. Участниците в изложението представят разнообразни занаяти като куюмджийство, шекерджийстово, грънчарство, дърворезба, тъкачество и др. Пазителите на забравените техники ще гостуват в румънския град и утре. \r\nВ края на ноември същият по рода си двудневен занаятчийски базар ще бъде организиран и във Велико Търново. \r\nМария НЕДЕВА", "date": "2018.10.20", "title": "Велико Търново: Занаятчии от областта представят духа на забравените български традиции на изложение в Крайова"}
{"url": "http://www.focus-news.net/news/2018/10/20/2580738/opozitsionnata-fraktsiya-na-besa-kvalifitsiranoto-mnozinstvo-e-vazmozhnost-da-se-uvelichat-pravata-na-albantsite-v-makedoniya.html", "text": "Осигуряването на квалифицирано мнозинство в македонския парламент е възможност да се направят промени в Конституцята за увеличаване на правата на албанците в Македония, заявиха от опозиционната фракция на партия БЕСА , оглавявана от Билял Касами, след гласуването в петък вечерта за конституционните промени, предава  македонската агенция „Макфакс“ . \r\n„Осигуряването на квалифицирано мнозинство в парламента за отваряне на пътя към промяна на Конституцията на страната е много важен ход не само за интеграцията на държавата в НАТО и ЕС, но и намеса  чрез логични аргументи и конкретни предложения да се изяснят и увеличат правата на албанците в Македония с премахване на обидното предимство на по-големия процент. С промените Конституцията ще бъде генератор на мир, стабилност и хармония между македонците, албанците и всички други етнически общности“, гласи изявлението на тетовската БЕСА. \r\nСега е възможността, смята партията на Касами, да се приеме Основен закон с европейски ценности, за да се докаже, че влизането в голямото семейство на НАТО и ЕС е отражение на прозападната ориентация на македонските граждани. \r\nПревод и редакция:", "date": "2018.10.20", "title": "Опозиционната фракция на БЕСА: Квалифицираното мнозинство е възможност да се увеличат правата на албанците в Македония"}
{"url": "http://www.focus-news.net/news/2018/10/20/2580753/d-r-ivan-madzharov-bls-kategorichni-sme-che-e-neobhodima-promyana-v-zdraveopazvaneto-tryabva-da-se-zategne-kontrolat-i-da-se-povishat-sredstvata.html", "text": "Ние ще участваме активно в работните групи за промяна на модела на здравеопазването в България и ще дадем своите предложения. Това заяви на пресконференция в Смолян председателят на Българския лекарски съюз (БЛС) д-р Иван Маджаров, предаде репортер на  Радио „Фокус“ – Смолян . „Категорични сме, че е необходима  промяна – трябва да се затегне контролът и да се повишат средствата, защото няма логика да работи системата с 8 млрд, а само половината да са гарантирани от обществения фонд, явно има нещо гнило. Съгласни сме с министъра, че са необходими допълнителни средства и мерки за контрол. Като отговорна институция, от БЛС смятаме, че дори и да се проточат разговорите по моделите, това не застрашава сигурността на здравната система, защото тя и в момента функционира със всичките си недостатъци“, отбеляза д-р Маджаров. \r\nТой подчерта, че има елементи в системата на здравеопазването, които не могат дълго да търпят отлагане на прилагането на необходимите мерки, и това са общинските болници. „В големите болници няма да настъпят драстични промени, но за общинските болници мерките са по-важни, както и за всички работещи в сферата. При общопрактикуващите лекари положението е още по-трагично, защото след 10 години цели региони ще останат без тях, а да не им гарантираш пари, които им се полагат, като всяка година икономиите, които им се полагат, да ги взимаш и да ги даваш за лекарства, си е престъпление“, подчерта д-р Маджаров. Той уточни, че има краткосрочни и много спешни мерки, които трябва да се предприемат, от БЛС. По думите му експерти от Българския лекарски съюз участват в работата по здравноосигурителните модели. Д-р Маджаров изрази надежда постепенно промените да се въвеждат.  \r\n„Здравната система е много консервативна, резките промени в нея може да доведат системата до срив. Има ценни неща и в двата предлагани модела, но е въпрос да се изяснят и да се напишат чисто законодателно като промени в съответните закони“, каза още д-р Маджаров. \r\nНели ГЕРГЬОВСКА", "date": "2018.10.20", "title": "Д-р Иван Маджаров, БЛС: Категорични сме, че е необходима промяна в здравеопазването – трябва да се затегне контролът и да се повишат средствата"}
{"url": "http://www.focus-news.net/news/2018/10/20/2580750/dots-d-r-andrey-kehayov-debatat-za-promyana-na-modela-na-zdraveopazvane-v-balgariya-tryabva-da-izkristalizira-i-da-se-postavi-tochna-diagnoza.html", "text": "Анализът и дебатът за променя на модела на здравеопазването в България трябва да изкристализира и да се постави точната диагноза. Това заяви на пресконференция в Смолян д-р Андрей Кехайов – президент на Югоизточно-европейски медицински форум, предаде репортер на  Радио „Фокус“ – Смолян . По думите му следващите стъпки трябва да са краткосрочен и дългосрочен план за следващите 3-7 години, а най-перспективната – концепция на всички институции, за да се стигне до този консенсус и да се планира какво ще се случи в българското здравеопазване в следващите 10 години и да не се случи срив в системата. „За всичко това е необходимо отговорност, познаване на технологията и създаване на капацитет. Стъпките трябва да бъдат реализирани, защото няма как да управляваш ефективно ако не знаеш какво искаш и как да го направиш. Много се притеснявам от липсата на експертен потенциал в повечето политически сили. Разговарям с тях и направо съм притеснен, ако те искат да лобират и да прокарат някакъв интерес е техен проблем, но отговорността за цялото общество е друг проблем“, заяви доц. Кехайов. \r\nТой припомни, че министърът на здравеопазването при дебатите за промяна на модела е започнал експозето си, отбелязвайки факта, че дискусията се открива, защото има проблеми и те трябва да бъдат решени. „Да направиш вот на недоверие, без да проведен дебатът, който е открит за цялата страна със съсловни организации, с политически партии, с общество и местна власт, за мен си е политическа демагогия. Мотивите ми за това са, че през 2007 г същата партия, която вчера повдигна вота, ние й поставихме диагноза на здравеопазването – криза в здравеопазването. Ако те бяха взели мерки и планираха нещата в дългосрочен план, проблемите можеха да бъдат решени“, посочи доц. Кехайов. \r\nТой коментира, че днес действително има много сериозни проблеми, за които се изисква правилен диалог за вземане на правилните решения и затова е необходимо да се прави дискусия с експерти и да се отчитат регионалните особености. „20 години след въвеждане на здравноосигурителния модел, всички критикуваме това, което е въведено. Аз знам защо сега в момента има криза в балансите, защото 2007 г като ни подписаха договорите и казахме, че са необходими 40 % на средствата, защо не ги увеличиха? Днес се промени картината по отношение на обема, а тази регулация е сложен процес. Какво се случва с лечебните заведение, колко са необходими и как трябва да се преструктурират – това е въпрос на правилна национална здравна политика , която за голямо съжаление тези, които са в парламента, голямата част още повече тези, които я повдигнаха , не я провеждат. Да правиш демагогия пред обществото и пациентите със здравето, е недопустимо“, коментира още доц. Кехайов. \r\nНели ГЕРГЬОВСКА", "date": "2018.10.20", "title": "Доц. д-р Андрей Кехайов: Дебатът за промяна на модела на здравеопазване в България трябва да изкристализира и да се постави точна диагноза"}
{"url": "http://www.focus-news.net/news/2018/10/20/2580754/d-r-sotir-ivanov-istoricheski-muzey-petrich-opitvame-se-da-populyarizirame-antichen-grad-herakleya-sintika-i-natsionalen-park-muzey-samuilova-krepost-chrez-kratki-filmi.html", "text": "Исторически музей-Петрич се опитва да популяризира античен град „Хераклея Синтика“ и Национален парк-музей „Самуилова крепост“ чрез кратки филми. Това каза за  Радио „Фокус“-Пирин  д-р Сотир Иванов, директор на Историческия музей в Петрич. Той посочи, че тези филми се пускат в електронен вариант и в социалните мрежи.  \r\n„Тези филмчета са на български, английски и руски език. Между другото същата политика се провежда и за Самуилова крепост. Аз съм изключително удовлетворен от факта, че филмът „Цар Самуил в битка за България“, който беше правен от Националния археологически институт с музей към Българската академия на науките във връзка с 1000 години от управлението на Самуил се радва на огромен интерес. Когато на 6 октомври пуснахме филма в нашата страница в социалните мрежи, той беше видян от повече от 250 000 души, което означава, че този тип общуване с виртуалната публика има огромно значение не само за популяризирането, но и за опазването на нашето културно наследство, защото то е важно до тогава, до когато ние осъзнаваме неговото значение и го познаваме“, отбеляза директорът на музея.  \r\nД-р Иванов заяви, че разкопките на античен град „Хераклея Синтика“ продължават до края на месец октомври, като най-важното за отбелязване вече е статуята на Тиберий Клавдий, която ще остане експонирана при съответно взети мерки за нейното опазване на самия обект „Хераклея Синтика“. \r\nНатали СТЕФАНОВА", "date": "2018.10.20", "title": "Д-р Сотир Иванов, Исторически музей-Петрич: Опитваме се да популяризираме античен град „Хераклея Синтика“ и Национален парк-музей „Самуилова крепост“ чрез кратки филми"}
{"url": "http://www.focus-news.net/news/2018/10/20/2580745/ana-mpa-gartsiya-nezavisim-gratski-deputat-e-gotov-da-glasuva-za-prespanskiya-dogovor.html", "text": "Независимият депутат Харис Теохарис в събота заяви пред  гръцката държавна агенция АНА-МПА , че е готов да гласува „за“ договора за името между Атина и Скопие ако бъдат направени определени конституционни промени. \r\n„Събитията през последните часове показват, че споразумението за конституционните промени, на което се съгласиха нашите съседи се придвижва напред. Предвид това, че с промените се заявява ясно това, което е факт, а именно – славянският език и славянският народ нямат абсолютно никаква връзка с гръцката история и Александър Велики – споразумението наистина е в интерес на нашата страна и аз мога да гласувам за него“, заяви Теохарис.  \r\nДепутатът изрази съмнение, че лидерът на „Независимите гърци“ (АНЕЛ) и министър на отбраната Панос Каменос ще оттеглия партията си от коалиционното правителство ако споразумението за името бъде предложено за ратификация в парламента. \r\nПо думите на Теохарис, той няма „табута“ да даде подкрепата си за настоящото правителство по въпроси, които смята, че се управляват правилно. Народният представител отрече да е разговарял с представители на управляващата партия СИРИЗА (Коалиция на радикалната левица“ за възможно съдействие и изрази мнение, че не няма как да бъде формиран прогресивен фронт със СИРИЗА, „Движение за промяна“ (КИНАЛ) и „То Потами“ (Реката). \r\nПревод и редакция:", "date": "2018.10.20", "title": "АНА-МПА (Гърция): Независим гръцки депутат е готов да гласува за Преспанския договор"}
{"url": "http://www.focus-news.net/news/2018/10/20/2580757/d-r-ivan-kazmin-revmatolog-ako-chovek-v-perioda-na-podrastvane-ne-se-dostigne-visoka-pikova-kostna-masa-navlizaneto-v-niska-kostna-platnost-shte-stane-po-rano.html", "text": "Ако човек в периода на подрастване не се достигне висока пикова костна маса, т.е. - човек е слаб, не се храни добре, няма физическа активност, или има придружаващи заболявания и, съответно, костната минерална плътност, която се установява в крайната фаза на растеж, т. нар. пиковата костна маса, е ниска, то съответно навлизането в ниска костна плътност ще стане по-рано във времето. Това каза за  Радио „Фокус“-Бургас  ревматологът д-р Иван Казмин по повод Световния ден за борба с остеопорозата. Според него е важно и естеството на живот – храната и течностите, които се приемат, физическата активност и лекарствата, които се употребяват. По думите му по принцип има наследствена предразположеност към остеопороза, въпреки че никой не е установил кои са точно гените, които са отговорни за това. „Но във практиката се наблюдава, че ако майката има остеопороза, нейната дъщеря, след навлизане в менопауза, също има остеопороза“, заяви д-р Казмин. „Един смачкан прешлен вследствие на остеопорозата повишава риска да се смачка друг прешлен с около 40% и затова е толкова важно лечението да започне достатъчно рано, за да не се достигне подобно развитие на нещата, което може да доведе до инвалидизация и съкращаване на живота“, каза още ревматологът. \r\nДеница ДИМИТРОВА", "date": "2018.10.20", "title": "Д-р Иван Казмин, ревматолог: Ако човек в периода на подрастване не се достигне висока пикова костна маса, навлизането в ниска костна плътност ще стане по-рано"}
{"url": "http://www.focus-news.net/news/2018/10/20/2580747/partiya-edinstvena-makedoniya-kakva-e-tazi-evropa-v-koyato-se-davat-po-2-miliona-na-deputat-v-koyato-se-puskat-plateni-teroristi-ot-zatvora-za-da-glasuvat.html", "text": "Македонските власти са се забъркали в опасна авантюра против волята на своя народ, изказана на референдума от 30 септември, заяви в събота на пресконференция председателят на проруската партия „Единствена Македония“ Янко Бачев, цитиран от  македонската агенция „Макфакс“ . \r\nОсвен другото, Бачев припомни, че партията му в съобщение от 2 октомври е предупредила, че се предлагат по 2 милиона евро на депутат, за да гласува „за“ конституционните промени. \r\n„За жалост, подкупът се потвърди вчера. Устата на Зоран Заев е пълна с евроатлантически интеграции, Европа на върховенството на закона, Европа на зачитане на правовата държава. Каква е тази Европа, в която се дават по 2 милиона евро на депутат да гласува за предателство на своята родина, или той отива в затвора, ако не гласува според заповедите на властта. \r\nКаква е тази Европа, в която платени терористи се пускат от затвора, за да гласуват, а нали властта на Заев до вчера наричаше терористи тримата депутати, които снощи не издържаха и гласуваха против македонския народ и македонската държава. \r\nКаква е тази Европа, в която Зоран Заев и върхушката на властта искат да влязат в НАТО и ЕС само, за да защитят откраднатото от народа, защото Алианса им гарантира грабежа на народния имот, с което Заев и неговото криминално дружество във властта се занимават ежедневно. НАТО не го интересува грабежа, а само иска послушни политици, които му служат вярно“, заяви Бачев. \r\nПревод и редакция:", "date": "2018.10.20", "title": "Партия „Единствена Македония“: Каква е тази Европа, в която се дават по 2 милиона на депутат, в която се пускат платени терористи от затвора, за да гласуват"}
{"url": "http://www.focus-news.net/news/2018/10/20/2580756/nikos-kotsiyas-gartsiya-e-gotova-da-razshiri-teritorialnite-si-vodi-na-zapad-do-12-morski-mili.html", "text": "Гърция е готова да разшири териториалните си води на западния фланг от 6 до 12 морски мили, обяви бившият външен министър на страната Никос Коцияс в събота, по време на церемонията по предаване на ведомството на премиера Алексис Ципрас, пише  електронното издание на вестник „Karthimerini” . \r\nМярката ще засегне морският регион, простиращ се от островите Диапонтия в Йонийско море до Антикитера, остров, който се намира между Пелопонес и Крит, уточнява изданието. \r\nПо думите на бившия външен министър, това е „важно политическо разширение на държавния суверенитет за първи път от присъединяването на Додеканезките острови (от Италия след ВСВ – бел. „Фокус“)“. Бившият министър добави, че президентските декрети вече са готови. \r\n„Катимерини“ припомня, че Коцияс си подаде оставката миналата седмица след скандал с министъра на отбраната и председател на „Независимите гърци“ (АНЕЛ), младшият коалиционен партньор в правителството, Панос Каменос. \r\nПревод и редакция:", "date": "2018.10.20", "title": "Никос Коцияс: Гърция е готова да разшири териториалните си води на запад до 12 морски мили"}
{"url": "http://www.focus-news.net/news/2018/10/20/2580759/sofiya-dve-katastrofi-sa-stanali-na-bul-sitnyakovo-v-posoka-poduyane.html", "text": "Две пътнотранспортни произшествия са станали на бул. „Ситняково“ в посока „Подуяне“, съобщи слушател на  Радио „Фокус“ . Два леки автомобила са катастрофирали при светофарната уредба на Руското посолство. А друг автомобил е катастрофирал върху оградата на трамвайните релси на булеварда, в посока „Подуяне“. Движението по бул. „Ситняково“ е затруднено.", "date": "2018.10.20", "title": "София: Две катастрофи са станали на бул. „Ситняково“ в посока „Подуяне“"}
{"url": "http://www.focus-news.net/news/2018/10/20/2580762/smolyan-mokri-sa-patishtata-v-oblastta-povishena-e-opasnostta-ot-padashti-kamani-po-vsichki-napravleniya-v-regiona.html", "text": "Мокри са пътищата в област Смолян, съобщи за  Радио „Фокус“ – Смолян  дежурният в Областно пътно управление – Смолян. Времето е облачно с превалявания от дъжд на места. През деня не са получавани сигнали за инциденти по пътищата в областта. \r\nДвижението по пътя Смолян – Мадан при срутището на разклона за село Тикале се регулира със светофарна уредба и скоростта е ограничена до 20 км/ч. Трафикът се осъществява в дясната пътна лента. Заради пресечения релеф на областта е повишена опасността от падащи камъни и свличане на земни маси по всички пътища в област Смолян, затова водачите трябва да шофират с повишено внимание и съобразена скорост. \r\nПропаднали пътни банкети и пътни платна затрудняват движението по направленията Хвойна – Чепеларе – местност Рожен, Широка лъка – Девин, Рудозем – Бяла река, Рудозем – Смилян. Движението по път ІІІ-866 Девин – Михалково, в отсечката от новопостроения път при строителството на язовир „Цанков камък“ собственост на НЕК, която не се поддържа от ОПУ-Смолян се осъществява с повишено внимание, съобразно създадената организация на движение, поради опасност от паднали камъни и свлечени земни маси върху платното за движение.. \r\nВ Смолян пътните настилки са мокри заради краткотрайните валежи през деня. Автомобилният трафик е с обичайната си натовареност за почивен ден. Малко по-интензивно е движението по бул. „България“ и по входно-изходните артерии на града. \r\nНели ГЕРГЬОВСКА", "date": "2018.10.20", "title": "Смолян: Мокри са пътищата в областта, повишена е опасността от падащи камъни по всички направления в региона"}
{"url": "http://www.focus-news.net/news/2018/10/20/2580764/plovdiv-intenziven-e-trafikat-v-uchastaka-na-avtomagistrala-trakiya-v-oblastta-patnite-nastilki-sa-mokri-na-mesta.html", "text": "Интензивен е трафикът в участъка на автомагистрала „Тракия“ в Пловдивска област. Това съобщиха за  Радио „Фокус“ – Пловдив  от Областното пътно управление. Натоварено е движението също по направленията Пловдив-Асеновград-Смолян и Пловдив-Карлово. Пътните настилки на територията на областта са мокри на места, но нормално проходими. Опасност от образуването на свлачища и срутища има по пътищата Бачково-Нареченски бани, Юговско ханче-Югово-Лъки и Кричим-Девин. Водачите трябва да бъдат особено бдителни, преминавайки по посочените пътни участъци, предупреждават от Областното пътно управление. Временно движението по автомагистрала „Тракия“ при км 112, в района на село Цалапица, се извършва в аварийната лента, поради ремонтни дейности на съоръжение. Затворени за движение са активната и изпреварващата лента. Срокът на ремонтните дейности е до 8 ноември. До 31 октомври преминаването по пътя Югово-Лъки ще се осъществява в едната лента, поради пропадане на част от пътното платно. Преминаването в проблемния участък се регулира с пътни знаци. \r\nДвижението на територията на град Пловдив също е натоварено към този час на деня. По-интензивен е трафикът в централната градска част и по входно-изходните артерии. Затворено за движение е западното платно на бул. „Цар Борис III Обединител”, в участъка от ул. „Патриарх Евтимий“ до ул. „Света Петка“, заради строително-монтажни дейности. Движението се извършва двупосочно в източното платно. Временната организация на движение ще бъде валидна до края на ноември. Маршрутите на автобусни линии №9 и 93 от основния вътрешноградски транспорт са променени. Временно движението по бул. „България“ в Пловдив се осъществява двупосочно в северното платно на пътната артерия, поради строително-монтажни дейности в южното платно. \r\nТони МИХАЙЛОВ", "date": "2018.10.20", "title": "Пловдив: Интензивен е трафикът в участъка на автомагистрала „Тракия“ в областта, пътните настилки са мокри на места"}
{"url": "http://www.focus-news.net/news/2018/10/20/2580760/d-r-ivan-madzharov-bls-vreme-e-balgarskiyat-lekarski-sayuz-da-vzeme-svoeto-institutsionalno-myasto.html", "text": "Дошло ни е крайно време да преминем в нов етап на съществуването на Българския лекарски съюз (БЛС) и да вземем своето институционално място. Това заяви на пресконференция в Смолян председателят на БЛС д-р Иван Маджаров, предаде репортер на  Радио „Фокус“ – Смолян . „Трябва да обърнем внимание на саморегулацията, на създаването на добра медицинска практика, на самоконтрола. Да намерим сила, за да можем да се освобождаваме от недостойните от нас. Това е голямата сила на една организация и тогава в нея има доверие, когато тя има сила да наказва тези, които уронват престижа й. Време е да престанем с криворазбраната солидарност и във всеки случай, в който някой явно е нарушил правилата за етични и морални норми и има съмнения за злоупотреби, да сме готови да се разделяме с .такива колеги. Само тогава БЛС  ще си върне позициите на отговорна институция в държавата, която гарантира на цялото население качествено обслужване от своите членове“, подчерта д-р Маджаров \r\nДоц. д-р Андрей Кехайов, който е Координатор „Международни дейности“ в БЛС допълни, че освен в казаното от д-р Маджаров, силата на една организация е и приемане на непрекъснато обучение в правилна политика, защото няма как да не се поддържа квалификацията. „Аз мисля, че в следващите месеци, тези и други въпроси ще бъдат изведени като приоритети и те трябва да продължат, не може да има статична система“, поясни доц. Кехайов. Той допълни, че по отношение на международната дейност на БЛС се работи усилено, за да може да има полза на лекарите. Предвиждат се срещи и конференции, на които ще се канят външни специалисти, от които да се види как се работи в страни от ЕС и ще се черпят добри практики. „Поех този ангажимент да помогна на ръководството на БЛС, защото това е пътят, има добри практики, които могат да се използват и то сега“, каза още доц. Кехайов. \r\nНели ГЕРГЬОВСКА", "date": "2018.10.20", "title": "Д-р Иван Маджаров, БЛС: Време е Българският лекарски съюз да вземе своето институционално място"}
{"url": "http://www.focus-news.net/news/2018/10/20/2580763/kyustendil-dvizhenieto-po-tretoklasen-pat-107-v-uchastaka-mezhdu-selo-pastra-i-rilskiya-manastir-se-osashtestvyava-dvuposochno-v-edna-lenta-poradi-avariyno-vazstanovitelni-deynosti.html", "text": "Движението по третокласен път 107 в участъка между село Пастра и Рилския манастир, от км 27+575 до км 27+825, се осъществява двупосочно в една лента, поради извършване на аварийно-възстановителни дейности по обрушване на ската.  Движението се ограничава за кратки периоди от 10 минути и се регулира от светофарна уредба  и при необходимост от сигналисти. Това съобщи за  Радио „Фокус“-Пирин  дежурният в Областно пътно управление-Кюстендил. Ограничено е движението на третокласен път 6222 Смоличано-Пелатиково от км 10+000 до км 14+000, поради пропадане на част от пътното платно на няколко места. Обходният маршрут е през селата Згурово, Неделкова Гращица, Невестино, Друмохар, Ваксево и обратно. \r\nНормално интензивен е трафикът по главен Е-79 и автомагистрала „Струма“ в областта.  \r\nНатали СТЕФАНОВА", "date": "2018.10.20", "title": "Кюстендил: Движението по третокласен път 107 в участъка между село Пастра и Рилския манастир се осъществява двупосочно в една лента поради аварийно-възстановителни дейности"}
{"url": "http://www.focus-news.net/news/2018/10/20/2580766/blagoevgrad-mokri-i-hlazgavi-sa-patnite-nastilki-na-mesta-v-oblastta.html", "text": "Мокри и хлъзгави са пътните настилки на места в Благоевградска област. Нормално интензивно е движението по главен път Е-79, второкласен път 19 Симитли-Гоце Делчев и автомагистрала „Струма“. Това каза за  Радио „Фокус“ – Пирин  дежурният служител в Областно пътно управление-Благоевград. Шофьорите да се движат с повишено внимание в района на Кресненското дефиле и прохода Предел, поради повишена опасност от падащи камъни. От Областно пътно управление-Благоевград отправят апел към водачите на моторни превозни средства да шофират внимателно, съобразявайки се с пътната обстановка и спазвайки дистанция. \r\nСпокойно се осъществява движението в областния център. Няма образували се задръствания. Всички светофарни уредби в града са изправни. Градският транспорт се движи по разписание. \r\nНатали СТЕФАНОВА", "date": "2018.10.20", "title": "Благоевград: Мокри и хлъзгави са пътните настилки на места в областта"}
{"url": "http://www.focus-news.net/news/2018/10/20/2580755/glas-za-makedoniya-kriminogennite-strukturi-zashtiteni-ot-golemi-pokroviteli-podkrepiha-zapochvaneto-na-protsesa-za-promyana-na-konstitutsiyata.html", "text": "Опозиционната партия на бившият депутат професор Сълза Гърчева „ГЛАС за Македония“ излезе с изявление по повод решението на македонския парламент от петък вечерта да се започне процедурата по въвеждане на конституционни промени, произтичащи от договора за името с Гърция. В него се казва, че „криминалните и страхливи структури, защитени от „големи“ покровители“ са дали началото на процеса без да имат легитимност да „вървят срещу волята на един милион граждани, които не подкрепят“ споразумението за името, предава  македонският портал „А1 Он“ . \r\n„Като резултат от деградацията на морала на едно корумпирано общество се случи срамно гласуване в парламента, забележете, на точни 80 депутати.... Това е играене с демокрацията и правовата държава. Много бързо ще се стигне до ревизия на цялата серия нарушения на принципите на международното право, Конституцията и законите, направени в този насилнически процес. Следващото правителство в Република Македония няма да е проядено от корупция... и ще поправи щетите от корумпираните „елити““, обясняват от опозиционната партия, като освен това посочват, че ще разследват и твърденията за подкупи, както и за влиянието върху някои медии от някои черни гръцки фондове. \r\nПревод и редакция:", "date": "2018.10.20", "title": "„Глас за Македония“: Криминогенните структури, защитени от „големи“ покровители, подкрепиха започването на процеса за промяна на Конституцията"}
{"url": "http://www.focus-news.net/news/2018/10/20/2580761/blagoevgrad-avtovoz-se-e-preobarnal-na-vtoroklasen-pat-19-simitli-gotse-delchev-kray-selo-banya-nyama-danni-za-postradali.html", "text": "Автовоз, натоварен с коли, с коли се е преобърнал на второкласен път 19 Симитли-Гоце Делчев край село Баня. Това съобщи за  Радио „Фокус“-Пирин  дежурният служител в Областно пътно управление-Благоевград. Автовозът се е преобърнал в канавката край пътя и не пречи на движението. Няма данни за пострадали. \r\nНатали СТЕФАНОВА", "date": "2018.10.20", "title": "Благоевград: Автовоз се е преобърнал на второкласен път 19 Симитли-Гоце Делчев край село Баня, няма данни за пострадали"}
{"url": "http://www.focus-news.net/news/2018/10/20/2580765/veliko-tarnovo-v-ednata-lenta-se-osashtestvyava-dvizhenieto-v-uchastak-ot-patya-mezhdu-pavlikeni-i-selo-gorna-studena.html", "text": "В едната лента се осъществява движението в участък от пътя между Павликени и село Горна Студена, съобщиха за  Радио „Фокус“ – Велико Търново  от Областно пътно управление - Велико Търново. Ограничението е въведено в отсечката от  км 26+089 до км 46+089, а причината е извършване на ремонтни дейности. Те трябва да приключат до края на октомври. Трафикът в района се  пропуска последователно в двете посоки от регулировчици. \r\nОстава затворен поради свлачище  участък от пътя Царски извор – Драганово, обходният маршрут е през село Сушица. \r\nВ едната лента се осъществява движението в участък от пътя между Твърдица и Елена. Причината е пропадане на пътното платно и наличие на свлачище. Ограничението е въведено в отсечката от км 47+800 до км 48+000, а срокът за приключване на ремонта е 11 януари 2019 година. \r\nОтворен за движение на всички превозни средства е Проходът на Републиката. \r\nОграничено е движението на моторни превозни средства с обща маса нас 12 т. по пътя Лозен – Полски Тръмбеш. Причината е намален габарит на пътното платно. Обходният маршрут е по направлението Лозен – Драганово – Янтра – Поликраище – Полски Тръмбеш. Срокът за приключване на дейностите е до 11 януари 2019 г. \r\nДвижението по пътя Дебелец - Средни колиби-Елена е ограничено за моторни превозни средства над 10 тона поради намален габарит на пътното платно. Обходният маршрут е по направлението Дебелец – Велико Търново – Лясковски кантон – Миндя – Елена и обратно. \r\nМария НЕДЕВА", "date": "2018.10.20", "title": "Велико Търново: В едната лента се осъществява движението в участък от пътя между Павликени и село Горна Студена"}
{"url": "http://www.focus-news.net/news/2018/10/20/2580752/ana-mpa-gartsiya-vanshniyat-ministar-v-syanka-ot-nova-demokratsiya-posochi-che-nasledstvoto-na-nikos-kotsiyas-shte-e-loshiyat-prespanski-dogovor.html", "text": "При напускането си от гръцкото Министерство на външните работи бившият министър Никос Коцияс е оставил наследство от отворени въпроси, лошо управление на много важни въпроси от външната политика на страната и слабо управление на самото външно ведомство, заяви отговорникът по международните въпроси на основната опозиционна партия „Нова Демокрация“ Йоргос Кумуцакос в събота, предава  гръцката държавна агенция АНА-МПА . \r\n„Мандатът на Коцияс ще остане в историята и паметта на гърците с лошия Преспански договор и предаването на македонската националност и език на Скопие“, заяви Кумуцакос, като разкритикува също обявените от бившия външен министър планове за разширяване на териториалните води на Гърция. \r\n„Освен гореизказаното и в негово потвърждение, днес, по време на церемонията по предаването на Министерството на външните работи, бе направено изключително важно обявление за външната политика на страната – избирателно разширяване на териториалните й води по неподходящ и фрагментарен начин. Това за пореден път потвърждава липсата на сериозност и чувство за отговорност. Що се отнася до същината на обявлението, ние ще изчакаме пълна и официална информация по този изключително сериозен въпрос преди да заемам позиция, която винаги съобразяваме с широкия интерес на нашата страна“, обясни депутатът от „Нова Демокрация“. \r\nПревод и редакция:", "date": "2018.10.20", "title": "АНА-МПА (Гърция): Външният министър в сянка от „Нова Демокрация“ посочи, че наследството на Никос Коцияс ще е „лошият“ Преспански договор"}
{"url": "http://www.focus-news.net/news/2018/10/20/2580769/pregled-na-mezhdunarodnite-novini-do-18-chasa-agentsiya-fokus.html", "text": "ВМРО-ДПМНЕ разпространи ново съобщение след фиаското в петък вечерта, когато македонският парламент гласува за започване на процедурата за конституционните промени с гласовете на 8 депутати от опозиционната партия. Този път автор на изявлението е членът на Изпълнителния комитет Димитър Димовски, който каза на премиера Зоран Заев, че може да купи няколко депутати, но не и народа, предава  скопският телевизионен канал „21 ТВ“ . \r\n„Горди македонци, честни македонци, където и да сте. Преминали сме през много тежки моменти, ще преминем и през този. \r\nЗаев и властта са напълно делегитимирани след вчерашното насилие над демокрацията и волята на народа. Заев няма легитимност да говори за правова държава и демокрация... Не съществува демократическа правова държава, в която се отлага гласуване, докато не се съберат гласове на депутати, които са заплашени със съдебно преследване. \r\nСега се разбра какво е било намерението им, когато образуваха дела за 27 април...  \r\nВчера бяхме свидетели на сериозни заплахи, а дори и съмнения за подкуп, с цел да мине капитулантският договор на Заев, с който се руши интегритетът на Македония. Храмът на демокрацията беше превърнат в пазар за името. Депутатите, които гласуваха вчера, ще трябва да се съобразят с народа, приятелите и роднините си... \r\nЗаев, можеш да купиш няколко народни представители, но не и народа. Заев и неговите поддръжници ще разберат това много скоро. На референдума високо бе казано не, а те се решиха да отидат до край с фалшификации и насилие. Това ще бъде техният политически край. \r\nМакедония ще тръгне напред, когато тази власт бъде свалена“, заяви Димовски. \r\n*** Гърция е готова да разшири териториалните си води на западния фланг от 6 до 12 морски мили, обяви бившият външен министър на страната Никос Коцияс в събота, по време на церемонията по предаване на ведомството на премиера Алексис Ципрас, пише  електронното издание на вестник „Karthimerini” . \r\nМярката ще засегне морският регион, простиращ се от островите Диапонтия в Йонийско море до Антикитера, остров, който се намира между Пелопонес и Крит, уточнява изданието. \r\nПо думите на бившия външен министър, това е „важно политическо разширение на държавния суверенитет за първи път от присъединяването на Додеканезките острови (от Италия след ВСВ – бел. „Фокус“)“. Бившият министър добави, че президентските декрети вече са готови. \r\n„Катимерини“ припомня, че Коцияс си подаде оставката миналата седмица след скандал с министъра на отбраната и председател на „Независимите гърци“ (АНЕЛ), младшият коалиционен партньор в правителството, Панос Каменос. \r\n*** Независимият депутат Харис Теохарис в събота заяви пред  гръцката държавна агенция АНА-МПА , че е готов да гласува „за“ договора за името между Атина и Скопие ако бъдат направени определени конституционни промени. \r\n„Събитията през последните часове показват, че споразумението за конституционните промени, на което се съгласиха нашите съседи се придвижва напред. Предвид това, че с промените се заявява ясно това, което е факт, а именно – славянският език и славянският народ нямат абсолютно никаква връзка с гръцката история и Александър Велики – споразумението наистина е в интерес на нашата страна и аз мога да гласувам за него“, заяви Теохарис.  \r\nДепутатът изрази съмнение, че лидерът на „Независимите гърци“ (АНЕЛ) и министър на отбраната Панос Каменос ще оттеглия партията си от коалиционното правителство ако споразумението за името бъде предложено за ратификация в парламента. \r\nПо думите на Теохарис, той няма „табута“ да даде подкрепата си за настоящото правителство по въпроси, които смята, че се управляват правилно. Народният представител отрече да е разговарял с представители на управляващата партия СИРИЗА (Коалиция на радикалната левица“ за възможно съдействие и изрази мнение, че не няма как да бъде формиран прогресивен фронт със СИРИЗА, „Движение за промяна“ (КИНАЛ) и „То Потами“ (Реката). \r\n***  Осигуряването на квалифицирано мнозинство в македонския парламент е възможност да се направят промени в Конституцята за увеличаване на правата на албанците в Македония, заявиха от опозиционната фракция на партия БЕСА , оглавявана от Билял Касами, след гласуването в петък вечерта за конституционните промени, предава  македонската агенция „Макфакс“ . \r\n„Осигуряването на квалифицирано мнозинство в парламента за отваряне на пътя към промяна на Конституцията на страната е много важен ход не само за интеграцията на държавата в НАТО и ЕС, но и намеса  чрез логични аргументи и конкретни предложения да се изяснят и увеличат правата на албанците в Македония с премахване на обидното предимство на по-големия процент. С промените Конституцията ще бъде генератор на мир, стабилност и хармония между македонците, албанците и всички други етнически общности“, гласи изявлението на тетовската БЕСА. \r\nСега е възможността, смята партията на Касами, да се приеме Основен закон с европейски ценности, за да се докаже, че влизането в голямото семейство на НАТО и ЕС е отражение на прозападната ориентация на македонските граждани. \r\n***  Само 1% е разликата между онези, които смятат, че договорът за името между Атина и Скопие ще бъде реализиран и тези, които са на обратното мнение, показва последната анкета на социологическа агенция Pulse, предава  скопският телевизионен канал „Сител“ . \r\nКакто съобщи кореспондентът на МИА от Атина, в анкетата, поръчана от телевизия Skai, се пита: „Според това, което знаете, или сте чули досега, според вас, ще бъде ли реализиран Договора от Преспа?“ 44% от запитаните са дали негативен отговор (31% „вероятно не“ и 13% „със сигурност не“), а 43 на сто са отговорили позитивно (33% „вероятно да“ и 10% „със сигурност да“). \r\nПри анализа на резултатите от проучването на общественото мнение, според това за кой е гласувано на предишните парламентарни избори през 2015 година, гласоподавателите на СИРИЗА (Съюза на радикалната левица) вярват, че спора между двете страни ще бъде приключен успешно, докато 60% от избирателите на „Нова Демокрация“ са дали негативен отговор. \r\nПо отношение на разпределението на силите на гръцката политическа сцена, „Нова Демокрация“ продължава да води пред СИРИЗА с 10%. Опозиционната партия, според данните от анкетата на Pulse, ще получат 31% от гласовете, а управляващата партия – 21%. \r\nНататък следват: на трето място екстремно-дясната „Златна зора“ със 7.5%, на четвърто - лявоцентристкото „Движение за промяна“ със 7%, а на пето е Комунистическата партия (ККЕ) с 6%. \r\nЦентристите от „То Потами“ (Реката) и младшия коалиционен партньор „Независимите гърци“ (АНЕЛ) са в границите между 1 и 2 процента и би им било много трудно да преминат границата за влизане в парламента. \r\nАнкетата е проведена между 14 и 16 октомври сред 1355 лица. \r\n*** Демократическата фракция на ВМРО-ДПМНЕ, зад която стои Йове Кекеновски, излезе с изявление, в което поиска нова и прочистена ВМРО-ДПМНЕ, предава  македонският портал „А1 Он“ . \r\n„След вчерашното предателство на партията и държавата от високи партийни структури, сега е истинският и последен момент членската маса на партията да поиска провеждане на извънреден партиен конгрес. Трябва да се поеме отговорността защо не беше послушан съветът на фракцията депутатите да си дадат оставките заради реалната опасност и възможност от заплахи, натиск и подкупване. Настоящото ръководство на ДПМНЕ беше наясно и нарочно докара част от депутатите до тази ситуация. Трябва да бъде поета отговорност и за провеждането на капитулантска политика. Най-голямата опозиционна партия не може да бъде водена от хора, които с едното око намигват на членовете, а с другото на политическия противник и международната общност, а зад гърба на всички защитават криминални партийни структури“, гласи изявлението на Демократическата фракция. \r\nВ изявлението се поставя искане Конгрес на партията да определи дали в бъдеще ВМРО-ДПМНЕ ще бъде партия или движение; дали и за в бъдеще тя ще функционира без идеология и като злосторническо криминално сдружение, или пък най-сетне ще се върне в демократическия коловоз като съвременна демократична и патриотическа партия, която ще бъде защитник на националните интереси. \r\n„На държавата и гражданите им трябва ВМРО-ДПМНЕ прочистено от криминални структури, кариеристи, прислужници, бандити, безпринципни и деидеологизирани персони, жадни само за власт и лични придобивки“, подчертава Демократическата фракция. \r\nСъщевременно крилото на ВМРО-ДПМНЕ отдава почит на всички депутати от опозиционната партия, които, както казват от Демократическата фракция, независимо от целия натиск на сдсмовската-дсицистка власт са останали достойни, показали са чест и съвест и са останали на позицията на патриотизма, независимо, че срещу някои от тях има дела или се водят предследствени и следствени преписки. \r\n*** Председателят на най-голямата албанска партия в Македония „Демократичния съюз за интеграция“ (ДСИ) Али Ахмети благодари на 80-те депутати, които в петък вечерта гласуваха за започване на процедурата по внасяне на промени в Конституцията и заедно с това призова останалите опозиционни народни представители, които, според неговите думи, са искали да гласуват „за“, но са нямали достатъчно смелост, да се присъединят в бъдеще, предава  македонският „Фокус“ . \r\n„Тези 80 депутати, които гласуваха „за“, както и тези, които се въздържаха от гласуване, знаят много добре, че само този път ни носи стабилен мир, добри междуетнически и добросъседски отношения, системни реформи, правова държава и върховенство на закона, равенство и прилагане на Охридския договор, икономическо развитие, повече работни места, чуждестранни и домашни инвестиции и обществено благосъстояние“, заяви Ахмети. \r\nЛидерът на ДСИ призова опозицията да се нареди на, както той каза, правилната страна на прогреса и евроатлантическото определение без забавяне и по-нататъшни калкулации. \r\n*** Социалдемократическият съюз на Македония (СДСМ) на премиера Зоран Заев излезе с официално изявление по повод решението на парламента от петък вечерта, в което се подчертава, че Македония е избрала бъдещето, вместо изолацията и посочва, че народното събрание на страната е казало стоп на разделенията и е повело държавата към национално обединение. Освен това социалдемократите коментират, че гражданите и парламентарното мнозинство са обърнали гръб на злото, предвождано от председателя на ВМРО-ДПМНЕ Християн Мицковски, предава  скопското електронно издание „МКД“ . \r\n„80 герои поеха отговорност за бъдещето на Македония, пътя към НАТО и ЕС е разчистен, призоваваме всички да се включат. Мицковски, Груевски и ръководството на ВМРО-ДПМНЕ снощи отново потвърдиха, че са антизападни и антимакедонски партийни фигури, които носят на Македония само зло, престъпления и бедност. \r\nГражданите и огромното мнозинство в парламента обърнаха гръб на злото, предвождано от Мицковски. \r\nМакедония избра да продължи пътя към интеграция и съюзничество. 80 депутати свободно и по собствено убеждение гласуваха за бъдеще в ЕС и НАТО. \r\nПоразеният Мицковски сега трябва да прекрати натиска и сеенето на страх и ще трябва да махне ръцете на своя режим от всички народни представители в парламента. Сега са създадени условия за още по-голяма подкрепа в парламента за пътя, който избра Македония, а той е прилагане на договора от Преспа и присъединяване към НАТО и ЕС. Този път заслужава подкрепа от всички народни представители в парламента, защото подразбира икономически просперитет, държава по европейски правила и национално помирение между политическите фактори и гражданите“, гласи цялото съобщение на СДСМ. \r\n***  Министър-председателят на Гърция Алексис Ципрас пое функциите министър на външните работи на страната с гражданска клетва пред президента Прокопис Павлопулос в събота, с което официално пое ведомството, което бе оглавявано от Никос Коцияс преди оставката му в сряда, съобщава  държавната агенция АНА-МПА . \r\nСлед това премиерът отиде в сградата на външното министерство за церемонията по предаването, където благодари на предшественика си и подчерта, че това е исторически ден за гръцката външна политика, визирайки гласуването в македонския парламент за започване на процеса по промяна на конституцията в съответствие с договора за името. \r\nОсвен това Ципрас  коментира и отношенията с Турция, като даде ясно да се разбере, че Атина няма да толерира нарушения на гръцките териториални права, отбелязва агенцията. \r\nПо отношение на тайните фондове на външното министерство, министър председателят посочи, че правителството е създало рамка за увеличаване на прозрачността и институционна защита срещу злоупотреби, с което ще сложи край на „произволната употреба на средства в черни торби, която вече осъдихме“. \r\n*** Подалият шумна оставка бивш гръцки външен министър Никос Коцияс заяви, че е щастлив от решението на македонския парламент да пристъпи към промяна на Конституцията и го описа като „стъпка напред“, пише  онлайн изданието на вестник „Катимерини“ . \r\nПри предаването на длъжността министър на външните работи на Алексис Ципрас в събота сутринта, Коцияс заяви: „Преживявам парадокс да съм подал оставка и в същото време да се чувствам щастлив“, визирайки гласуването в Скопие в петък вечерта. \r\nДипломатът, който беше главен преговарящ за постигането на споразумението за името, подписано на брега на Преспанското езеро през юни, описа решението на македонските депутати като „стъпка напред“, а освен това благодари на македонския премиер Зоран Заев, външния министър Никола Димитров и 80-те народни представители, които гласуваха „за“ договора. \r\nЩо се отнася до обвиненията срещу него, че е управлявал „тайни фондове“ в гръцкото външно ведомство, Коцияс ги отхвърли, като „отвратителни“. \r\n***", "date": "2018.10.20", "title": "Преглед на международните новини до 18 часа ( Агенция „Фокус“ )"}
{"url": "http://www.focus-news.net/news/2018/10/20/2580767/burgas-normalno-natovaren-e-trafikat-v-oblastta.html", "text": "Нормално натоварен е трафикът в област Бургас, съобщи за  Радио „Фокус“ – Бургас  дежурният от Областно пътно управление - Бургас. В областната пътна мрежа по-интензивно е движението в посока от и към к. к. „Слънчев бряг“, както и по пътя Атия-Созопол и по автомагистрала „Тракия“, в района на Бургас. В останала част от областта движението се извършва с нормална интензивност. Видимостта е добра, пътните настилки са нормално проходими. Няма затворени пътища и проходи, не се извършват ремонтни дейности. \r\nИнтензивен е трафикът в града. Натоварено е движението по централните булеварди „Стефан Стамболов“, „Демокрация“ и „Тодор Александров“. По-интензивно е движението по бул. „Захари Стоянов“ в ж. к. „Меден Рудник“, както и по улиците „Иван Вазов“, „Христо Ботев“, „Уилям Гладстон“, „Булаир“ и „Цар Симеон“. \r\nДеница ДИМИТРОВА", "date": "2018.10.20", "title": "Бургас: Нормално натоварен е трафикът в областта"}
{"url": "http://www.focus-news.net/news/2018/10/20/2580770/sofiya-navodnen-e-tunelat-pod-lavov-most-v-posoka-bul-hristo-botev-dvizhenieto-e-ogranicheno.html", "text": "Наводнен е тунелът под Лъвов мост в посока бул. „Христо Ботев“, движението е ограничено, съобщи читател на  Агенция „Фокус“ . На място има техника за отводняване, полицейски патрул пренасочва движението. Трафикът е интензивен. \r\n\"Фокус\" призовава водачите да шофират със скорост съобразена с метеорологичните условия.", "date": "2018.10.20", "title": "София: Наводнен е тунелът под Лъвов мост в посока бул. „Христо Ботев“, движението е ограничено"}
{"url": "http://www.focus-news.net/news/2018/10/20/2580772/varna-obshtina-valchi-dol-shte-predostavya-uslugata-topal-obyad-do-kraya-na-2019-godina.html", "text": "Община Вълчи дол ще предоставя услугата „Топъл обяд“ до края на 2019 година. Това съобщиха за  Радио „Фокус“ – Варна  от Община Вълчи дол. След като Община Вълчи дол сключи допълнително споразумение към Договора за безвъзмездна финансова помощ, считано от 1 октомври броят на лицата, ползващи социалната услугата „Топъл обяд“ вече е 350. По проекта „Осигуряване на топъл обяд в Община Вълчи дол“ по Оперативна програма за храни и/или основно материално подпомагане се предоставя топъл обяд на лица, попадащи в целевата група по проекта, а именно лица и семейства на месечно подпомагане, самотно живеещи лица и семейства, получаващи минимални пенсии – за осигурителен стаж и възраст, за инвалидност, социални и наследствени пенсии, както и скитащи и бездомни. Услугата ще продължава да се предоставя в рамките на работните дни за срок до 31 декември 2019 г. и включва предоставяне на обедно хранене – супа, основно ястие и хляб, в размер на 2.50 лв. на ден/човек. \r\nМарияна ВАЛЕНТИНОВА", "date": "2018.10.20", "title": "Варна: Община Вълчи дол ще предоставя услугата „Топъл обяд“ до края на 2019 година"}
{"url": "http://www.focus-news.net/news/2018/10/20/2580758/krasimir-uzunov-stanahme-svideteli-na-dramatichni-izbori-za-konstitutsionni-promeni-v-makedonskiya-parlament.html", "text": "Може да настъпи голям проблем вътре във ВМРО-ДПНЕ след осигурената от депутатите им подкрепа за конституционните промени за името на Македония. Това каза за публицистичното предаване „Метроном“ на  Радио „Фокус“  специалистът по темата за Македония и проблемите на Балканите Красимир Узунов.  Поне четирима от депутатите на ВМРО-ДПМНЕ бяха освободени от домашен арест заради събитията на кървавия четвъртък на 27 април 2017 г., коментира той. Красимир Узунов допълни, че не е оптимист и за бъдещето на социалдемократите при стеклата се ситуация, защото макар и това да е правителството, което е отворило път към евроинтеграцията, много трудно ще може да преодолее съпротивителни движения и центробежните сили около кандидатурите за предстоящи президенти. Той определи като драматично гласуването за промените на Конституцията. „Постоянното отлагането от обяд, призивите на ВМРО-ДПМНЕ да се гласува веднага и отлагането, и вкарването в парламента, след като например според правилника  бил изтекъл денят в 6.00 часа, напротив е нов ден, който да започне в 9.00 часа местно време (10 часа българско време) и 40 минути по-късно успяха да съберат необходимото мнозинство.  Да се отиде на избори беше най-закономерният ход. Но очевидно страхът от тях е много голям – както в управляващата партия в Македония, така може би и в опозицията, защото могат да се родят нови партии“, коментира още той. Красимир Узунов обясни, че процесите, които вървят в Македония могат да бъдат спрени и задържани или поне забавени, само при евентуално бързо членство в НАТО и последваща евентуална евроинтеграция вън и независимо от това каква ще бъде съдбата на Европейския съюз.", "date": "2018.10.20", "title": "Красимир Узунов: Станахме свидетели на драматични избори за конституционни промени в македонския парламент"}
{"url": "http://www.focus-news.net/news/2018/10/20/2580771/predstoyashti-sabitiya-v-stranata-za-21-oktomvri-agentsiya-fokus.html", "text": "*** \r\nОт 09.30 часа председателят на Народното събрание Цвета Караянчева ще участва в церемонията по полагане на венци и цветя пред паметника на ген. Васил Делов по повод Деня на Кърджали. По-късно тя ще присъства на тържествената сесия на Общинския съвет Кърджали. В 12.00 часа председателят на парламента ще присъства на тържествения ритуал пред Паметника на Освободителите и ще приветства жителите и гостите на града. \r\n*** \r\nОт 09.30 часа във Дома на футбола, резиденция „Бояна\", АБВ - Младежи организира втори национален младежки футболен турнир „Спортът сплотява“ под наслов „Живей, спортувай, не бъди пасивен“.  \r\n*** \r\nОт 10.00 часа „Ариана“ заедно със служителите на компанията, партньори и доброволци ще продължи да засажда дръвчета в „Новата гора на София“, която се намира в близост до кв. „Суходол“. \r\n*** \r\nОт 16.00 часа в Артгалерия – НДК ще се открие изложбата на румънския художник Лучан Добарта. \r\n*** \r\nОт 16.00 часа в Литературен клуб „Перото“ ще се проведе среща с автора Божидара Мавродиева.  \r\n***     \r\nОт 17.00 часа ще се проведе координиран протест на жителите на Казичене, Кривина, Бусманци, Горубляне, Панчарево и Кокаляне. Жителите на Казичене, Кривина и Бусманци ще се съберат при пешеходната пътека на „Околовръстното шосе\" при Видните. Протестиращите от Горубляне при бул. „Цариградско шосе\", а хората от Панчарево и Кокаляне при бул. „Самоковско шосе\". Причина за протеста е липсата на канализация в населените места.  \r\n*** \r\nОт 18.00 часа в ДНК-пространството за съвременен танц и пърформанс ще се състои най-новият спектакъл на Ива Свещарова „Съвършено розово“.  \r\n*** \r\nВ 22.10 часа на летище „София“ на Терминал 2 българските олимпийци ще се заврънат от младежките игри в Буенос Айрес с полет през Франкфурт. \r\n*** \r\nOт 11.00 часа в ТК „Акве Калиде тазседмичното издание на инициативата „Арт-И-Факти\" ще запознае децата с една различна рисувателна техника и жанр. Децата ще сътворят любим анимационен герой чрез техника стъклопис.  \r\n*** \r\nВ 09.00 часа на входа на морската градина откъм хотел „Приморец“ ще стартира първото издание на кроса Morning Run Burgas, който се организира от Спортен клуб Бегач съвместно с Община Бургас.  \r\n*** \r\nОт 11.00 часа до 13.00 часа ТК „Акве Калиде“ ще бъде показано на децата как се изработват движещи се анимационни герои. \r\n***  \r\nОт 10.00 часа в голяма зала на Община Велико Търново ще се проведе Публично четене на слово от Петър Дънов - беседа.  \r\n***  \r\nОт 17.00 часа в АМР „Трапезица“ ще бъде представен „Дванадесета нощ“ /Уилям Шекспир/ - спектакъл, режисьор Валерия Вълчева.  \r\n*** \r\nОт 10.00 часа на пистата на летището при с. Иново заместник-кметът по устройство на територията и развитие на инфраструктурата инж. Цветан Асенов ще открие международния 7-ми национален шампионат по раликрос „Видин - 2018”. \r\n*** \r\nОт 15.00 часа в спортна зала „Никола Петров“ ще се проведе среща по хандбал между ХК „Локомотив“-Горна Оряховица и ХК „Осъм“-Ловеч.  \r\n*** \r\nВ 09.30 часа на игрището с изкуствена настилка на комплекс „Простор“ ще се ежегоден турнир по футбол за глухи за Североизточна България.   \r\n*** \r\nОт 11.00 часа в Държавния куклен театър „Дора Габе“ ще се играе спектакълът „Косе Босе“.  \r\n*** \r\nОт 16.00 часа евродепутатът Ангел Джамбазки ще направи спешна приемна срещу циганските своеволия в близост до квартал „Изток“. \r\n*** \r\nОт 12.00 часа на пл. Римски стадион Хюи Фюри и целият му екип ще очакват любителите на бокса. В 14.00 ч. ще се проведе откритата тренировка в Боксов клуб „Юнайтед Спортс“ към Спортно училище „Васил Левски“. \r\n*** \r\nОт 11.00 часа от площад „Хаджи Димитър“ ще тръгне градски велотур за празника на Сливен – Димитровден.  \r\n*** \r\nОт 09.00 часа в храм „Св. Висарион Смоленски“ Негово Високопреподобие архимандрит Висарион, архиерейски наместник на Смолянска духовна околия, ще oглави светата божествена Литургия. \r\n*** \r\nОт 14.00 часа на пл. „България“ ще се състои празнична програма по повод 106 години от Освобождението на Родопите – Празник на Община Смолян. От 16.00 часа на връх Средногорец ще бъде отслужена Панахида за загиналите в боевете на връх Средногорец и Освобождението на Родопите, както и ще бъдат поднасени на венци и цветя пред Паметника-костница. В 18.00 часа председателят на парламента Цвета Караянчева ще участва в тържествения ритуал по поднасяне на венци и цветя пред паметника на полковник Владимир Серафимов. В 19.30 часа председателят на Народното събрание ще приеме рапорта на командващия зарята и ще произнесе слово по повод 106-ата годишнина от Освобождението на Родопите.  \r\n***   \r\nОт 07.00 часа ще се проведе втори тур на частичните избори за кмет на кметство Суходол.  \r\n*** \r\nОт 11.00 часа в Кукления театър ще се играе постановката „Алиса в страната на чудесата“.  \r\n*** \r\nОт 17.30 часа в общинската спортна зала „Иван Вазов“ ще започне второто издание на Държавния турнир по спортни танци за Купа Стара Загора  2018.  \r\n***   \r\nВ НЧ „Искра“ ще се проведе пето юбилейно издание на събора „Който се смее, не старее“.  \r\n***     \r\nОт 09.00 часа в зала „Арена Шумен“ ще се състои Европейско и Балканско първенство по ММА.", "date": "2018.10.20", "title": "Предстоящи събития в страната за 21 октомври (Агенция „Фокус“)"}
{"url": "http://www.focus-news.net/news/2018/10/20/2580774/plovdiv-nad-230-proverki-po-izpalnenie-na-zabranata-za-tyutyunopushene-sa-izvarshili-zdravnite-inspektori-v-grada-prez-poslednata-sedmitsa.html", "text": "232 проверки по изпълнение на забраната за тютюнопушене са извършили здравните инспектори в Пловдив през последната седмица. Това съобщиха за  Радио „Фокус“ – Пловдив  от Регионалната здравна инспекция (РЗИ). Проверени са 77 заведения за обществено хранене, 81 закрити и 30 открити обществени места, както и 41 детски и учебни заведения. \r\nПрез последния отчетен период здравните инспектори са издали три предписания за установени нарушения. Постъпили са два сигнала за нередности от граждани и институции. Извършени са също 213 проверки по текущ контрол и 6 тематични проверки. \r\nТони МИХАЙЛОВ", "date": "2018.10.20", "title": "Пловдив: Над 230 проверки по изпълнение на забраната за тютюнопушене са извършили здравните инспектори в града през последната седмица"}
{"url": "http://www.focus-news.net/news/2018/10/20/2580773/krasimir-dimitrov-stolichna-obshtina-nyama-signali-ot-grazhdani-zaradi-valezhite.html", "text": "Нямаме сигнали от граждани заради валежите. Това съобщи за  Агенция „Фокус“  директорът на Дирекция „Аварийна помощ и превенция“ към Столична община Красимир Димитров за обстановката в столицата след валежите. „Някъде може да има завирявания заради листната маса по дъждоприемните шахти“, посочи той. Красимир Димитров обясни, че се правят обходи от екипи на Аварийното звено към СО правят. „Кметът Йорданка Фандъкова е наредила на фирмите да почистват дъждоприемните шахти от листна маса“, заяви той. \r\nБиляна ИВАНОВА", "date": "2018.10.20", "title": "Красимир Димитров, Столична община: Няма сигнали от граждани заради валежите"}
{"url": "http://www.focus-news.net/news/2018/10/20/2580775/krasimir-dimitrov-stolichna-obshtina-do-30-minuti-shte-bade-vazstanoveno-dvizhenieto-v-tunela-pod-lavov-most-v-posoka-bul-hristo-botev.html", "text": "Движението в тунела под Лъвов мост ще бъде възстановено до 30 минути. Това съобщи за  Агенция „Фокус“  директорът на Дирекция „Аварийна помощ и превенция“ към Столична община Красимир Димитров по повод сигнала на наш читател, че тунелът под Лъвов мост в посока бул. „Христо Ботев“ е наводнен и движението е ограничено. „На Лъвов мост съм. Почистваме шахтата“, посочи той. „Насъбрала се е много листна маса, поради което едното платно беше наводнено“, обясни Красимир Димитров. \r\nБиляна ИВАНОВА", "date": "2018.10.20", "title": "Красимир Димитров, Столична община: До 30 минути ще бъде възстановено движението в тунела под Лъвов мост в посока бул. „Христо Ботев“"}
{"url": "http://www.focus-news.net/news/2018/10/20/2580781/rumyana-glavcheva-ekspert-seizmolog-dopisen-chlen-na-bani-pod-pamir-e-registrirano-zemetresenie-s-ognishte-na-vranchanska-dalbochina.html", "text": "В петък (19 октомври) на територията на Таджикистан, дълбоко под Памир, стана земетресение в 18:25 местно време (16:25 в България). Земетресението е с магнитуд 5.2 според Геоложката служба на САЩ и Евро-Средиземноморския сеизмологичен център. Дълбочината на източника е оценена на 138 и 130 км, съответно. При такава дълбочина максималната интензивност на земната повърхност достига III, рядко IV степен – земетресението не се усеща от всички, повреди няма и областта на усещане е с голям радиус (тук можем да си припомним въздействия от румънското огнище Вранча в случай на магнитуд около 5). Така, слаби сътресения са усетени в град Ош-Киргизстан (интензивност от III степен на 250 км северно от епицентъра), в столицата на Таджикистан Душанбе, намираща се на 450 км западно от епицентъра, и в отдалечените на повече от 500 км епицентрално разстояние Ташкент-Узбекистан (на северозапад), Кабул-Афганистан (на югозапад) и Исламабад-Пакистан (на юг). В Пакистан земетресението е усетено още в районите на градовете Равалпинди и Абботабад. Подробен доклад от Узбекистан свидетелства за сътресения с интензивност от II степен в Андижан, Фергана, Самарканд и още няколко селища между тях.  \r\nСъгласно съобщение на Единната геофизична служба на Руската АН, епицентърът  на земетресението (решенията на центровете в Русия, Европа и САЩ за това земетресение съвпадат) е в Горни Бадахшан, автономна област в източната високопланинска част на Таджикистан в Памир. Локализиран е на по-малко от 30 км на северозапад от град Мургаб (около 4 хил. ж.; надморска височина 3618 м), за който в интернет не се намират сведения относно последствия от земетресението. Това е близо до границата с Китай, област Синдзян. Западен Китай е с планински релеф и е слабо заселен; сведения от там (Каши и Шахе) не са постъпили. В каталозите на земетресения в района за последната година не се откриват събития с максимална  интензивност по-голяма от IV степен; това се отнася и за плитките земетръсни огнища, генерирали магнитуди до 4.5. Районът на Памир е известен на сеизмолозите със сеизмични огнища на дълбочини до 300 км. \r\nРумяна Главчева, експерт-сеизмолог, дописен член на БАНИ, дългогодишен ръководител на секция „Сеизмология” в Геофизичен институт (дн. НИГГГ-БАН)", "date": "2018.10.20", "title": "Румяна Главчева, експерт-сеизмолог, дописен член на БАНИ: Под Памир е регистрирано земетресение с огнище на “Вранчанска” дълбочина"}
{"url": "http://www.focus-news.net/news/2018/10/20/2580778/kiriakos-mitsotakis-edinstvenata-garantsiya-che-dogovora-nyama-da-mine-v-gartsiya-sa-izbori-kartinkata-ot-glasuvaneto-v-makedoniya-ne-otgovarya-na-strana-stremyashta-se-da-vleze-v-evropeyskoto-semeystvo.html", "text": "Позицията на основната гръцка опозиционна партия „Нова Демокрация“, че няма да ратифицира Договора от Преспа, нито в този, нито в следващия парламент, бе повторена още веднъж от председателя й Кириакос Мицотакис, предава  македонския портал „А1 Он“ . \r\nПолитикът отново обясни, че партията не харесва договора, защото, според нея, „за първи път на съседите се отстъпва македонския език и македонската националност“. \r\n„Единственият начин да се гарантира, че този договор няма да бъде ратифициран от гръцкия парламент е да се проведат парламентарни избори преди споразумението да дойде за ратификация в народното събрание“, категоричен е Мицоткаис, който коментира също и събитията в македонския парламент от петък вечерта. \r\n„Но искам да добавя още нещо, картинката от изминалите дни в съседната страна, по време на подготовката за първото гласуване в парламента, според мен, не е картинка, отговаряща на страна, която се стреми да стане членка на голямото европейско семейство“, посочи лидерът на „Нова Демокрация“ \r\nПревод и редакция:", "date": "2018.10.20", "title": "Кириакос Мицотакис: Единствената гаранция, че договора няма да мине в Гърция са  избори, картинката от гласуването в Македония не отговаря на страна, стремяща се да влезе в европейското семейство"}
{"url": "http://www.focus-news.net/news/2018/10/20/2580777/veliko-tarnovo-s-reditsa-initsiativi-shte-bade-otbelyazana-natsionalnata-sedmitsa-na-cheteneto-ot-22-do-26-oktomvri.html", "text": "С редица инициативи в област Велико Търново ще бъде отбелязана Националната седмица на четенето в дните от 22 до 26 октомври. Това съобщиха за  Радио „Фокус“ – Велико Търново  от Регионалното управление на образованието. Във Велико Търново програмата започва на 22 октомври, от 17.00 часа в Голяма зала на Общината, с „Парад на приказните герои“ или „Приказен калейдоскоп“ с деца от ДГ „Св. Св. Кирил и Методий“, филиал „Слънчев дом“, ДГ „Райна Княгиня“ и ДГ „Първи юни“. На следващия ден, 23 октомври, от 15.30 часа в Читалище „Искра“ ще бъде представена детската пиеса „Книжките“. В сряда, на 24 октомври, от 11.00 часа в ОУ „Христо Ботев“ и ПХГ „Св. Св. Кирил и Методий“ ще се проведе информационна среща с родители, а от 11.30 часа в ОУ „Бачо Киро“, ОУ „Патриарх Евтимий“ и СУ „Емилиян Станев“ – състезание по български език и литература „Написаното остава. Пиши правилно!“, организирано от Института за български език и литература към БАН. В 13.00 часа в Библиотечно-информационния център на Великотърновския университет „Св. Св. Кирил и Методий“ ще бъдат наградени отличените творби от конкурсите „Търновска книжовна школа –минало, традиции, бъдеще“ и „Книгата, която няма да забравя“. В 15.30 часа в ДГ „Соня“ деца ще четат на малките под надслов „С любов към книгите“. На 25 октомври, от 8.00 до 13.00 часа в средните, профилираните и професионалните гимназии в града на учениците ще четат публични личности. В 13.00 часа в РНБ „П Р. Славейков“  езикова състезание за ученици в прогимназиален етап „Обичам българския език“, а в 15.30 часа в инициативата „Прочети ми приказка“ ще могат да се включат деца в предучилищна възраст. В петък, 26 октомври, в РУО ще се бъде открита изложба на книгата и ще се проведе кръгла маса „Четенето продължава…“. \r\nОфициалното откриване на Националната седмица на четенето в Свищов е на 22 октомври, от 10.30 часа в ПБЧ „Еленка и Кирил Д. Аврамови“. В 12.00 часа са предвидени дни на отворени врати в ДГ „Радост“ и ДГ „Васил Левски“. На 23 октомври, вторник, от 10.30 часа в СУ „Георги Измирлиев“ в Горна Оряховица ще се проведе Маратон на четенето с участието на авторите на детски книги Таня Мезева и Йорданка Кушева. В 14.00 часа в същия ден в НУ „Цани Гинчев“ в град Лясковец ще се състои състезание по български език и литература с ученици от общините Лясковец и Елена. На 24 октомври, в сряда, в СУ „Ангел Каралийчев“ в град Стражица ще се проведе рецитал, посветен на 120-годишнината от рождението на Христо Смирненски. \r\nПрограмата е съпроводена с мероприятия във всички училища и детски градини на област Велико Търново. \r\nНадежда КРЪСТЕВА", "date": "2018.10.20", "title": "Велико Търново: С редица инициативи ще бъде отбелязана Националната седмица на четенето от 22 до 26 октомври"}
{"url": "http://www.focus-news.net/news/2018/10/20/2580779/nimh-utre-shte-bade-predimno-oblachno-i-glavno-v-zapadna-i-tsentralna-balgariya-shte-ima-valezhi-ot-dazhd.html", "text": "През нощта облачността ще е разкъсана, по-значителна над източните райони от страната. Това съобщи за  Агенция „Фокус“  Мартин Славчев, дежурен синоптик в  Националния институт по метеорология и хидрология  (НИМХ) към Българската академия на науките (БАН). Утре ще бъде предимно облачно и главно в Западна и Централна България ще има валежи от дъжд. Ще духа слаб до умерен вятър от северната четвърт и с него ще продължи да нахлува студен въздух. Преобладаващите минимални температури ще бъдат между 7° и 12°, а максималните ще са между 15° и 20°. \r\nНад Черноморието ще бъде предимно облачно, но само на отделни места слабо ще превали. Ще духа слаб до умерен североизточен вятър. Максималните температури ще са 18-20°, колкото е и температурата на морската вода. Вълнението на морето ще е 2-3 бала. \r\nВ планините ще бъде предимно облачно и на много места в масивите от Западна и Централна България ще има валежи от дъжд. Над около 2100 метра валежите ще са от сняг. Ще духа умерен, по високите и открити части и силен вятър от изток-североизток. Максималната температура на височина 1200 метра ще е около 11°, на 2000 метра – около 4°. \r\nАтмосферното налягане ще бъде по-високо от средното за октомври и през деня ще се повиши още. \r\nВ началото на следващата седмица ще преобладава облачно време и на много места ще превалява дъжд, а в планините над 2000 метра – сняг. В цялата страна вятърът ще се ориентира от североизток. Температурите ще се понижат още и максималните ще бъдат между 12° и 17°, а минималните – между 7° и 12°. Във вторник валежите ще са на по-малко места, главно в Южна България, а над Северна ще има и временни разкъсвания на облачността. Североизточният вятър ще отслабне. В средата на седмицата значително ще се усили северозападният вятър и с него ще нахлува студен въздух. Облачността над страната ще е променлива, често значителна. На отделни места ще има слаби превалявания от дъжд, а в планините – от сняг.", "date": "2018.10.20", "title": "НИМХ: Утре ще бъде предимно облачно и главно в Западна и Централна България ще има валежи от дъжд"}
{"url": "http://www.focus-news.net/news/2018/10/20/2580780/sport-istoricheska-pobeda-za-sarbiya-na-finala-na-svetovnoto-po-voleybol-v-yaponiya.html", "text": "Сърбия постигна исторически успех на световното първенство по волейбол за жени в  Япония. Тимът спечели първа титла, след като победи с 3:2 (-21, 14, -23, 19, 12) гейма Италия на финала, игран в Йокохама. \r\nСърбия има във витрината си един бронз от Мондиала през 2006 г. \"Адзурите\" са печелили титлата през 2002 г., две пъти са завършвали четвърти - през 2006 г. и през 2014 г. \r\nПо-рано през деня Китай спечели бронза, след като победи Холандия с 3:0 (22, 19, 14) в малкия финал на надпреварата.", "date": "2018.10.20", "title": "Спорт: Историческа победа за Сърбия на финала на Световното по волейбол в Япония"}
{"url": "http://www.focus-news.net/news/2018/10/20/2580784/sofiya-dvizhenieto-na-avtobusni-linii-69-70-314-se-prenasochva-prez-kv-simeonovo-zaradi-ptp.html", "text": "Движението на автобусни линии 69, 70, 314 се пренасочва през кв. „Симеоново“ заради катастрофа между автобус и бус на ул. „Бистришко шосе“ преди Бистрица. Това съобщиха за  Агенция „Фокус“  от пресцентъра на Столична община.  \r\nМариела РУСЕВА", "date": "2018.10.20", "title": "София: Движението на автобусни линии 69, 70, 314 се пренасочва през кв. „Симеоново“ заради ПТП"}
{"url": "http://www.focus-news.net/news/2018/10/20/2580782/ivan-golemeev-turistichesko-druzhestvo-aygidik-blagoevgrad-hizha-makedoniya-e-razpolozhena-na-edno-ot-nay-visokite-mesta-na-balkanskiya-poluostrov.html", "text": "Хижа „Македония“ е разположена на едно от най-високите места на Балканския полуостров. Това каза за  Радио „Фокус“ – Пирин  Иван Големеев, председател на Туристическо дружество „Айгидик“ – Благоевград. Той обясни, че строителството ѝ е започнало през далечната 1934 година и 4-5 години по-късно вече е посрещала туристи. „Хижата се намира на 2 166 метра и от създаването ѝ до този момент не е спирала да посреща туристи. С гордост казвам, че е образец за високо планинска хижа във всички отношения“, заяви Иван Големеев. Според него е налице чистота, топлина, както и всичко, което трябва да притежава една хижа в отличен вид. „От дружеството сме готови за новия зимен сезон. Зимата се отопляваме с дърва и те са вече налични, като чакаме да посрещнем сезона“, добави председателят. „През седмицата не винаги има хижар, но всички почивни дни със сигурност има. През седмицата, като дойдат туристи им е подготвена стая, която е с дърва, за да могат да се стоплят“, каза още Иван Големеев. \r\nДенис НИКИФОРОВ", "date": "2018.10.20", "title": "Иван Големеев, Туристическо дружество „Айгидик“ – Благоевград: Хижа „Македония“ е разположена на едно от най-високите места на Балканския полуостров"}
{"url": "http://www.focus-news.net/news/2018/10/20/2580768/novo-izyavlenie-na-vmro-dpmne-mozhesh-da-kupish-nyakolko-deputati-no-ne-i-naroda.html", "text": "ВМРО-ДПМНЕ разпространи ново съобщение след фиаското в петък вечерта, когато македонският парламент гласува за започване на процедурата за конституционните промени с гласовете на 8 депутати от опозиционната партия. Този път автор на изявлението е членът на Изпълнителния комитет Димитър Димовски, който каза на премиера Зоран Заев, че може да купи няколко депутати, но не и народа, предава  скопският телевизионен канал „21 ТВ“ . \r\n„Горди македонци, честни македонци, където и да сте. Преминали сме през много тежки моменти, ще преминем и през този. \r\nЗаев и властта са напълно делегитимирани след вчерашното насилие над демокрацията и волята на народа. Заев няма легитимност да говори за правова държава и демокрация... Не съществува демократическа правова държава, в която се отлага гласуване, докато не се съберат гласове на депутати, които са заплашени със съдебно преследване. \r\nСега се разбра какво е било намерението им, когато образуваха дела за 27 април...  \r\nВчера бяхме свидетели на сериозни заплахи, а дори и съмнения за подкуп, с цел да мине капитулантският договор на Заев, с който се руши интегритетът на Македония. Храмът на демокрацията беше превърнат в пазар за името. Депутатите, които гласуваха вчера, ще трябва да се съобразят с народа, приятелите и роднините си... \r\nЗаев, можеш да купиш няколко народни представители, но не и народа. Заев и неговите поддръжници ще разберат това много скоро. На референдума високо бе казано не, а те се решиха да отидат до край с фалшификации и насилие. Това ще бъде техният политически край. \r\nМакедония ще тръгне напред, когато тази власт бъде свалена“, заяви Димовски. \r\nПревод и редакция:", "date": "2018.10.20", "title": "Ново изявление на ВМРО-ДПМНЕ: Можеш да купиш няколко депутати, но не и народа"}
{"url": "http://www.focus-news.net/news/2018/10/20/2580785/marina-kungalova-obshtinski-kuklen-teatar-blagoevgrad-predstavlenieto-za-edna-obiknovena-shapchitsa-chervena-e-neobiknoven-prochit-na-poznatata-prikazna-klasika.html", "text": "Представлението „За една обикновена шапчица червена “ е един необикновен прочит на добре познатата приказна класика на Шарл Перо. Това каза за  Радио „Фокус“- Пирин  Марина Кунгалова, директор на Общински куклен театър- Благоевград. „Това представление, като драматургичен материал в Кукления театър, бих казала, че е древно представление, защото то е драматизация на един емблематичен куклен режисьор, който вече е покойник- професор Атанас Илков“, обясни тя. „С тази драматизация с актьорите от Столичен куклен театър- Анастасия Янкова и още един колега, обиколиха целия свят, което беше уникално за времето си. Това е било преди 25 години“, допълни Марина Кунгалова. „Сега се опитваме да дадем на тази драматизация един по- актуален прочит, да звучи по- съвременно, да бъде по- модерна, но да бъде познатият на децата сюжет от Червената шапчица“, заяви тя.  \r\nПредставлението е дело на професор Боньо Лунгов, който е завеждащ катедра „Куклено актьорско майсторство“ в НАТФИЗ. Той е един от водещите куклени режисьори в момента в България. „Премиерата мина при изключителен интерес и салонът беше препълнен. Децата бяха много щастливи, защото класически приказки напоследък по- рядко се правят, а аз не намирам логика в това. Аз пък ще продължавам да правя репертоар със силни класически приказки, с добри режисьори, за да може публиката да има усещане за приказка, за нещо познато, за уют на приказността, който един куклен театър трябва да дава“, каза още Кунгалова. \r\nЛора КАЛЧЕВА", "date": "2018.10.20", "title": "Марина Кунгалова, Общински куклен театър- Благоевград: Представлението „За една обикновена шапчица червена “ е необикновен прочит на познатата приказна класика"}
{"url": "http://www.focus-news.net/news/2018/10/20/2580783/tsvetan-tsvetanov-gerb-chlenstvoto-na-makedoniya-v-es-i-nato-oznachava-mir-i-prosperitet-za-tseliya-region.html", "text": "Поздравявам народните представители в парламента на Македония, които вчера приеха едно историческо решение. С него се даде начало на процедурата за конституционна промяна, след която името на страната ще бъде променено на Северна Македония. \r\nВчерашното събитие бе много важна стъпка на македонската страна към присъединяването й към Европейския съюз и НАТО. Това написа председателят на ПГ на ГЕРБ и зам.-председател на партията Цветан Цветанов в профила си във  „Фейсбук“ . „Членството в двата алианса означава мир и просперитет, както за Македония, така и за целия регион“, пише той. „Европейската перспектива на страните от Западните Балкани бе основният приоритет на Българското председателство на Съвета на ЕС и се надявам този приоритет да остане ключов по време на австрийското и румънското председателство“, посочва Цветан Цветанов.", "date": "2018.10.20", "title": "Цветан Цветанов, ГЕРБ: Членството на Македония в ЕС и НАТО означава мир и просперитет за целия регион"}
{"url": "http://www.focus-news.net/news/2018/10/20/2580788/gabrovo-izlozhbata-patyat-na-obrazovanieto-v-slavyanskiya-svyat-shte-bade-otkrita-na-25-oktomvri.html", "text": "Изложбата „Пътят на образованието в славянския свят“ се завръща в Габрово. Експозицията е посветена на 45-годишнината от създаването на Националния музей на образованието и е част от международен научен проект, в който участват 13 държави. Това каза за  Радио „Фокус“ – Велико Търново  Бояна Пенчева от  пресцентъра на музея . Тя обясни, че експозицията събира на едно място всички 250 милиона европейци, които пишат на кирилица. „Това е един международен проект, който стартира през 2016 година, по инициатива на Словенския ученически музей в Любляна и на Министерство на културата в Словения. Реализира се благодарение на училищни музей, педагози и културни дейци“, посочи Бояна Пенчева. „В проекта участват всички държави, които използват кирилицата- Белорусия, Босна и Херцеговина, Хърватия, Чехословакия, Македония, Черна гора, Полша, Русия, Сърбия, Словакия, Словения, Украйна, а България, за наша радост е представена от Националния музей на образованието в Габрово“, коментира тя.  \r\nЕкспозицията гостува в Габрово за втори път, благодарение на Министерство на образованието и науката. Беше в града през май, след това посети Варна и сега отново се завръща. \r\nЛуиза ТРАНЧЕВА", "date": "2018.10.20", "title": "Габрово: Изложбата „Пътят на образованието в славянския свят“ ще бъде открита на 25 октомври"}
{"url": "http://www.focus-news.net/news/2018/10/20/2580789/komisar-tencho-tenev-sdvr-trima-dushi-sa-postradali-pri-katastrofata-mezhdu-avtobus-i-bus-na-ul-bistrishko-shose-predi-bistritsa.html", "text": "Трима души са пострадали при катастрофата между автобус и бус на ул. „Бистришко шосе“ преди Бистрица. Това каза за  Агенция „Фокус“  комисар Тенчо Тенев, началник на отдел „Пътна полиция“ към СДВР. \"Пострадалите са се возили в микробуса. Те са откарани в болница с наранявания по главата. В момента ги преглеждат. Произшествието е тежко\", обясни комисар Тенев. \r\nДруги две катастрофи са станали на „Самоковско шосе“. При едната се е преобърнал автомобил, няма данни за пострадали. При другия инцидент има леко пострадали.  \r\n\"Нека хората да бъдат внимателни. Според прогнозата за времето ще има застудяване, заоблачаване, дъжд. Пътните настилки с мокри и хлъзгави. Карайте по-бавно, съобразявайте скоростта с метеорологичните условия“, призова комисар Тенев. \r\nМариела РУСЕВА", "date": "2018.10.20", "title": "Комисар Тенчо Тенев, СДВР: Трима души са пострадали при катастрофата между автобус и бус на ул. „Бистришко шосе“ преди Бистрица"}
{"url": "http://www.focus-news.net/news/2018/10/20/2580787/sofiya-nad-chas-avariral-lek-avtomobil-vazprepyatstva-preminavaneto-prez-krastovishteto-na-ulitsite-cherkovna-i-oborishte.html", "text": "Над час аварирал лек автомобил възпрепятства преминаването през кръстовището на улиците „Черковна“ и „Оборище“, предаде репортер на  Агенция „Фокус“ . Превозното средство създава неудобство при придвижването от ул. „Черковна“ към „Оборище“ в посока център. Мокри и хлъзгави са пътните настилки в града поради преваляванията.   \r\n„Фокус“ напомня на шофьорите да се движат с повишено внимание и съобразена скорост.", "date": "2018.10.20", "title": "София: Над час аварирал лек автомобил възпрепятства преминаването през кръстовището на улиците „Черковна“ и „Оборище“"}
{"url": "http://www.focus-news.net/news/2018/10/20/2580786/sport-chelsi-i-manchestar-yunayted-zavarshiha-naravno-22.html", "text": "Челси и Манчестър Юнайтед завършиха наравно 2:2 на стадион „Стамфорд Бридж“ в Лондон. Футболистите на Юнайтед бяха на секунди от втори поред успех след пълен обрат в резултата, но в крайна сметка взеха само точка в голямото дерби от деветия кръг на английската Висша лига. \r\nИзравнителното попадение отбеляза резервата Рос Баркли  в 96-ата минута. В този момент човек от щаба на домакините притича да изрази бурно радостта си точно пред наставника на гостите Жозе Моуриньо, който потърси саморазправа, но бе спрян от стюардите и хора от двата лагера. \r\nСлед равенството Челси събра 21 точки и е на върха във Висшата лига, а по 20 и мач по-малко имат Манчестър Сити и Ливърпул, които също продължават без загуба до момента в шампионата. Манчестър Юнайтед е осми с 14 точки.", "date": "2018.10.20", "title": "Спорт: Челси и Манчестър Юнайтед завършиха наравно 2:2"}
{"url": "http://www.focus-news.net/news/2018/10/20/2580776/vmro-dpmne-se-propuka-prespanskiyat-dogovor-otselya-obzor.html", "text": "За изненада на мнозина, ВМРО-ДПМНЕ се пропука и македонското правителство успя да убеди по един или друг начин осем депутати от опозиционната партия да подкрепят започването на процедурата за внасяне на промени в Конституцията в съответствие с Договора от Преспа с Гърция, които предвиждат промяна на името на Република Македония в „Република Северна Македония“. По този начин бяха избегнати, засега, предсрочните избори в бившата югорепублика. \r\nВ навечерието на гласуването се проведе сериозна международна дипломатическа подготовка, включително коментари, че „предсрочни избори отклоняват Македония от европейския път“ и съвети към властите да се съсредоточат върху убеждаването на няколко депутати от опозицията да гласуват в полза на предложението, докато същевременно към ВМРО-ДПМНЕ постоянно бяха отправяни призиви „да не притискат своите депутати“ и да ги оставят „да гласуват свободно и по собствено убеждение“ Повече от десет часа продължи неизвестността в македонския парламент в петък, но в края на деня правителството успя да осигури нужното му квалифицирано мнозинство.  \r\nСпекулациите, че са осигурени 80-те гласа за пристъпване към конституционните промени започнаха още в 12 часа, за когато бе насрочено заседанието на парламента. Опозицията искаше да се гласува веднага, за да се докаже, че това не е факт, но сесията не започна нито в 15, нито в 21 часа, за когато бе отложена. Няколко минути след 22 часа (местно време, 23 часа българско) дойде моментът на истината. По-голямата част от депутатите на ВМРО-ДПМНЕ напуснаха залата, но там останаха осем души от опозицията, които решиха да гласуват „за“ промяна на Основния закон. \r\nМалцина вярваха, че изобщо договорът за името между Гърция и Македония ще бъде подписан, но това все пак се случи на 17 юни на брега на Преспанското езеро, когато бе приет и поетапен план за прилагането му в рамките на 6-7 месеца: -\tВ периода от юли до декември 2018 година, правителството на Заев ще трябва да проведе референдум и ако резултатът е позитивен, ще бъдат направени конституционните промени. Ако е негативен, има план „Б“ – за провеждане на парламентарни избори с характер на референдум,   e последният етап от прилагането на договора в Македония, след което той трябва да бъде ратифициран в гръцкия парламент. Непосредствено преди гласуването бунтовниците от ВМРО-ДПМНЕ са внесли предложение с няколко условия, под които биха гласували „за“: \r\n„Да се пристъпи към поредната, но не и крайната фаза на дискусията за конституционните промени само при следните условия, от чието изпълнение ще зависят нашите бъдещи позиции и нашата окончателна подкрепа за конституционните промени: \r\n1. Приемане на допълнение на Конституцията, с което да се гарантира македонската идентичност \r\n2. Приемане на условие, с което да се гарантира, че ако Гърция не ратифицира договора и отново блокира евроатлантическата интеграция на Македония, ще има безусловна отмяна на всички приети промени в Конституцията, които произтичат от прилагането на договора от Преспа. \r\n3. Постепенна промяна на името за вътрешна употреба, следвайки процеса, който води към пълноправно членство на Македония в Европейския съюз. \r\n4. Приемане на инициативата на министър-председателя на Македония Зоран Заев, изказана на 31-ата сесия на македонския парламент на 15 октомври 2018 година за амнистия във връзка със събитията на 27 април 2017 година в народното събрание на Македония и всеобщо национално помирение, за формиране на парламентарен орган, съставен от ръководителите на парламентарните групи, трима депутати и председателя на македонското Събрание, които да изготвят и предложат на парламента план за национално помирение, в срок до 30 дни“. \r\nПоследната точка е от жизнена важност, защото сред гласувалите „за“ от ВМРО-ДПМНЕ са Сашо Василевски, Елизабет Кънчевска-Милевска, Любен Арнаудов и Кръсто Муковски. Василевски, Арнаудов и Муковски са обвиняеми за събитията в македонския парламент от 27 април м.г. и през тази седмица тяхната мярка за домашен арест бе отменена. Бившият министър на културата Кънчевска-Милевска също е обвиняема, но по дело за нагласяне на държавни конкурси. \r\nВладанка Авирович също е подкрепила предложението, а нейният син е осъден на три години затвор, но присъдата още не е влязла сила. Другите гласували „за“ от опозицията са Емилия Александрова, Нола Исмаиловска и Зечир Рамилович. \r\nМуковски е освободен от домашен арест непосредствено преди гласуването в петък, за да може да присъства на парламентарното заседание.  \r\nНепосредствено след гласуването  македонският премиер Зоран Заев  обяви, че това е „исторически ден за Македония“, която „ще стане част от европейското семейство“. Той благодари специално на депутатите от опозицията, които, както той заяви, въпреки натиска на своята партия са гласували за европейско бъдеще и са поставили националните интереси над партийните“.  Заев подчерта, че „чрез институциите на парламента“ ще се стреми към национално помирение, че няма да се бърка в работата на съда, визирайки вървящите дела срещу депутатите от ВМРО-ДПМНЕ, които гласуваха „за“ конституционните промени, но все пак уточни, че „За мен всички депутати са невинни, докато не се докаже противното“. \r\nОсвен това министър-председателят увери, че е „осигурена гаранция за депутатите от опозицията и техните семейства“ от институциите. Акт на насилие и най-тъмния ден за демокрациятa в Македония, е оценката на председателя на ВМРО-ДПМНЕ Християн Мицковски , която той направи на пресконференция в македонската столица след края на парламентарното заседание. \"Днес в Македония се случи един тъжен ден, черен петък, най-тъмният петък в демокрацията на съвременната независима Република Македония\". \r\nМицкоски обвини правителството, че упражнява силен натиск и заплахи срещу депутатите от опозицията и им обещава освобождаването от обвинения на тези, които са \"обект на политическо преследване\". \r\nТой обаче каза, че не може да прости на седемте депутати от ВМРО-ДПМНЕ, които подкрепиха конституционните промени, и заяви, че те са изрично изключени от партията. \r\n\"Тези осем депутати, независимо от факта, че са обхванати от политическо преследване и са изправени пред сериозни обвинения, висящи над главите, може някой да се отнася с разбиране към тях, но аз като човек не мога да ги оправдая \". \r\n\"Тези седем от ВМРО-ДПМНЕ ме разочароваха и преди всичко партията и родината и ще трябва да живеят с това. Тази вечер Изпълнителният комитет на ВМРО-ДПМНЕ на извънредна сесия и по мое предложение единодушно прие изключването на тези седем депутати\", каза Мицковски. \r\nТой отбеляза, че има и други депутати, които, както и тези, които гласуваха, \"бяха обхванати от политическо преследване, но не се поддадоха и гласуваха в съответствие с отношението на партията и според волята на гражданите\" \r\nСрещу председателят на основната опозиционна партия обаче се обяви  Демократическата фракция на ВМРО-ДПМНЕ , зад която седи Йове Кекеновски. От там поискаха спешно да се проведе извънреден конгрес, смяна на ръководството на партията и чистка на „криминалните структури, кариеристи, прислужници, бандити, безпринципни и деидеологизирани персони, жадни само за власт и лични придобивки“ Председателят на най-голямата албанска партия в Македония, Демократичния съюз за интеграция (ДСИ), Али Ахмети  благодари на гласувалите „за“ народни представители и разкри, че е имало и други депутати от ВМРО-ДПМНЕ, които са обещали да гласуват, но са проявили достатъчно смелост. Той ги призова да се присъединят към позицията на правителството в бъдеще.  \r\nПо неговите думи, евроатлантическият път „ни носи стабилен мир, добри междуетнически и добросъседски отношения, системни реформи, правова държава и върховенство на закона, равенство и прилагане на Охридския договор, икономическо развитие, повече работни места, чуждестранни и домашни инвестиции и обществено благосъстояние“. \r\nОсигуряването на квалифицирано мнозинство в македонския парламент е възможност да се направят промени в Конституцята за увеличаване на правата на албанците в Македония, заявиха от  позиционната фракция на партия БЕСА , оглавявана от Билял Касами , което пък кореспондира с вече обявената позиция на оглавявания от  Зиядин Села „Алианс на албанците“  . „Още веднъж повтаряме, че подкрепяме договора с Гърция и членството на Македония в ЕС и НАТО. Имаме забележки към частта, където единият от народите е изтъкнат повече от другите. Мисля, че в частта на договора за националността и паспортите, където ще пише македонци/граждани на Република Северна Македония,ние ще искаме на това място за нас да пише албанци/граждани на Република Северна Македония и така за всички народи, които са изброени в преамбюла. Ще искаме в преамбюла всички народи да се чувстват равнопоставени“, заяви неотдавна Села.  \r\nДве по-малки партийни структури също изразиха възмущението си от начина, по който бе взето решение за започване на процеса на конституционните промени. Проруската „Единствена Македония“, оглавявана от Янко Бачев , отново излезе с крайно изявление спрямо Зоран Заев и правителството на СДСМ: „Устата на Зоран Заев е пълна с евроатлантически интеграции, Европа на върховенството на закона, Европа на зачитане на правовата държава. Каква е тази Европа, в която се дават по 2 милиона евро на депутат да гласува за предателство на своята родина, или той отива в затвора, ако не гласува според заповедите на властта. Каква е тази Европа, в която платени терористи се пускат от затвора, за да гласуват, а нали властта на Заев до вчера наричаше терористи тримата депутати“. „Глас за Македония“ на бившия депутат Сълза Гърчева , която е отявлен противник на договора за името, излезе с коментар, че „криминалните и страхливи структури, защитени от „големи“ покровители“ са дали началото на процеса без да имат легитимност да „вървят срещу волята на един милион граждани, които не подкрепят“ споразумението за името. Каква е по-нататъшната процедура?  Всяко от четирите предвидени изменения на македонската конституция трябва да бъде подготвено от правителството, а след това да мине през обсъждане в две парламентарни комисии. Дебатите в тях могат да траят по три дни. \r\nСлед това народното събрание утвърждава проект за всяко изменение и върху него се води парламентарен дебат. В хода на тези дебати могат да бъдат внесени промени в поправките на Основния закон. Ако такива бъдат направени, те трябва отново да минат през двете парламентарни комисии, след което парламента решава поотделно за всяка промяна на конституционните изменения. \r\nСлед като всичко това е завършено, идва последната сесия за приемане на поправките в Конституцията, което трябва да стане с квалифицирано мнозинство от 80 депутати. \r\nПравителството има срок от 15 дни да внесе измененията в парламента, но се очаква, че това може да стане и по-рано. \r\nПоследната фаза от цялостното прилагане на договора от Преспа е той да бъде ратифициран в гръцкия парламент, където правителството също се сблъсква със сериозна съпротива по въпроса и съвсем не е сигурно, че ще успее да събере мнозинство.  Член 3. Гаранция за твърда граница Член 3 от Конституцията постановява, че територията на Република Македония е неделима и неотчуждаема. Сегашната граница на Република Македония е неприкосновена. Република Македония няма териториални претенции към съседните държави. Границата на Република Македония може да се променя само в съответствие с Конституцията, на принципа на доброволността и в съответствие с общоприетите международни норми. \r\nТози член вече е изменен през 1992 г. с поправка I, когато е добавен принципа на доброволността при промяна на границата и съгласието с общоприетите международни норми. \r\nСъщо така с това изменение беше обявено, че Република Македония няма териториални претенции към съседните държави. С новата конституционна поправка, в която се предлага да се декларира зачитане на суверенитета, териториалната цялост и политическата независимост на съседните държави, ще се прецизира по-твърда гаранция за трайността на границите и това, че Република Македония няма териториални претенции. Това ще означава защита на териториалната цялост на Република Македония, както и съседните страни.  Член 49. Грижа за македонците и диаспорите в чужбина В член 49 от Конституцията е предвидено, че републиката се грижи за положението и правата на членовете на македонския народ в съседните страни и за емигранти от Македония, помага им в културно развитие и насърчава връзките с тях. Републиката се грижи за културните, икономическите и социалните права на гражданите на републиката в чужбина. Републиката няма да се намесва в суверенните права на други държави и в техните вътрешни работи. \r\nИ този член бе изменен с изменение II през 1992 г., което предвиждаше, че републиката няма да се намесва в суверенните права на други държави и в техните вътрешни работи. \r\nС конституционната промяна, която се предлага, ще се декларира грижа за културните, икономическите и социалните права на членовете на македонския народ и всички граждани на страната в чужбина, без това да означава намеса в суверенните права на други държави и в техните вътрешни работи, под всякаква форма и по всякаква причина.  Добавяне на определението \"Северна\" към името на Република Македония Целта на тези промени в Конституцията е прилагането на Споразумението с Гърция, което трябва да даде възможност за присъединяване на Република Македония към Европейския съюз и НАТО. \r\nПо този начин, въпреки общите условия и срокове за влизане в сила на измененията, които ще бъдат обвързани с влизане в сила на Договора и ратифициране на протокола за присъединяване на Република Македония в НАТО в парламента на Република Гърция, съответно прекратяване на валидността на измененията в случай на отхвърляне в сила на тези два документа ще има специални срокове за начина на прилагане на това конкретно изменение. \r\nИменно в съответствие с договора ще бъде установен преходен период за прилагането на разпоредбата по отношение на значението на вече съществуващите документи и материали, издадени от властите на Република Македония.  Ще има два преходни периода: \"технически\" и \"политически\". \"Техническия\" преходен период се отнася за всички официални документи и материали на публичната администрация на Република Македония за международна употреба и за документите за вътрешна употреба, които могат да се използват и извън страната. \r\nЗначението на тези документи и материали ще се възстановява с изтичането на тяхното действие, но не по-късно от пет години след влизането в сила на договора. \r\n\"Политическият\" преходен период се прилага за всички документи и материали, които са предназначени единствено за вътрешна употреба в Република Македония. Издаването на такива документи и материали ще започне при откриването на всяка глава на съответната област в преговорите с Европейския съюз и ще бъде финализирана в рамките на пет години оттогава.  Изменения в преамбюла на Конституцията За да се хармонизира текстът на преамбюла с Договора с Гърция, ще бъдат направени съответните изменения в преамбюла. В преамбюла на Конституцията на Република Македония, с позоваване на държавно-правните традиции, ще бъдат споменати конкретни документи на АСНОМ, т.е. ще бъде внесено позоваване на Прокламацията от Първото заседание на АСНОМ до македонския народ за състоялото се заседание на АСНОМ, с конституционни решения.  След 15 дни правителството трябва да внесе измененията в Парламента.  \r\nРедакция:", "date": "2018.10.20", "title": "ВМРО-ДПМНЕ се пропука, Преспанският договор оцеля! (ОБЗОР)"}
{"url": "http://www.focus-news.net/news/2018/10/20/2580791/blagoevgrad-s-bogata-programa-selo-brezhani-otbelyaza-praznika-na-kestena.html", "text": "С богата програма село Брежани отбеляза „Празника на кестена“. Това каза пред  Радио „Фокус“-Пирин  Благой Стефанов, кмет на село Брежани, община Симитли. По думите му Брежани е притегателен център за толкова много хора от цялата страна именно заради брежанския кестен. Той допълни, че кулинарна изложба с ястия с кестени, традиционни баници, питки, качамак и много други е дала възможност да се види съхранената автентична рецепта и кестенът е показал за пореден път своето послание пред хората. „За първи път отвори врата първата селска картинна галерия на сдружение „Хора и традиции“ с творби на художниците Валентин Ангелов, Мариана Маринова, Пенчо Добрев, Георги Драчев, Румен Дешев“, отбеляза кметът. \r\nНа празника присъстваха кметът на община Симитли Апостол Апостолов, депутатът Даниела Савеклиева директорът на СУ „Св.Св.Кирил и Методий“ Симитли Таня Янкова, кметове на селата в община Симитли, председателят на общински съвет Симитли Владимир Христов, общински съветници, представители от Р. Македония д-р Виолета Арсова и Зенил Стручни. Поздравителен адрес в Брежани получиха от евродепутата Момчил Неков. Кметът на община Симитли Апостол Апостолов, без чиято подкрепа празника нямаше да го има, поздрави брежанци, като пожела голямо веселие и задружие на всички празнуващи. \r\nВ концертната програма, която разигра брежанци и многобройните гости, се включиха брежанските баби, детската певческа група на Брежани. Ансамбълът при КУД Гоце Делчев от град Делчево, Република Македония представи автентични танци. Стойне Николова и оркестърът на Панче Лазаров от Кочани, Република Македония се погрижи за доброто настроение на всички от малки до големи, които виха дълги хора в центъра на Брежани. \r\nНатали СТЕФАНОВА", "date": "2018.10.20", "title": "Благоевград: С богата програма село Брежани отбеляза „Празника на кестена“"}
{"url": "http://www.focus-news.net/news/2018/10/20/2580794/plovdiv-fondatsiya-plovdiv-2019-tarsi-predlozheniya-za-vremenni-namesi-v-gradska-sreda.html", "text": "Фондация „Пловдив 2019“ търси предложения за промяна на десет емблематични градски пространства. Това съобщиха за  Радио „Фокус“- Пловдив  от фондацията. Чрез отворена покана фондация „Пловдив 2019“ кани артисти, куратори, независими архитекти, културни и браншови организации от цяла България да се включат в популяризирането на Пловдив като Европейска столица на културата през следващата година. Конкурсът е за временни намеси в градска среда и в него са допустими предложения за инсталации, скулптури, функционален и декоративен дизайн, разнообразни обекти и изяви, които да бъдат реализирани на 10 емблематични и ключови места в града. Своите най-добри идеи за визуална промяна очакват пространствата около Братската могила, входно-изходните артерии на града, южната част на площад „Централен“, Тютюневият град, началото на Пешеходния мост, кръговите кръстовища до ЖП Гарата и Източната порта. Във възможностите за намеса са включени още и зелената площ над Тунела откъм северната страна и каскадата на Джумая джамия. Точните локации са описани в пакета с документи за кандидатстване. Общият бюджет на отворената покана е 250 000 лв. Максималната сума, която може да получи един проект, е до 35 000 лв. Той трябва да е съобразен с целите на Пловдив – Европейска столица на културата 2019, спецификата и историята на избраната локация. Конкурсът ще се състои в две фази – селекция на идейни предложения и договаряне с избраните изпълнители. До финала на първата на 30 ноември 2018 г. кандидатстващите трябва да предложат пълно описание, бюджет и визуални материали на идеите си. Една и съща организация или лице могат да участват с не повече от един проект. \r\nПроектите ще бъдат оценявани през декември от експертно жури, което включва и представители на Съюза на архитектите и Камарата на архитектите в България. Одобрените проекти ще се осъществят от януари до декември 2019 в избраните локации.", "date": "2018.10.20", "title": "Пловдив: Фондация „Пловдив 2019“ търси предложения за временни намеси в градска среда"}
{"url": "http://www.focus-news.net/news/2018/10/20/2580792/kyustendil-katastrofa-mezhdu-dva-avtomobila-e-stanala-na-glaven-e-79-predi-blagoevgrad.html", "text": "Катастрофа между два автомобила е станала на главен Е-79 преди Благоевград. Това съобщи за  Радио „Фокус“-Кюстендил  Катя Табачка, говорител на ОДМВР-Кюстендил. Няма данни за сериозно пострадали. Не са налагани ограничения в движението по пътя.  \r\nВенцеслав ИЛЧЕВ", "date": "2018.10.20", "title": "Кюстендил: Катастрофа между два автомобила е станала на главен Е-79 преди Благоевград"}
{"url": "http://www.focus-news.net/news/2018/10/20/2580793/gd-granichna-politsiya-intenziven-za-tovarni-avtomobili-na-izhod-e-trafikat-na-gkpp-kapitan-andreevo-i-na-gkpp-lesovo.html", "text": "На българо-турската граница трафикът е интензивен на ГКПП \"Капитан Андреево\" и на ГКПП \"Лесово\" за товарни автомобили на изход. Това съобщиха от пресцентъра на  ГД \"Гранична полиция\" . На българо-румънската граница на ГКПП \"Дунав мост-Видин\" трафикът е интензивен за товарни автомобили на изход. На границата със Сърбия, Македония и Гърция трафикът е нормален на всички гранични контролно-пропускателни пунктове.", "date": "2018.10.20", "title": "ГД \"Гранична полиция\": Интензивен за товарни автомобили на изход е трафикът на ГКПП \"Капитан Андреево\" и на ГКПП \"Лесово\""}
{"url": "http://www.focus-news.net/news/2018/10/20/2580811/blagovest-dinkov-sdruzhenie-ustremeni-asenovgrad-vse-poveche-hora-zapochvat-da-se-obedinyavat-turisticheski-i-da-se-vklyuchvat-v-pohodi.html", "text": "Все повече хора започват да се „обединяват“ туристически и да се включват в походи. Това каза за  Радио „Фокус“ – Пловдив  Благовест Динков от сдружение „Устремени“ в Асеновград. По думите му, по този начин не са сами в планината, а и имат възможността да посетят много непознати кътчета от природата, която ги заобикаля. Динков посочи, че в последните няколко години все повече хора изявяват желание да участват в организирани походи из природните богатства в Община Асеновград. „Все повече хора придобиват умения и навици по отношение на поведението си в планината. В никакъв случай не трябва да се омаловажава силата на природата. Винаги трябва да се съобразяваме с времето, с това да имаме достатъчно храна, вода, също заредени телефони. Задължително е предварително да се запознаем с маршрута, през който ще преминем. Разбира се, има моменти, в които просто любопитството на туриста е по-голямо и той се награждава с походи като „Дивото зове“, който ще се проведе на 21 октомври“, коментира Благовест Динков. \r\nТони МИХАЙЛОВ", "date": "2018.10.20", "title": "Благовест Динков, сдружение „Устремени“-Асеновград: Все повече хора започват да се „обединяват“ туристически и да се включват в походи"}
{"url": "http://www.focus-news.net/news/2018/10/20/2580810/sofiya-tretiyat-postradal-pri-katastrofata-na-ul-bistrishko-shose-e-osvoboden-za-domashno-lechenie.html", "text": "Трима мъже на 23, 24 и 44 години пострадаха при катастрофа на ул. \"Бистришко шосе” в София. Двама от тях (на 44 и 24 години) са отказали хоспитализация и са освободени за домашно лечение. Това съобщиха от пресцентъра на  лечебното заведение . Третият мъж, на 23 години, е със счупена подбедрица, хоспитализиран е (без пряка опасност за живота) в Клиниката по ортопедия и травматология на болницата.", "date": "2018.10.20", "title": "София: Третият пострадал при катастрофата на ул. \"Бистришко шосе\" е освободен за домашно лечение"}
{"url": "http://www.focus-news.net/news/2018/10/20/2580812/deyan-slavov-teritorialno-statistichesko-byuro-severoiztok-chuzhdite-grazhdani-sa-realizirali-sredno-po-59-noshtuvki-v-hotelite-s-4-i-5-zvezdi-prez-avgust.html", "text": "Чуждите граждани са реализирали средно по 5.9 нощувки в хотелите с 4 и 5 звезди през август. Това каза в интервю за  Радио „Фокус“  – Варна Деян Славов, директор на Териториално статистическо бюро – Североизток. „През август най-много нощувки са реализирали гостите от Германия – 309 400, от Румъния – 259 000, от Полша – 181 500, и от Русия – 87 400 нощувки“, заяви Деян Славов. По думите му пренощувалите лица в местата за настаняване в област Варна през август се увеличават с 6.9% в сравнение със същия месец на 2017 година и достигат 280 800. От всички пренощували лица 21.4% са българи, като по-голяма част от тях са нощували в местата за настаняване с 1 и 2 звезди и са реализирали средно по 4.5 нощувки. „Пренощувалите чужденци са 220 700, като най-висок e делът на гостите от Румъния – 24.9%, след тях се нареждат тези от Германия – 21.0%, от Полша – 13.4% и от Русия – 4.7%“, каза още Деян Славов. \r\nМарияна ВАЛЕНТИНОВА", "date": "2018.10.20", "title": "Деян Славов, Териториално статистическо бюро – Североизток: Чуждите граждани са реализирали средно по 5.9 нощувки в хотелите с 4 и 5 звезди през август"}
{"url": "http://www.focus-news.net/news/2018/10/20/2580814/pazardzhik-s-kraevedski-cheteniya-prodalzhava-mesetsat-na-kulturno-istoricheskoto-nasledstvo-v-batak.html", "text": "Продължават проявите в рамките на „Месеца на културно-историческото наследство“, организиран от Историческия музей в Батак. Това каза за  Радио „Фокус“ – Пазарджик  директорът на музея Теодора Пейчинова. Тя обясни, че през седмицата от 22 до 26 октомври са подготвени  краеведски четения. „Това са много интересни изследвания за Батак и региона. Подготвили сме също нови мултимедийни презентации и филми. На 1 ноември музеят ще работи безплатно за всички жители и гости на Батак, а на 2 ноември закриваме Месеца на културно-историческото наследство с родолюбивото състезание „Аз обичам Батак“, допълни Пейчинова. Тя каза също, че състезанието се е превърнало в традиционно, заедно с образователната програма „Знай своя род“. „Има интерес от страна на учениците да работят в музея и тези програми са за тях“, каза Пейчинова е уточни, че Месецът на културно-историческото наследство се повежда за 13-та поредна година. \r\nВаня НИКОЛОВА", "date": "2018.10.20", "title": "Пазарджик: С краеведски четения продължава Месецът на културно-историческото наследство в Батак"}
{"url": "http://www.focus-news.net/news/2018/10/20/2580815/dimitar-borumov-detski-parlament-blagoevgrad-organizirame-konkurs-retsital-za-uchenitsi-do-12-godini.html", "text": "Организираме конкурс-рецитал по повод Деня на народните будители, в който могат да се включат ученици до 12 години. Това каза за  Радио „Фокус“- Пирин  Димитър Борумов, председател на Детски парламент – Благоевград. Най- малките участници, които искат да се включат не трябва да бъдат под 5 години. „Участниците следва да изберат едно или повече стихотворения от българската литература, ако са повече между тях трябва да има смислова връзка. Необходимо е да бъде подготвено и атрактивно представяне на самото произведение, което може да бъде представено преди, между или в края на стихотворенията“, обясни Борумов. Той уточни, че стихотворенията трябва да бъдат научени наизуст. „Конкурсът ще се проведе в два кръга. Първият ще е на 31 октомври от 12.00 часа в зала №3 на Младежки дом, а финалът ще се проведе на 1 ноември от 13.00 часа в залата на Кукления театър (Младежки дом). Церемонията по награждаване ще започне в 18.00 часа в Деня на народните будители“, каза още Борумов. \r\nЛора КАЛЧЕВА", "date": "2018.10.20", "title": "Димитър Борумов, Детски парламент – Благоевград: Организираме конкурс-рецитал за ученици до 12 години"}
{"url": "http://www.focus-news.net/news/2018/10/20/2580817/blagovest-dinkov-sdruzhenie-ustremeni-asenovgrad-do-kraya-na-godinata-shte-se-premarkira-turisticheskata-pateka-okolo-vrah-sini-vrah.html", "text": "До края на годината ще се премаркира туристическата пътека около връх Сини връх на територията на Община Асеновград. Това каза за  Радио „Фокус“ – Пловдив  Благовест Динков от сдружение „Устремени“ в Асеновград. По думите му към настоящия момент туристическата пътека, която е част от международен маршрут, е в окаяно състояние. „До края на годината тя трябва да бъде почистена и премаркирана“, посочи Динков. Той каза още, че сдружение „Устремени“ полага изключително много усилия по отношение на облагородяване на туристическите маршрути на територията на община Асеновград, в това число подновяването на маркировки, упътващи туристите. „Когато кажем, че една пътека е туристическа пътека, то тя трябва да бъде ясно видима, различима, проходима и маркирана, тоест комплексно поддържана. Ако тя не се поддържа, наистина може да обърка туристите, които не са от този район. Все пак идеята на туризма е да привличаме хора, които не са от този район и да останат доволни“, коментира Благовест Динков. Той призова туристите и любителите на красивите панорамни гледки да полагат усилия за опазване на природата. „Нека да не се изхвърлят безразборно отпадъци. Ако хората видят такива отпадъци и имат желание, могат да ги съберат и да направят добро в името на опазването на природата“, каза Динков. \r\nТони МИХАЙЛОВ", "date": "2018.10.20", "title": "Благовест Динков, сдружение „Устремени“-Асеновград: До края на годината ще се премаркира туристическата пътека около връх Сини връх"}
{"url": "http://www.focus-news.net/news/2018/10/20/2580816/simeon-korunovski-makedonski-izpalnitel-za-men-e-chest-che-imah-vazmozhnostta-da-prisastvam-na-festivala-zlaten-kesten-v-petrich-dve-poredni-godini.html", "text": "За мен е чест, че имах възможността да присъствам на фестивала „Златен кестен“ в Петрич две поредни години. Това каза за  Радио „Фокус“-Пирин  Симеон Коруновски, изпълнител от Република Македония – победител в миналогодишното издание на фестивала „Златен кестен“. „Много ми харесва Петрич. Обичам този град. Първото ми идване в България беше именно в Петрич. Тук създадох много приятелства, които според мен ще останат завинаги“, заяви той. Коруновски допълни, че изключително много харесва фестивала „Златен кестен“. По думите му миналата година е имал щастието да спечели първото място в конкурса, а тази година го е посетил като гост. „Публиката в Петрич приема моите песни чудесно. Тази година на фестивала представих своя нова песен – „Къде сме““, каза още Симеон Коруновски. \r\nНатали СТЕФАНОВА", "date": "2018.10.20", "title": "Симеон Коруновски, македонски изпълнител: За мен е чест, че имах възможността да присъствам на фестивала „Златен кестен“ в Петрич две поредни години"}
{"url": "http://www.focus-news.net/news/2018/10/20/2580822/afp-okolo-170-sa-ranenite-i-zaginalite-v-denya-na-parlamentarnite-izbori-v-afganistan.html", "text": "AFP: Около 170 са ранените и загиналите в деня на парламентарните избори в Афганистан, предава  AFP \r\nАфганистанските избирателни комисии започнаха да броят гласовете в събота след частичните избори, довели до десетки смъртоносни нападения, технически проблеми и административен хаос. \r\nБлизо 170 души - цивилни и представители на  силите за сигурност - бяха убити или ранени при прояви на насилие , свързано с изборите, показват официални данни , като  опасения за повече кръвопролития, когато гласуването ще се поднови в неделя  в 401 избирателни секции. \r\n\"Неизбежните\" проблеми с биометричните устройства за проверка, които бяха въведени в последния момент, както и липсващите списъци на гласоподавателите, както и липсата на персонал забавиха или дори възпрепятстваха гласуването в много избирателни секции,бяха цитирани от независимата избирателна комисия пред репортери. \r\nСпоред първоначалните данни на комисията около три милиона избиратели са се явили в 4500 избирателни секции. Изборите бяха отложени в провинциите Газни и Кандахар. \r\nПървоначално бяха регистрирани  девет милиона гласоподаватели, макар че мнозина подозират, че значителен брой от тях се основават на фалшиви идентификационни документи, които измамниците планират да използват, за да манипулират изборите, пише агенцията.  Юлиян Марков", "date": "2018.10.20", "title": "AFP: Около 170 са ранените и загиналите в деня на парламентарните избори в Афганистан"}
{"url": "http://www.focus-news.net/news/2018/10/20/2580790/v-gartsiya-se-prebroyavat-za-prespanskiya-dogovor-sled-glasuvaneto-v-skopie-obzor-ii.html", "text": "За изненада на мнозина, ВМРО-ДПМНЕ се пропука и македонското правителство успя да убеди по един или друг начин осем депутати от опозиционната партия да подкрепят започването на процедурата за внасяне на промени в Конституцията в съответствие с Договора от Преспа с Гърция, които предвиждат промяна на името на Република Македония в „Република Северна Македония“. По този начин бяха избегнати, засега, предсрочните избори в бившата югорепублика. \r\nТова развитие на нещата бе посрещнато с еуфория в правителството на Гърция, което в момента преживява трудни моменти покрай оставката на Никос Коцияс, външният министър, който подписа договора за името и провеждаше активна външна политика в Балканския регион. Тя дойде именно след скандал за Преспанския договор с върлия му противник Панос Каменос, министър на отбраната и председател на „Независимите гърци“, младши партньор в управляващата коалиция със СИРИЗА. \r\nПървоначалните реакции от представители на гръцкото правителство бяха положителни. Осигуряването на квалифицирано мнозинство за конституционни промени бе определено като голяма стъпка. Малко след като бе обявен резултатът от гласуването, на лични и официални „Туитър“ профили приветстваха решението гръцкият премиер Алексис Ципрас, правителственият говорител Димитрис Цанакопулос, заместник-външният Йоргос Катругалос, министърът на цифровата политика Никос Папас и министърът на вътрешните работи Алексис Харицис. Премиерът Алексис Ципрас  оцени гласуването в Скопие като „исторически момент за гръцката външна политика“. „Поздравления за моя приятел, Зоран Заев! Гласуването тази вечер е важна стъпка към нашия общ успех. Много важна крачка към мирното и проспериращо бъдеще на нашите народи“, написа веднага след вота в Скопие Ципрас, който в събота пое функциите на външен министър след оставката на Коцияс. \r\nБившият външен министър, от своя страна, коментира решението на македонското събрание така: „Преживявам парадокс да съм подал оставка и в същото време да се чувствам щастлив“. Той го оцени като „стъпка напред“. Министърът на отбраната Панос Каменос  не пропусна да се възмути от начина, по който се случи гласуването за пристъпване към конституционните промени. „Кой би си помислил, че в Европа на ценностите и демокрацията, този, който не гласува, както му е наредено, ще отиде в затвора, а този, който се покорява на заповедите, получава бонус от 2 милиона евро черни пари. Срам!“  – написа лидерът на „Независимите гърци“, който е категорично против договора за името с Македония и дори заплаши, че ако той стигне до гръцкия парламент може да излезе от коалицията със СИРИЗА. \r\nВ отговор говорителят на правителството в Скопие го обвини, че „разпространява фалшиви новини“. \r\n„Нужното мнозинство за ратификация на договора от Преспа в гръцкия парламент ще бъде осигурено“, заяви  министърът на дигиталната политика на Гърция Никос Папас . \r\nМинистърът обясни, че „сега премиерът (Алексис Ципрас) пое този въпрос и се движим напред. Нашата позиция по въпроса за БЮРМ не се е променила и Гърция остава обвързана с Договора от Преспа“. \r\n„Споразумението ще бъде ратифицирано. Позицията на Каменос е добре известна и ние продължаваме напред, като имаме предвид и това“, подчерта Папас. , която според последната анкета запазва преднината си от 10% пред СИРИЗА (Коалиция на радикалната левица) и се стреми да предизвика предсрочни избори възможно най-скоро, в поредица от изявления на свои високопоставени функционери отново потвърди, че няма да гласува за ратификация на Преспанския договор при никакви обстоятелства.  \r\nПървият коментар дойде от помощника на председателя на партията Макариус Лазаридис, който повтори известните позиции на лидера, че „ако споразумението не бъде ратифицирано от Алексис Ципрас, ние, като правителство, ще започнем нови преговори със Скопие от нула“. \r\nСлед това  външният министър в сянка на „Нова Демокрация“ Йоргос Кумуцакос  посочи, че Никос Коцияс е оставил наследство от отворени въпроси и ще „остане в историята и паметта на гърците с лошия Преспански договор и предоставянето на македонската националност и език на Скопие“. \r\nПоследен коментира темата самият  председател на партията Кириакос Мицотакис , който освен, че потвърди добре известната позиция на „Нова Демокрация“ заяви, че   „единственият начин да се гарантира, че Договора за името няма да бъде ратифициран от гръцкия парламент е да се проведат парламентарни избори преди той да дойде за ратификация в народното събрание“. \r\nОсвен това Мицотакис си позволи да добави, че „картинката от изминалите дни в съседната страна, по време на подготовката за първото гласуване в парламента, според мен, не е картинка, отговаряща на страна, която се стреми да стане членка на голямото европейско семейство“.  \r\nВ светлината на тези събития, независимият депутат Харис Теохарис в събота заяви пред гръцката държавна агенция АНА-МПА, че е готов да гласува „за“ договора за името между Атина и Скопие ако бъдат направени нужните конституционни промени. \r\nНародният представител отрече да е разговарял с представители на управляващата партия СИРИЗА (Коалиция на радикалната левица“ за възможно съдействие и изрази мнение, че не няма как да бъде формиран прогресивен фронт със СИРИЗА, „Движение за промяна“ (КИНАЛ) и „То Потами“ (Реката). Гласуването в Македония – основна тема в гръцките медии \r\n„Исторически ден за Договора от Преспа“; „БЮРМ: С 80 на първото гласуване за конституционни промени“; „Одобрено е предложението на Заев за започване на ревизията на Конституцията“; „Направен е първият ход“; „Заев намери 80 в парламента – гласуваха 8 от ВМРО – Ципрас: Честито, приятелю мой Заев“; „БЮРМ: Заев намери 80 депутати – конституционните промени минаха“; „Първият ход за промяна на македонската конституция мина с 80 гласа“; „Приеха предложението на Заев с 80 гласа – продължава процеса за промяна на конституцията“; „Заев: Започна пътуването към по-добро бъдеще“, са част от заглавията в онлайн изданията на гръцките медии. \r\n„Парламента на БЮРМ одобри предложението на правителството за започване на процеса за промяна на Конституцията на страната, произтичащи от Договора от Преспа, с които името й трябва да стане „Република Северна Македония“ и така бе завършен успешно първият етап от процеса“, написа  държавната агенция АНА-МПА  веднага след края на гласуването в македонския парламент. \r\n„За предложението на правителството гласуваха 72-ата депутати от управляващото мнозинство и албанската опозиция, както и 8 народни представители, които са избрани с бюлетините на най-голямата опозиционна партия ВМРО-ДПМНЕ“, пише   „Катимерини“  . \r\n„Първо, депутатите гласуваха електронно, но по искане на опозиционната ВМРО, последва поименно гласуване, което потвърди мнозинството за промяна на Конституцията“, съобщава  информационният портал Real.gr . \r\nВ своите текстове журналистите от гръцките медии, обясняват, че в петък вечерта е завършена първата стъпка, а в следващия период македонското събрание ще трябва да проведе още две гласувания за финализиране на конституционните промени. \r\n„Сега започват следващите две фази, предстоят още два етапа, докато бъде завършена промяната на Конституцията. В следващия период ще бъдат предложени изменения на Основния закон, за които ще се гласува. Нужни са 61 гласа от 120 депутати, с които Заев разполага. Когато завърши второто гласуване ще последват консултации и накрая ще бъде последното гласуване за окончателното внасяне на промените в Конституцията, на което също ще се изисква квалифицирано мнозинство“, обясни кореспондентът на  държавната телевизия ЕРТ  в снощното си живо включване от пред македонския парламент. Въпросът дали Ципрас ще успее да осигури нужната подкрепа ще се реши в близките няколко месеца и решаващи за отговора му са два въпроса:  \r\nЩе устои ли до края на мандата си, или поне до ратификацията на Преспанския договор, нестабилната коалиция между СИРИЗА и АНЕЛ, в която, предвид последния шумен скандал между Каменос и Коцияс, довел до оставката на последния, който беше най-големият поддръжник на договора със Скопие, очевидно има сериозна криза? \r\nЩе успее ли Ципрас да получи подкрепа за ратификацията на Преспанското споразумение от някой, измежду „Движение за промяна“ (КИНАЛ), която е в умерена опозиция на сделката за името, „То Потами“ (Реката) на Ставрос Теодоракис, който изглежда най-вероятният съюзник на СИРИЗА, но все още не е заел твърда позиция, или на отделни депутати от независимите и другите фракции в парламента? \r\nРедакция:", "date": "2018.10.20", "title": "В Гърция се преброяват за Преспанския договор след гласуването в Скопие  (ОБЗОР II)"}
{"url": "http://www.focus-news.net/news/2018/10/20/2580819/futbol-ludogorets-pobedi-levski-s-21-i-povede-v-klasiraneto.html", "text": "Лудогорец победи Левски с 2:1 в мач от 12-ия кръг на Първа лига и поведе в класирането. На \"Лудогорец Арена“ голмайстори станаха Джоди Лукоки в 35-ата минута и Вандерсон в добавеното време на първата част. След почивката Станислав Костов отбеляза деветия си гол в първенството, но Левски не успя да изравни. Така Лудогорец с 29 точки стана лидер с една пред Левски и с 4 пред ЦСКА, който утре посреща Етър. \r\nПо-рано днес се изиграха още две срещи от кръга. Славия победи Септември с 3:1 и се изкачи на седма позиция с 16 точки. Септември вече девет мача няма победа и заема предпоследното 13-о място с 4 точки. \r\nВ Пловдив Ботев победи Черно море с 2:1 и се утвърди на петото място в класирането с актив от 20 точки, колкото има и четвъртият Берое. Черно море е девети с 15 точки.", "date": "2018.10.20", "title": "Футбол: Лудогорец победи Левски с 2:1 и поведе в класирането"}
{"url": "http://www.focus-news.net/news/2018/10/20/2580820/the-guardian-dobre-doshla-severna-makedoniya.html", "text": "Добре дошла Северна Македония!Македонският парламент гласува за промяна на името, пише водещият британски ежедневник   The Guardian \r\nМакедонският парламент гласува за започване на процеса на преименуване на страната в Северна Македония - важна крачка към края на продължили с десетилетия спор, довел до застой в отношенията с Гърция , отваряща вратата към НАТО и ЕС за балканската страна, пише изданието. \r\nОбщо 80 депутати в 120-местния парламент гласуваха в полза на преименуването на балканската страна в Република Северна Македония – точно колкото е необходимо за достигането на мнозинство от две трети, което е необходимо за влизането в сила на конституционните промени \r\nТози ход би могъл да отблокира кандидатурата ѝ за членство в НАТО и Европейския съюз, дълго блокирани от Гърция, която твърди, че името Македония предполага териториални претенции към  гръцка провинция със същото име. \r\nДвете страни постигнаха споразумение относно промяната на името през юни. Но препятствията остават преди промяната да бъде формализирана. \r\nРеферендумът за споразумението преди няколко седмици не успя да прекрачи прага на участие от 50%, като остави на парламента на Скопие да разреши проблема.Процедурата за завършване на конституционните промени е продължителна и изисква няколко кръга от гласувания, като петък беше само първият етап. Процедурата трябва да приключи най-късно до януари. \r\n\"Днес е исторически ден за страната\", каза премиерът Зоран Заев. \"Македония ще бъде част от европейското семейство, ще бъдат изпълнени нашите мечти и визия за по-добър живот в по-добра страна\". \r\nСлед като Македония официално промени конституцията, гръцкият парламент също ще трябва да гласува ратификация на Договора. \r\nМинистърът на отбраната Панос Каменос, който оглавява малка дясна партия, която подкрепя  правителството в гръцкия парламент, заплаши да напусне коалицията, ако се стигне до ратификация на споразумението от гръцка страна. \r\n\"Велик ден за демокрация в Скопие\", написа в своя профил  в социалната мрежа „Туитър“ Йоханес Хан, комисарят на ЕС, отговарящ за разширяването. \r\nРусия и САЩ размениха твърдения за намеса в македонските дела, пише вестникът \r\nМиналия месец Вашингтон обвини Москва, че провежда дезинформационна кампания, за да привлече обществеността срещу споразумението преди референдум за промените. \r\nРусия, която се противопоставя на стремежите на Македония за НАТО, отхвърли тези обвинения  в четвъртък. \r\n\"Продължава най-грубата намеса на САЩ и ЕС във вътрешните работи на Скопие, чието ниво вече е надминало възможните граници\", заяви руското външно министерство в изявление  Юлиян Марков", "date": "2018.10.20", "title": "The Guardian: Добре дошла Северна Македония!"}
{"url": "http://www.focus-news.net/news/2018/10/20/2580813/aleksis-tsipras-nyama-vazmozhnost-da-se-izpolzvat-nezakonno-taynite-fondove-na-ministerstvo-na-vanshnite-raboti.html", "text": "Няма възможност да се използват  незаконно тайните фондове на Министерство на външните работи, заяви гръцкият премиер и външен министър  Алексис Ципрас, цитиран от  Македонската информационна агенция (МИА) \r\nГръцкият премиер Алексис Ципрас заяви днес, че вече не съществува  възможност за \"нелогична употреба на специалните фондове\" в Министерството на външните работи на  Гърция и че вече няма случаи пари \"да излизат наляво и дясно в черни торби, като през 2011 година“. \r\n„Искам още веднъж да повторя, че няма да позволя на никого да навреди на авторитета на външната политика и на Гърция, заяви гръцкият премиер във връзка с публикуваната информация и подробности в медиите за злоупотреби с тайните фондове от гръцкото външно министерство, добавяйки, че дискусията, която се води в  \"опозиционни медии\", има за цел да навреди както на правителството, така и на страната. \r\nКакто съобщи кореспондента на МИА от Атина, в речите по време на приемането  на поста министър на външните работи досегашния министър Никос Коцияс и наследникът му премиера Ципрас подчертаха приетия от тяхното правителство закон за тайните фондове и казаха, че са сложили ред в сравнение с предишните години. \r\n„ Всяка страна, която уважава себе си, трябва да има външна политика, която да я подкрепя. Съответно, са необходими специални средства, освен ако някой не е съгласен с това. Но не във вида и мащаба, както в миналото и не без институционалната рамка за контрол. Постигнахме това, каза Ципрас. \r\nГръцкият премиер същевременно призова всички политически сили в страната, и по-специално се обърна към лидера на опозиционната Нова демокрация, да посети някой от неговите два офиса, за да го информира, както той каза, \"евро по евро\" за тайните фондове. \r\n„Нямаме какво да крием от политическите сили в страната, за това как с прозрачност и честност управляваме парите на гръцките данъкоплатци, за да укрепим нашата външна политика, нещо, което не беше така в продължение на  много години в миналото, подчерта Ципрас. \r\nНикос Коцияс от своя страна обясни процеса в съответствие със закона за контрол на секретните фондове, съобщи кореспондентът на МИА.  Юлиян Марков", "date": "2018.10.20", "title": "Алексис Ципрас: Няма възможност да се използват  незаконно тайните фондове на Министерство на външните работи"}
{"url": "http://www.focus-news.net/news/2018/10/20/2580823/mia-poradi-patno-transportno-proizshestvie-e-zatvoren-patya-kriva-palanka-kpp-deve-bair-granitsata-s-balgariya.html", "text": "Поради пътно-транспортно произшествие е затворен пътя Крива Паланка – КПП Деве Баир (границата с България), съобщи  Македонската  информационна агенция (МИА) . \r\nПътят е затворен от 20:45 българско време и в двете посоки. Засега не се съобщава за това има ли загинали и дали има пострадали български граждани или участващи български автомобили.  Юлиян Марков", "date": "2018.10.20", "title": "МИА: Поради Пътно-транспортно произшествие е затворен пътя Крива Паланка – КПП Деве Баир (границата с България)"}
{"url": "http://www.focus-news.net/news/2018/10/20/2580818/the-washington-post-makedoniya-dade-zelena-svetlina-na-konstitutsionnite-promeni.html", "text": "Македония даде зелена светлина на конституционните промени, пише американският вестник on Post. \r\nДепутатите в Македония подкрепиха в петък предложението за изменение на конституцията, което позволи на страната да промени името си и да се присъедини към НАТО. Заседанието се забави за повече от 10 часа в разгорещена конфронтация. Парламентът в крайна сметка гласува в подкрепа на предложението - ключова стъпка в приемането на споразумението, подписано със  съседна Гърция през юни. \r\nПравителството на социалдемократите на премиера Зоран Заев се бори да спечели подкрепата на членовете на консервативната опозиция, необходими за постигането на необходимото мнозинство от две трети в парламента със 120 места. \r\n„Заедно направихме днес история - каза Заев. \"Нашето пътуване към по-добро бъдеще към членство в Европейския съюз и НАТО току-що започна ... Ще се стремим към помирение и национално единство\". \r\nСъс силна подкрепа от западните лидери, Заев води кампания за преименуване на страната в Северна Македония, разрешавайки дългогодишния  спор с Гърция, който ще позволи на страната да се присъедини към НАТО. \r\n Доналд Туск, председател на Европейския съвет написа в социалната мрежа „Туитър“: \"С един вот сте една голяма стъпка по-близо до заемането на вашето полагаемо място в нашата трансатлантическа общност\". \r\nКонсерваторите в Македония силно се противопоставят на промяната на името и бойкотираха миналия месец референдум по този въпрос. \r\nИгор Янушев, генерален секретар на опозиционната партия ВМРО-ДПМНЕ, заяви, че консервативните депутати са понесли кампания за \"политическо сплашване\" преди гласуването и заявиха, че трима депутати са получили подкупи между 250 000 и 2 милиона евро. Правителството отхвърли твърденията и заяви, че ще отговори с правни действия. \r\nСлед гласуването в петък процесът на изменение трябва официално да започне през следващите две седмици. \r\nЗаев би бил принуден да свика ранни избори, ако правителството беше загубило гласуването. \r\nПромяната на името ще прекрати 27-годишния спор с Гърция, която твърди, че сегашното име на Македония  предполага претенции за собствената ѝ провинция Македония и за древногръцкото наследство. \r\nАтина заяви, че ще блокира присъединяването на Македония към НАТО и Европейския съюз, ако не се продължи с конституционните изменения. Западните власти твърдо подкрепят споразумението, което ще намали руското влияние на Балканите, пише изданието. \r\nСлед гласуването, гръцкият министър-председател Алексис Ципрас написа в „Туитър“ на английски: \"Поздравявам моя приятел Зоран Заев! Днешният вот е голяма стъпка към нашия общ успех. Много важна крачка към едно мирно и проспериращо бъдеще за нашите народи! \"  Юлиян Марков", "date": "2018.10.20", "title": "The Washington Post: Македония даде зелена светлина на конституционните промени"}
{"url": "http://www.focus-news.net/news/2018/10/20/2580824/mkdmakedoniya-zadarzhanite-za-nahluvaneto-v-parlamenta-na-27-april-obvinyavat-hristiyan-mitskovski-v-predatelstvo.html", "text": "Задържаните за нахлуването в парламента на 27 април миналата година обвиняват лидера на ВМРО-ДПМНЕ Християн Мицковски в предателство, пише македонското електронно издание  “МКД“ . \r\nОбвиняемите отправят своите искания, които Агенция „Фокус“ публикува без редакторски изменения: \r\n„В тези изключително емоционални и сложни моменти за препатилия  македонски народ, сме длъжни да не премълчаваме бурята, която вълнува обществеността след гласуването в парламента. Именно ние, като обвиняеми по делото за 27 април и като доказани патриоти и защитници на това парче македонска земя, сме длъжни да не премълчаваме тези събития“, се казва в призива до медиите, който изпратиха обвиняемите от 27 април. \r\nПърво, поради факта, че сме пряко споменати в изминалия период и ще бъдем в следващите дни и седмици. Второ, отбелязваме, че в тези времена македонският народ трябва да се ръководи единствено от здравия разум. На трето място, тъй като почти всички тук сме членове или симпатизанти на ВМРО-ДПМНЕ също изпитваме нужда да коментираме действията на партията, с надеждата, че няма да бъдем изключени от нея. \r\nТака че ние изпращаме на обществеността и най-вече на членовете на ВМРО-ДПМНЕ няколко искания. Братя и сестри македонци, нашето изявление е, както следва: \r\n*Подкрепа на всяка цена да бъдат приети исканията на 8-те депутати от опозицията, гласували за  конституционните изменения \r\n*Няма концесия - да се гарантира МАКЕДОНСКАТА ИДЕНТИЧНОСТ! \r\n*ВМРО-ДПМНЕ да остане обединена и прогресивна, защото силата е в широчината на фронта. Колкото повече сме, толкова сме по-непреодолими. \r\n*Призоваваме ИС на ВМРО-ДПМНЕ да преразгледа решението на председателя  Мицковски да изключи депутатите, които гласуваха за конституционните промени. \r\n*Спешно да спре атаките на депутатите, защото те са нашите кръвни братя и сестри. Споделяхме студените и мрачни клетки с тях в затвора \"Шутка\" - не забравяйте за това. \r\n*От субективната ни гледна точка те са братята, с които все още споделяме съдебната зала, тежкото положение и унижението. \r\n*Нека ви напомним, че лъжливата надежда е най-тежкият удар за човешката психика. През последните месеци от Мицковски ни беше обещана гаранция с имуществото на партията - не се приложи! \r\n*Беше подготвен проект за амнистия – не се прие! \r\n*Ясно подкрепяме евроатлантическото бъдеще на Македония, защото мечтата и борбата на нашите предци бяха интегрирана и прогресивна Македония. Нека продължим напред! \r\n*Не сме за никакви политически съюзи с източния блок, но уважаваме религиозните, културните и езикови връзки с някои източни държави. \r\n*Искаме незабавно влизане на Македония в НАТО, за да можем да имаме сигурна териториална цялост и да не забравяме, че комисарите, партизаните и защитниците са загинали на тази територия. \r\n*Настояваме ръководството на партията да се издигне над своите интереси и да застане начело на националното единство, защото това са думи, които се състоят в името на партията. \r\n*Вярваме, че омразата и разделението ще доведат до нови омраза и нови разделения. Нека не ги оставяме като наследство на бъдещите поколения на омраза и разделение! \r\n*Ние недвусмислено подаваме ръка и подкрепяме процеса на НАЦИОНАЛНО ОБЕДИНЕНИЕ! Ние прощаваме, простете ни. Това е в духа на християнството. \r\n*Също така призоваваме за ръката на приятелство с албанците в Македония и най-накрая да направим тази дръзка стъпка и да се издигнем над нашите личности. \r\n*ВМРО е жив. В тези моменти призоваваме към разум, спокойствие и осъзнаване. Ние призоваваме за обединение. Не позволявайте на децата на депутатите, които са гласували, да се страхуват. Това са македонски деца, те са нашите деца! Не омаловажавайте тези, които са ваши и наши депутати. Силата на обединение и управление беше у Християн Мицковски. \r\n*Ние сме ядосани и гневни, Християне за предателството ти и знайте, че всяка пряка или непряка атака срещу някой от нашите 49 депутати ще се счита за атака срещу нас! Готови сме  с жив щит да защитим всеки един от нашите братя в тези исторически моменти! \r\nВ крайна сметка, нашето поколение е готово да прости и да поиска прошка от всички. Нека бъдем последните  задържани и тази година, прекарана в тъмните клетки, трябва да бъде последната капка разделение в обществото и последното действие  преди  НАЦИОНАЛНОТО ПОМИРЕНИЕ!  Юлиян Марков", "date": "2018.10.20", "title": "„МКД“(Македония): Задържаните за нахлуването в парламента на 27 април обвиняват Християн Мицковски в предателство"}
{"url": "http://www.focus-news.net/news/2018/10/20/2580821/artan-grubi-dsi-sadat-osvobodi-deputatite-ot-vmro-dpmne-za-da-dadat-glasa-si-za-es-i-nato.html", "text": "Съдът освободи депутатите от ВМРО-ДПМНЕ, за да дадат гласа си за ЕС и НАТО, заяви Артан Груби от Демократичния съюз за интеграция (ДСИ) в студиото на македонския телевизионен канал  1 TB . \r\nАртан Груби от ДСИ в дебат с журналиста Горан Момировски в стуиото на телевизия 1ТВ заяви, че обвиняемите Кръсто Муковски, Любен Арнаудов и Сашо Василевски са били освободени от съда от домашен арест, след като обяснили колко е важно да се гласува на парламентарната сесия и да дадат своя принос за пътя на Македония към ЕС и НАТО. \r\n„Защо драматизирате такива моменти и не виждате широкия фон. От ВМРО-ДПМНЕ има и други с демократични капацитет, не само тези депутати, които гласуваха за започване на конституционните промени и след това бяха  изключени от партията. Сигурно е, че няма дадени награди. Муковски, Арнаудов и Василевски сами от своя домашен арест са поискали чрез своите адвокати с гаранция да излязат, защото са почувствали важния момент. Те сега са у дома, но ще продължат работата си в парламента - каза Груби като отговор на въпроса защо точно ден-два преди гласуването народните избраници, които отвориха вратите на парламента на кървавия 27 април са освободени от домашен арест.  Юлиян Марков", "date": "2018.10.20", "title": "Артан Груби (ДСИ): Съдът освободи депутатите от ВМРО-ДПМНЕ, за да дадат гласа си за ЕС и НАТО"}
