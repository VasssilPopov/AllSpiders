{"url": "http://www.focus-news.net/news/2019/08/19/2690773/sport-david-luis-e-preminal-v-arsenal-zaradi-razminavaniya-s-trenyora-frank-lampard.html", "text": "Футбол: Защитникът Давид Луис заяви, че е решил да премине от Челси в градския съперник Арсенал, защото се е нуждаел от ново предизвикателство, след като в разговор с новия наставник Франк Лампард е станало ясно ,че двамата имат различни виждания за сезона. \r\nБразилецът  записа 248 мача със синия екип  и вкара 18 гола в двата си периода на \"Стамфорд Бридж\" през 2011-2014 и 2016-2019 година. \r\nС Челси бразилският централен бранител спечели по веднъж титлата на Англия през 2017 година и Шампионската лига – 2012 година, както и по два пъти купата на ФА (2012 и 2018) и Лига Европа (2013 и 2019).", "date": "2019.08.19", "title": "Спорт: Давид Луис е преминал в Арсенал заради разминавания с треньора Франк Лампард"}
{"url": "http://www.focus-news.net/news/2019/08/19/2690852/sport-uulvarhemptan-i-manchestar-yunayted-zavarshiha-naravno-11.html", "text": "Футбол: Отборите на Уулвърхемптън и Манчестър Юнайтед завършиха наравно 1:1 в мач от втория кръг на английската Премиър лига. Гостите откриха с гол на Марсиал в 27-ата минута, но Невеш в 55-ата минута възстанови равенството. В 68-ата минута Пол Погба пропусна дузпа и лиши гостите от възможност за победа. В следващия кръг Манчестър Юнайтед приема Кристъл Палас, а Уулвърхемптън е домакин на Бърнли. Ливърпул и Арсенал оглавяват временното класиране с по две победи и шест точки.", "date": "2019.08.19", "title": "Спорт: Уулвърхемптън и Манчестър Юнайтед завършиха наравно 1:1"}
{"url": "http://www.focus-news.net/news/2019/08/19/2690771/targovishte-partiite-i-koalitsiite-ne-postignaha-saglasie-za-sastava-na-obshtinskata-izbiratelna-komisiya.html", "text": "Партиите и коалициите не постигнаха съгласие за състава на Общинската избирателна комисия (ОИК), която трябва да бъде сформирана във връзка с предстоящите местни избори на 27 октомври, по време на консултациите, свикани от кмета д-р Дарин Димитров, провели се в Община Търговище. Това съобщиха от  Община Търговище . В консултациите участваха упълномощени представители на партия ГЕРБ, коалиция „БСП за България“, коалиция „Обединени патриоти“, партия ДПС, партия „Воля“ и коалиция „Демократична България – обединение“. Определеният брой на членовете на ОИК в Търговище е 13. По процедура, кметът на общината трябва да изпрати предложенията на партиите и протокола от проведените консултации до Централната избирателна комисия, която в срок до 6 септември да назначи състава на ОИК-Търговище.  \r\nВ сайта на Общината вече е публикуван и списъкът на населените места, в които ще се произведат избори за кметове. Такива ще има в 32 населени места в общината, а в останалите 20 ще бъдат назначени кметски наместници. Това се налага заради промените в Изборния кодекс от 2016 г., съгласно които избори за кметове се провеждат в населени места с население от над 350 души.", "date": "2019.08.19", "title": "Търговище: Партиите и коалициите не постигнаха съгласие за състава на Общинската избирателна комисия"}
{"url": "http://www.focus-news.net/news/2019/08/19/2690775/veliko-tarnovo-izbrana-e-firmata-koyato-shte-postavi-novite-podzemni-konteyneri-v-grada-parvite-shte-sa-montirani-do-kraya-na-godinata.html", "text": "Избрана в фирмата, която ще достави и монтира нови подземни контейнери във Велико Търново. Очаква се първите съоръжения за смет да поставени до края на годината, съобщиха за  Радио „Фокус“ – Велико Търново  от Общината. Компанията, която беше и единствен участник в обществената поръчка, обявена за изпълнител на предвидените дейности, е от Стара Загора. Прогнозната стойност на проекта е 1 042 000 лв. без ДДС. С парите ще бъдат извършени проектиране, изпълнение на строително-монтажните дейности, доставка и поставяне на новите съдове за битови отпадъци. Предвижда се с тази сума да бъдат осигурен 100 подземни контейнера. Първите ще бъдат монтирани в старата част на града – около хълма Царевец, по ул. „Никола Пиколо“, в района на музей „Възраждане и Учредително събрание“ и Паметника на обесените. Такива се очаква да има и по бул. „България“ и ул. „Никола Габровски“. Те ще са групирани по два и ли четири на едно място, като първите струват 20 776 лв., а вторите – 41 305 лв.  \r\nОсигуреното до момента финансиране е в размер на 50 000 лв. без ДДС. Търсят се начини за набавяне и на остатъка от сумата. Реалните дейности ще стартират, след като Общината обяви, че има налични бюджетни средства. \r\nОчаква се новите контейнери да подобрят облика на града. Те ще са херметически затворени, безопасни за околната среда и ще спестят много място. \r\nЛуиза ТРАНЧЕВА", "date": "2019.08.19", "title": "Велико Търново: Избрана е фирмата, която ще постави новите подземни контейнери в града, първите ще са монтирани до края на годината"}
{"url": "http://www.focus-news.net/news/2019/08/19/2690776/tass-vitseprezidentat-na-venetsuela-e-na-rabotno-poseshtenie-v-rusiya.html", "text": "Изпълнителният вицепрезидент на Венецуела Делси Родригес в момента е в Русия на работно посещение, предава  TACC . \r\nПосолството на Венецуела в Москва съобщи, че Родригес планира да проведе разговори с руския външен министър Сергей Лавров на 21 август.  \r\nРодригес посети Москва в началото на март. Тогава тя обсъди с руския външен министър Сергей Лавров начини за по-нататъшна координация на международната арена, включително ситуацията във Венецуела, както и съвместни проекти в енергийния сектор, промишлеността, селското стопанство и фармацевтиката. По-специално Родригес обяви намерението на Боливарската република да премести европейския офис на националната петролна компания PDVSA от Лисабон в Москва. \r\n \r\n  Юлиян Марков", "date": "2019.08.19", "title": "ТАСС: Вицепрезидентът на Венецуела е на работно посещение в Русия"}
{"url": "http://www.focus-news.net/news/2019/08/19/2690777/sofiya-edin-chovek-e-postradal-pri-katastrofa-mezhdu-bus-i-lek-avtomobil-na-49-km-na-avtomagistrala-hemus-v-posoka-varna.html", "text": "Един човек е пострадал при пътен инцидент между бус и лек автомобил, възникнал  на 49 км на автомагистрала „Хемус“ в посока Варна. Това съобщиха от  ОДМВР – София . Местопроизшествието е обезопасено. Движението се регулира от полицейски служители.", "date": "2019.08.19", "title": "София: Един човек е пострадал при катастрофа между бус и лек автомобил на 49 км на Автомагистрала „Хемус“ в посока Варна"}
{"url": "http://www.focus-news.net/news/2019/08/19/2690774/mzgh-84-miliona-leva-otstapka-ot-aktsiza-za-gazyol-za-2019-g-shte-poluchat-zemedelskite-stopani.html", "text": "Земеделските стопани ще получат през 2019 г. до 84 млн. лв. по схемата \"Помощ под формата на отстъпка от стойността на акциза върху газьола, използван в първичното селскостопанско производство\", съобщиха от пресцентъра на  Министерство на земеделието, храните и горите . Това реши на редовното си заседание Управителният съвет на ДФ \"Земеделие. Ставката на литър гориво ще бъде определена на по-късен етап, на базата на бюджета и сбора от индивидуалните годишни квоти на земеделските стопани. \r\nЗаявленията за ползване на отстъпката ще се подават от 9 до 27 септември 2019 г. Документи ще се приемат в общинските служби по земеделие към областните дирекции \"Земеделие\" по постоянен адрес на физическите лица или по адрес на управление на юридическите лица.  \r\nДържавната помощ се предоставя на земеделски производители в секторите \"Растениевъдство\" и \"Животновъдство\" под формата на намалена акцизна ставка на газьола, използван за механизирани дейности в първичното селскостопанско производство.  \r\nПраво на финансова подкрепа по схемата имат всички, които са регистрирани като земеделски производители и имат заверена регистрационна карта за годината на кандидатстване и предходната на нея. Друго условие е кандидатите да имат и валидно заявление за подпомагане по схемата за единно плащане на площ и схемите за обвързано подпомагане за животни за годината, предхождаща годината на кандидатстване по схемата за държавна помощ. През 2019 г. може да бъде заявен за възстановяване акциз по фактури за закупен газьол (дизелово гориво) през 2018 г.  \r\nЗемеделските стопани, отглеждащи видове и категории животни, които не попадат в обхвата на схемите за обвързано подпомагане за животни, трябва да имат регистриран животновъден обект по Закона за ветеринарномедицинската дейност. \r\nИнтересът към държавата помощ, по която се предоставя отстъпка от акциза за горивата, е голям и нараства с всяка изминала година. Така например, за Кампания 2016 са били подпомогнати 6 716 фермери, за Кампания 2017 финансиране са получили 8 250 стопани, а за Кампания 2018 – те са били 9 597. От началото на прилагането на схемата до 2018 г. включително, на кандидатите са изплатени общо над 250 000 000 лв.", "date": "2019.08.19", "title": "МЗГХ: 84 милиона лева отстъпка от акциза за газьол за 2019 г. ще получат земеделските стопани"}
{"url": "http://www.focus-news.net/news/2019/08/19/2690772/the-wall-street-journal-iranskiyat-tanker-ot-gibraltar-se-nasochi-kam-gartsiya.html", "text": "Иранският танкер, освободен от Гибралтар, отплава към Гърция, според данни на сайта за проследяване на корабите, след като Техеран предупреди САЩ да не правят нов опит за задържане на кораба след последния опит в Гибралтар, пише американския вестник  The Wall Street Journal . \r\n“Адриан Дария 1”, преименуваният  „Грейс 1“, се движи на изток към Каламата, Гърция и се очаква да пристигне там в неделя, според сайта, следящ трафика на корабите MarineTraffic. \r\nВисокопоставен служител на министерството на морската търговия в Гърция каза: „Бяхме информирани за възможното спиране на кораба в Каламата, но той все още не е там и не знаем дали или кога ще пристигне. Досега не е имало инструкции от Министерството на външните работи или от други държавни органи за задържане на танкера или за други действия. \" \r\nМестен доставчик на корабни услуги, който отказа да бъде назован заради чувствителността на въпроса, заяви, че плавателният съд ще получи свежи доставки и нов екипаж, докато е в Каламата. \r\nДоставчикът, към който се е обърнал брокер, представляващ собственика на Адриана Дария 1, заяви, че корабът търси варианти да разтовари товара си на друг кораб в офшорна зона около Каламата. Той каза, че местните власти са предупредили местните агенти да проверят крайното местоназначение на суровия петрол, за да се съобразят със санкциите на Европейския съюз срещу Сирия. \r\nТанкерът напусна водите на Гибралтар около 23:00 часа местно време в неделя, след като Министерството на правосъдието на територията отхвърли заповед от Министерството на правосъдието на САЩ, която иска изземването му за предполагаеми нарушения на американските санкции. Представители на Гибралтар заявиха, че територията следва законите на Европейския съюз, а не на САЩ. \r\nОтпътуването беше забавено от заповедта и трудности с намирането на екипаж, след като Гибралтар освободи кораба миналата седмица, като получи уверения от Иран, че 2,1 милиона барела суров петрол, намиращ се на борда му няма да отидат в Сирия. За разлика от САЩ, като цяло ЕС не забранява продажбите на ирански петрол. \r\nВ понеделник говорителят на външното министерство Абас Мусави заяви, че Техеран е предупредил САЩ срещу всеки нов опит за завземане на иранския танкер. \r\n„Ако това бъде направено или дори заявено, това представлява заплаха за свободното корабоплаване“, каза той, според държавната информационна агенция IRNA. \r\n„Посредством официалните си канали и по-специално швейцарското посолство Иран предупреди американските служители да не допускат грешката да правят нещо подобно, тъй като ще са изправени пред лоши последици“, добави той. \r\n \r\nИран не каза какви биха били тези последиците, но заплахата му за търговско корабоплаване в Ормузкия проток,  през който се транспортира една трета от световния петол, транспортиран по море, допринесе за вече високото напрежение между Запада и Иран, след като САЩ наложи сурови икономически санкции срещу Техеран. \r\nОсвобождаването на иранския танкер от Гибралтар е неуспех за опитите на САЩ да наложат американските санкции в международните морски води. \r\nВсяко пристигане в ново пристанище все още може да бъде изправено пред подновен натиск от страна на САЩ. Служители на американския Държавен департамент са се свързали с няколко правителства, включително Мароко и Алжир, предупреждавайки ги, че всеки, който се занимава с кораба, може да бъде изправен пред санкции, според американски служител. Държавният департамент не коментира тези информации. \r\nОчаква се освобождаването на „Адриан Даря 1“ да проправи пътя Иран да освободи британския танкер „Стена Имперо“, който бе задържан в Персийския залив миналия месец по обвинения, че е нарушил международните навигационни правила. \r\nНо ирански депутат посочи, че „Стена Имперо“ няма да бъде освободен, докато иранският танкер не достигне местоназначението си. \r\n\"Британците трябва да помогнат за прекратяване на кризата, докато танкерът на Иран не достигне местоназначението си\", коментира Хешматолах Фалахатпишех, член на парламентарната комисия по национална сигурност и външни работи, цитирана от полуофициалната информационна агенция ISNA. \r\nОбединеното кралство и Иран не коментираха дали освобождаването на иранския танкер е свързано с освобождаване на този, плаващ под британски флаг. Ирански служители по-рано посочиха, че подобен ход би помогнал за прекратяване на задържането на „Стена Имперо“. \r\nМусави в понеделник се опита да отхвърли тази връзка. „Няма връзка между тези два съда“, каза той, като отбеляза, че съдебната система на Иран ще вземе решение за освобождаването на „Стена Имперо“. \r\nГоворител на „Стена Бълк“, която е собственик на кораба, каза, че „в момента ситуацията остава същата, но се надяваме, че(освобождаването на иранския танкер) може да помогне за ускоряване на освобождаването на „Стена имперо“.“ \r\n \r\n  Юлиян Марков", "date": "2019.08.19", "title": "The Wall Street Journal: Иранският танкер от Гибралтар се насочи към Гърция"}
{"url": "http://www.focus-news.net/news/2019/08/19/2690779/pleven-vazstanoveno-e-dvizhenieto-po-pat-i-3-gorni-dabnik-telish.html", "text": "Възстановено е движението по път I-3 Горни Дъбник – Телиш. Това съобщиха от  пресцентъра на Агенция \"Пътна инфраструктура\" .", "date": "2019.08.19", "title": "Плевен: Възстановено е движението по път I-3 Горни Дъбник – Телиш"}
{"url": "http://www.focus-news.net/news/2019/08/19/2690781/pernik-kmetat-na-obshtinata-d-r-vyara-tserovska-podari-kartina-na-pensionerskiya-klub-na-minyorite-v-grada.html", "text": "Кметът на Общината д-р Вяра Церовска подари картина на пенсионерския клуб на миньорите в Перник по повод празника на българските миньори и работещите в минната промишленост, съобщиха от пресцентъра на  Община Перник . Градоначалникът изненада възрастните хора с посещението си и поздрави членовете на организацията, както и техния председател Петър Александров.  \r\n„Вие сте хората, които сте съградили нашия град. Вие сте хората, които не преставате да ни давете ценни уроци. Бъдете здрави, все така силни, неуморни и винаги млади по дух“, сподели с вълнение Вяра Церовска.  \r\nВ клуба присъства и председателят на общинското ръководство на пенсионерите Стаменка Велинова, която изказа специални благодарности на кмета за подкрепата и разбирането през годините. \r\nВ клуба на миньора членуват 104 души, а в общинската структура над 1200 души.", "date": "2019.08.19", "title": "Перник: Кметът на Общината д-р Вяра Церовска подари картина на пенсионерския клуб на миньорите в града"}
{"url": "http://www.focus-news.net/news/2019/08/19/2690780/pazardzhik-potushen-e-pozharat-v-sgrada-v-dvora-na-ou-prof-ivan-batakliev.html", "text": "Потушен е пожарът в сграда в двора на Основно училище „Проф. Иван Батаклиев“ в Пазарджик, предаде репортер на  Радио „Фокус“ – Пазарджик . Два екипа от пожарникари се включиха в потушаването на огъня, който обхвана покрива на помощни сгради в двора на учебното заведение. По сведения на очевидци огънят е възникнал в запалени отпадъци, струпани до контейнер за смет. В момента е затворена част от улица „Екзарх Йосиф“, тъй като се извършва оглед на сградата от пожарникарите за наличие на други огнища. Полицейски патрули отклоняват автомобилите по улица „Константин Величков“. \r\nВаня НИКОЛОВА", "date": "2019.08.19", "title": "Пазарджик: Потушен е пожарът в сграда в двора на ОУ „Проф. Иван Батаклиев“"}
{"url": "http://www.focus-news.net/news/2019/08/19/2690783/burgas-normalno-se-osashtestvyava-dvizhenieto-po-patishtata-v-oblastta.html", "text": "Нормално се осъществява движението по пътищата в област Бургас. Това съобщи за  Радио „Фокус“ – Бургас  дежурният от Областното пътно управление. Пътищата са сухи и нормално проходими. Няма затворени участъци. \r\nДвижението в град Бургас е натоварено. Интензивен е трафикът по улиците „Цар Симеон“, „Иван Вазов“, „Цар Петър“, „Христо Ботев“ и „Генерал Гурко“. Натоварено е движението в района на Новата поща, по бул. „Стефан Стамболов“ в района на болницата и по бул. „Захари Стоянов“ в ж. к. „Меден рудник“. \r\nМария КУРТЕВА", "date": "2019.08.19", "title": "Бургас: Нормално се осъществява движението по пътищата в областта"}
{"url": "http://www.focus-news.net/news/2019/08/19/2690782/plovdiv-v-asenovgrad-se-provedoha-konsultatsii-za-opredelyane-sastava-na-obshtinskata-izbiratelna-komisiya-za-mestnite-izbori.html", "text": "По покана на кмета д-р Емил Караиванов в 305 зала на Община Асеновград се проведоха консултации с упълномощените представители на парламентарно представените партии и коалиции в 44-то Народно събрание и партиите и коалициите, които имат избрани с техните кандидатски листи членове на Европейския парламент от Република България, но не са парламентарно представени. Това съобщиха за  Радио „Фокус“ – Пловдив  от отдел „Връзки с обществеността“ на Общината. Консултациите се провеждат във връзка с назначаване състава на Общинска избирателна комисия (ОИК) – Асеновград за произвеждане на изборите за общински съветници и кметове, които ще се проведат  на 27 октомври. В съответствие с решение на Централната избирателна комисия , в състава на ОИК – Асеновград влизат 13 членове, включително председател, двама заместник-председатели и секретар. В резултат на проведените консултации е постигнато съгласие за състава на Общинска избирателна комисия – Асеновград: за председател – от ПП ГЕРБ; за първи заместник-председател – от Коалиция „БСП за България”; за втори заместник-председател – от Коалиция „Обединени патриоти-НФСБ, Атака, ВМРО”; за секретар – от ПП „Движение за права и свободи”; членове – трима от ПП ГЕРБ, трима за Коалиция „БСП за България” и по един за Коалиция „Обединени патриоти-НФСБ,Атака, ВМРО”, ПП „Воля” и Коалиция „Демократична България-Обединение”.", "date": "2019.08.19", "title": "Пловдив: В Асеновград се проведоха консултации за определяне състава на Общинската избирателна комисия за местните избори"}
{"url": "http://www.focus-news.net/news/2019/08/19/2690778/kameliya-stefanova-okrazhen-prokuror-na-kyustendil-upravitelyat-na-feniks-eood-e-privlechen-kato-obvinyaem-za-dve-prestapleniya-vav-vrazka-s-pozhara-nanesal-shteti-na-am-struma.html", "text": "Управителят на „Феникс“ ЕООД е привлечен като обвиняем за извършени две престъпления във връзка с пожара край Дупница, нанесъл щети на автомагистрала (АМ) „Струма“. Това обяви окръжният прокурор на Кюстендил Камелия Стефанова по време на брифинг, предаде репортер на  Радио „Фокус“ – Пирин . „Едното е престъпление против околната среда - за това, че в качеството си на управител, той е управлявал отпадъците не по установения ред, визиран в Закона за управление на отпадъците, и не по реда, съобразно Наредбата за управление на отпадъците на територията на Община Дупница. С това той е създал опасност за живота и здравето на гражданите и е причинил немаловажни щети за околната среда. Другото престъпление е извършил по непредпазливост – при груба небрежност е запалил чужд имот на значителна стойност, а именно - съответните съоръжения на автомагистрала „Струма“, като са последвали значителни вреди“, каза още прокурор Стефанова. Тя добави, че за първото престъпление законодателят е предвидил лишаване от свобода за срок от 2 до 8 години и глоба от 10 000 до 50 000 лв. За второто престъпление е предвидено наказание до 5 години затвор. Прокурор Стефанова подчерта, че насоката на разследването по случая не е свързана единствено с дейността на дружеството. \r\n „Фокус“ припомня: \r\nПожарът, заради който е затворена автомагистрала „Струма“, възникна в склад за вторични суровини край Дупница на 13 август, около 18.00 часа. От огъня бяха засегнати 13 колони, от които 5 сериозно, 2 ригела, 3 греди, отводнители и няколко лагера на мост на магистралата. След извършените огледи от екип специалисти от Института по пътища и мостове в Агенция „Пътна инфраструктура“ и представители на строителя на съоръжението е установено, че части от моста и двете пътни платна са силно засегнати и с оглед безопасността на движение е задължително спиране на трафика. Преди да започнат спешните аварийно-възстановителни дейности е необходимо да се направят обстойна оценка на състоянието на моста и допълнителни проучвания с цел поетапното възстановяване на движението. \r\nЛивия НИНОВА", "date": "2019.08.19", "title": "Камелия Стефанова, окръжен прокурор на Кюстендил: Управителят на „Феникс“ ЕООД е привлечен като обвиняем за две престъпления във връзка с пожара, нанесъл щети на АМ „Струма“"}
{"url": "http://www.focus-news.net/news/2019/08/19/2690784/ria-novosti-vladimir-putin-pristigna-v-marsiliya.html", "text": "Руският президент Владимир Путин пристигна в Марсилия, откъдето ще се отправи към срещата си с френския си колега Еманюел Макрон във Форт Брегансон, лятната резиденция на френските лидери, предава  РИА Новости . \r\nКакто съобщава кореспондент на РИА Новости, самолетът на главата на руската държава кацна в Марсилия. Предвижда се тук той да се прехвърли на хеликоптер и да отлети до Форт Брегансон след около час. \r\nКрепостта, любимото място за почивка на френските крале, е преустроена през 1968 г. по искане на генерал Шарл де Гол и става официална лятна резиденция на френските президенти. \r\nНай-често Брегансон е бил посещаван от президента Жорж Помпиду със съпругата си. Франсоа Митеран проведе последната си пресконференция тук, а Жак Ширак - последният президентски празник. \r\nНикола Саркози идваше редовно в Брегансон, а Франсоа Оланд беше тук само веднъж и след това заповяда да отворят резиденцията за посетители. От 2014 г. всеки турист може да посети тук, просто трябва предварително да се регистрира и да закупи входен билет за 10 евро. \r\nМакрон хареса Брегансон, а съпругата му Брижит се зае да реконструира резиденцията и нареди да се изгради басейн, което предизвика критики от опозицията. \r\n \r\n  Юлиян Марков", "date": "2019.08.19", "title": "РИА Новости: Владимир Путин пристигна в Марсилия"}
{"url": "http://www.focus-news.net/news/2019/08/19/2690785/haskovo-kmetat-dobri-belivanov-pozdravi-100-godishna-zhitelka-na-selo-nikolovo.html", "text": "Кметът Добри Беливанов изпрати поздравителен адрес и подаръци на Добра Шубелиева, която навършва днес 100 години. Това съобщиха от  Община Хасково . Жената  е родена   в хасковското село Николово на 19 август 1919 година и до  днес  живее в родното си село.  Тя отпразнува вековния си рожден ден обградена с деца, внуци, правнуци и пра-пра внуци. Добра Шубелиева е вдовица от 50 години и живее с една от дъщерите си.", "date": "2019.08.19", "title": "Хасково: Кметът Добри Беливанов поздрави 100 годишна жителка на село Николово"}
{"url": "http://www.focus-news.net/news/2019/08/19/2690515/predstoyashti-sabitiya-v-stranata-za-19-avgust-agentsiya-fokus.html", "text": "*** \r\n \r\nОт 14.00 ч. в Гербова зала на „Дондуков“ 2 президентът и върховен главнокомандващ на въоръжените сили Румен Радев ще удостои български военнослужещи с висше офицерско звание.  \r\n \r\n*** \r\n \r\nВ  галерията на открито в градина \"Кристал\" ще покаже изложбата \"Влиянието на фермите за ценни кожи\". \r\n \r\n*** \r\n \r\nОт 11.30 часа в зала № 305 в сградата на Община Асеновград ще се проведат  консултации за назначаване състава на ОИК. \r\n \r\n*** \r\n \r\nОт 13.30 ч. в конферетната зала на хотел „Езерец“ заместник-министърът на околната среда и водите Красимир Живков ще открие Осмото екоучилище на Младежкия воден парламент.  \r\n \r\n*** \r\n   \r\nОт 11.00 часа в зала 101 на Община Благоевград ще се проведат консултации за състав на ОИК.  \r\n \r\n*** \r\n \r\nОт 18.30 ч. в зала „Петя Дубарова“ на КЦ „Морско кацино“ ще бъде представен романът „Орденът на скорпионите“. \r\n \r\n*** \r\n \r\nОт 21.00 часа на открита сцена \"Охлюва\" ще бъдат излъчени 60 филма, всеки с времетраене 60 секунди. \r\n*** \r\n \r\nОт 14.00 ч. в зала „Варна“ на Общината ще се проведе среща за сформиране на състава на Общинската избирателна комисия. \r\n \r\n*** \r\n   \r\nОт 11.00 часа в зала 302 в сградата на Общината ще се проведат консултации за определяне състава на Общинската избирателна комисия, във връзка с произвеждане изборите за общински съветници и кметове на 27 октомври 2019 година.  \r\n \r\n*** \r\n \r\nОт 9.00 со 17.30 в Народно читалище „Йордан Йовков – 1870 г“ ще се проведе летен детски център „Млади възрожденци“. \r\n \r\n*** \r\n \r\nОт 10.30 со 11.30 ч. в Художествената галерия ще се проведе лятна работилница за въображение: занятия за деца.  \r\n \r\n*** \r\n \r\nОт 11.00 ч. на пункта ще бъде дадена пресконференция за обявяване на 2020 г. за „Година на Момчил Юнак – родопския цар“. \r\n \r\n*** \r\n \r\nОт 10.00 до 12.30 ч. в Детския отдел на библиотека „Родина“ ще гостуват доброволци на ЦЕИ Стара Загора.  \r\n \r\n*** \r\n   \r\nОт 14.00 часа в зала 28 на Общината ще се проведат консултации за състав на ОИК.  \r\n \r\n*** \r\n   \r\nОт 9.30 часа в зала 203 на Община Шумен ще се проведат консултации за определяне състава на Общинската избирателна комисия.", "date": "2019.08.19", "title": "Предстоящи събития в страната за 19 август (Агенция „Фокус“)"}
{"url": "http://www.focus-news.net/news/2019/08/19/2690518/voice-of-america-broyat-na-ubitite-tsivilni-raste-dokato-siriyskata-ofanziva-se-razshiryava.html", "text": "Бомбардировките в Сирия са станали причина за смъртта на повече от 20 цивилни в Северозападна Сирия през последните два дни, пише американската медия  Voice of America , като се позовава на  Reuters  и местни активисти. \r\nТова се случва по време на провежданата от проправителствените войски на Башар Асад офанзива срещу последното голямо бунтовническо укрепление в страната. \r\nПри бомбардировка в село Дейр Шарки са загинали седем души. Други седем души бяха убити от въздушни удари в други райони. \r\nВ село Ал-Хаас бомбардировките станаха причина за смъртта на 13 души. Те са търсели подслон, бягайки от войната. \r\nРами Абдулрахман, директор на Сирийската обсерватория за правата на човека, заяви, че очевидно целта на правителството е да принуди цивилните да бягат от райони, които бяха относително незасегнати от военната ескалация, която започна в края на април. \r\n\"Те бомбардират градовете и техните покрайнини, за да накарат хората да бягат\", каза той и добави, че стотици семейства се движат на север, далеч от целевите райони. \r\nСлужител на базирана в САЩ хуманитарна организация заяви, че бомбардировките са се разширили в населени места, където няма военни позиции. \r\n\"Те целят да подтикнат хората към принудително разселване\", каза той, като добави, че заяви, че броят на цивилните, убити от правителствени или руски сили, е над 730 от края на април до днес. Службата на САЩ за координация на хуманитарните въпроси заяви, че над 500 цивилни са загинали във военни действия. \r\nРусия и Сирия заявиха, че техните удари не са насочени срещу цивилното население, а към джихадистки и опозиционни групировки.  \r\nСеверозападният регион, включително провинция Идлиб, е част от последните територии под контрола на опозицията срещу президента Башар Асад. \r\n \r\n Теодор Пенев", "date": "2019.08.19", "title": "Voice of America: Броят на убитите цивилни расте, докато сирийската офанзива се разширява"}
{"url": "http://www.focus-news.net/news/2019/08/19/2690519/balgariya-se-bori-za-vaglishtnite-si-tsentrali-obzor.html", "text": "България се бори за въглищните си централи. Това стана ясно в Деня на миньора.  \r\nНационалното честване на празника започна с химна на България. Организатори на националното честване са Българската минно-геоложка камара, Научно-техническият съюз по минно дело, геология и металургия, Федерацията на независимите синдикати на миньорите към КНСБ и Синдикалната миньорска федерация „Подкрепа“.  \r\nЧестванията се проведоха под  патронажа на министъра на енергетиката Теменужка Петкова.  \r\nПред журналисти  министър Теменужка Петкова  обяви, че докрая на октомври трябва да бъде нотифициран пред ЕК механизмът за акпацитет на ТЕЦ „Марица Изток 2“.  „Ние сме изпратили информация до ЕК, която е свързана с нашето намерение да увеличим капитала на ТЕЦ „Марица Изток“ 2. Отделно от това БЕХ подписа договор преди броени дни с консултант, който да разработи механизма за капацитет и до края на месец октомври той трябва да бъде нотифициран пред ЕК. Работим съвсем целенасочено в тази посока“, каза тя. „Всички знаем колко са важни въглищните централи, все пак те дават 46% от електрическата енергия на страната“, допълни Петкова.  \r\nВ своето слово министър Петкова продължи тезата си. Тя потвърди пред присъстващите, че страната ни ще се бори за това въглищните централи в България да продължат своята работа. „Пред нашия отрасъл стоят и много предизвикателства. Едно от най-големите ни предизвикателства в минерално-суровинната ни индустрия е свързано с развитието на въгледобива. Както знаем централите, които произвеждат електрическа енергия от въглища, формират 46% от производството на електрическа енергия на страна. Това е пряко свързано освен с икономическото развитие на страната, но и пряко свързано с нашата национална и енергийна сигурност. Това, което стои като въпроси за решаване в днешния ден, е свързано с това ние да успеем да съхраним въгледобива в България, за да може той да продължи да бъде гръбнакът на българската електроенергетика“, заяви още министърът. Тя посочи, че за това са били положени много усилия в тази посока. „Знаете, че ние подготвихме интегриран план за климат и енергетика, както предвиждат европейските правила и изисквания. Именно в този план много ясно сме посочили какво е мястото и ролята на централите, които произвеждат електрическа енергия от въглища. То е много важно, то е стратегическо. Неговото стратегическо място се определя и от това, че България разполага с необходимите запаси от лигнитни въглища, което е в основата на нашата енергийна независимост и сигурност“, посочи още министърът. Петкова отчете ефекта от промените в законодателството и коментира,  че на ход са отново промени в Закона за подземните богатства, които целят да бъде устойчиво развитието на сектора и да се даде гаранция за инвестициите. \r\nСпециално за празника на миньорите в България е  заместник-председателят на Европейската асоциация на минните индустрии Роман Щифтнер . „За мен е голямо удоволствие и чест отново да бъда тук сред вас, за да представлявам европейската добивна индустрия. Миналата година във връзка с председателството на България на Съвета на ЕС страната Ви направи много голям принос за добивната промишленост на Съюза. Искам да благодаря на българското правителство и, разбира се, конкретно на Българската минно-геоложка камара за онези рамкиращи и основополагащи правила, които тя успя да въведе в европейския мащаб. Тази година отново е изключително важна за Европа, тъй като се проведоха изборите в ЕС“, коментира заместник-председателят на Евромини. На събитието присъстваха още заместник-министърът на енергетиката Жечо Станков, почетният председател на Научно-техническите съюзи по минно дело проф. Цоло Вутов,  областни управители и кметове на общини. В края бяха наградени изявени компании от минерално-суровинната индустрия у нас за постижения в бранша. \r\nДеница КИТАНОВА", "date": "2019.08.19", "title": "България се бори за въглищните си централи (ОБЗОР)"}
{"url": "http://www.focus-news.net/news/2019/08/19/2690517/mnozhestvo-balgari-i-chuzhdentsi-pochetoha-pametta-na-sv-ivan-rilski-v-rilskiya-manastir-obzor.html", "text": "На 18 август Православната църква чества Успение на св. Йоан Рилски Чудотворец – небесен покровител на българския народ. Най-известният и обичан национален светец на българите бил роден около 876 г. в с. Скрино, Кюстендилско, в подножието на Осоговската планина. По този повод в Рилската света обител бе отслужена тържествена архиерейска света Литургия. Тя бе оглавена от Негово високопреосвещенство Неврокопски митрополит Серафим. На митрополита съслужиха Негово преосвещенство Адрианополски епископ Евлогий - игумен на Рилския манастир, други духовници и монашеското братство. Както винаги, така и днес много българи и чужденци почетоха паметта на Рилския Чудотворец. \r\nОсвен в Рилския манастир богослужения бяха отслужени на много места в страната.  \r\nПразнична света Литургия по повод църковния празник Успение на свети Иван Рилски бе отслужена в православните храмове в Пазарджик. В областта четири църкви носят името на покровителя на българския народ свети Иван Рилски Чудотворец. Това са храмовете в село Злокучене (община Септември), село Смилец (община Стрелча), село Юнаците (община Пазарджик), и село Панагюрски колонии (община Панагюрище). Не е добро състоянието на църквата в стрелчанското село Смилец, която е построена през 1881 година. Храмът има нужда от цялостен ремонт, особено на купола, затова църквата отваря врати само на големи празници. Църквата в село Панагюрски колонии първоначално е била параклис, а сега е преобразена в храм, носещ името на свети Иван Рилски, който всяка година отбелязва празника с богослужение. \r\nВ интервю за „Фокус“  богословът доц. Павел Павлов  изтъкна, че ролята на св. Йоан Рилски е изключителна. По думите му той е първият отшелник на Балканите. Той припомни, че светецът е живял по времето на трима български владетели – княз Борис I, цар Симеон и цар Петър. Доц. Павлов добави, че по това време започва най-големият разцвет на християнството на Балканите. „Чудесата, които прави св. Йоан Рилски не престават и стават всекидневно. Ние от няколко години правим един поклоннически път в рамките на началото на август от първо до шести и сме свидетели на много нови чудеса, които прави св. Йоан Рилски. Особено с даряване на семейства, които не могат да имат продължително време деца, рожби и т.н. Това ние го видяхме в последните години с очите си. Тоест св. Йоан Рилски не само е правил чудеса по време на своя живот или в исторически план през средновековието и османския период, но прави такива чудеса и днес“, обясни доцентът. Доц. Павел Павлов добави, че тази година се навършват 550 г. от връщането на мощите на светеца в Рилския манастир. Няколко години преди смъртта си св. Йоан Рилски оставя завет на своите последователи, в който говори за нестяжанието, скромността и бягане от алчността. Доц. Павлов отбеляза, че заветът е насочен към целия български народ. \r\nДенят се счита и за празник на миньора. По този повод работещите в гилдията получиха поздравления от национално до местно ниво.  Министърът на енергетиката Теменужка Петкова  благодари на всички, заети в минерално -суровинната индустрия за високия им професионализъм и труда, който полагат. „Позволете ми в заключение да ви поздравя с празника, да пожелая на Вас и на вашите семейства преди всичко много здраве, много лично щастие и много професионални успехи. Честит празник, скъпи колеги“, допълни още министър Петкова. \r\n Към поздравленията се присъедини и областният управител на Перник Ирена Соколова . „Трудът на миньорите е символ на уважение и преклонение и дава светлина, топлина и суровини за много професии. Това се посочва в поздравителен адрес на областния управител на Перник Ирена Соколова към миньорите по повод Деня на миньора. „Уважаеми миньори, труженици на въгледобива, отдали се на тази трудна и достойна професия, радвам се да Ви поздравя по повод Националния професионален празник – Ден на миньора! По предложение на пернишките въглекопачи, цар Фердинанд издава Указ, с който определя 18 август за ден на българската минна гилдия“, добавя още тя.  \r\nЗа  „Фокус“ кметът на Перник Вяра Церовска  заяви, че Денят на миньора наистина е забележителен празник за града.  \r\n„Честитя празника на миньора на всички, които продължават да работят този отговорен труд“, каза Церовска.  \r\nПо думите й този труд е дал светлина, топлина и сила на много производства да се развиват. „Желая на тях, на всички, които работят, на тези които се трудят в миньорския труд, на техните семейства много здраве, много самочувствие на хора, които са създали един град и на хора, чиито плещи наистина се развиват много производства. Желая им здраве и успех, късмет във всичко, с което се заемат“, допълни още кметът на Перник.  \r\nДеница КИТАНОВА", "date": "2019.08.19", "title": "Множество българи и чужденци почетоха паметта на св. Иван Рилски в Рилския манастир (ОБЗОР)"}
{"url": "http://www.focus-news.net/news/2019/08/19/2690516/pregled-na-osnovnite-temi-v-svetovniya-pechat-agentsiya-fokus.html", "text": "Цената на украинската независимост и перспективите пред страната в навечерието на националния празник, ликвидирането на щетите след съботната буря, причинила наводнения в много части на Истанбул и позицията на изтъкнат републикански сенатор срещу искането на демократите за увеличаване на местата във Върховния съд на САЩ и премахването на избирателната колегия и пряк избор на президента са сред темите на световния печат.  \r\n*** \r\n \r\n Украинският представител в Съвета на Европа заяви, че страната му е загубила признаците за държавност в авторски материал в украинското електронно издание  “Зеркало Недели“ , представен без редакторска намеса. \r\nДискусията за цената, с която защитаваме Независимостта от руската агресия, е въпрос на бъдещето. Важната дискусия днес изглежда е на каква цена ни е дадена независимостта вече почти 30 години. \r\nНека разгледаме Украйна от позицията на съвременната история. От 1991 г. насам страната непрекъснато експериментира със себе си в търсене на оптимален модел на управление. Една война, две революции, шест вълни от радикални безпрецедентни реформи, провъзгласени от всеки нов президент, и в същото време шест опита за заличаване на миналото, обвинявайки предшествениците. \r\nРъководители на комунистическата партия, червени директори, родолюбиви романтици, престъпници и бизнесмени поседяха на върха на държавната администрация. Сега представители на творческата индустрия достигнаха тази ниша. Изглежда, че от социалните групи, повече или по-малко способни да управляват, само интелектуалци, военни и фермери не са посягали към властта. Вярно е, че може би те просто са използвали (или изгубили) своите шансове в опит да направят Украйна независима през 1917-1921 г. \r\n \r\nЗа 28 години независимост Украйна не е създала икономическо чудо. Не са изградени силни политически, държавни, граждански и финансови и икономически институции. Няма и балансирано решение за жизненоважния въпрос за идентичността на хората, които са нейни граждани. \r\nВълните от реформи и следващите „пълни рестартирания“ почти унищожиха континенталната част на бюрократичния апарат на държавата, създавайки в същото време самотни острови на ефективност, едва издържащи на бурите на реалността. Държавната служба като система накуцва и с двата крака. \r\nВ крайна сметка, а това е най-лошото, губим основните признаци на всяка държава - населението и територията. Последното е намаляло поради незаконната окупация от друга държава, което не можахме да предотвратим, но поне не можахме да умрем при външна атака. Но ние губим хората по няколко причини едновременно: смъртност, миграция и същата тази окупация. \r\nКолкото и да е странно, но на фона на този бурен фон, ние продължаваме напред. Това се доказва от редица макроикономически показатели, предпазливото развитие на политическата система, фебрилната, но жизнена демокрация и социология. Неприемливо бавно и неизразимо болезнено, но движещи се. Страната, държавата и гражданите все още се променят. \r\nПроблемът е, че твърде често, за обикновена и очевидна крачка напред, или за да не направим крачка назад, ни трябват, не повече и не по-малко от  революция, война, социални катаклизми или пренапрежение на група фанатици, които имат късмета да бъдат на правилното място в точното време и с точния размер на властта. Всичко с мъка. Всичко на ужасна цена. \r\nВ Украйна обичат да следват непредвиденото завладяване на нови висоти от Украйна в списъка Doing Business. Сега сме на 71 място. Това (без ирония) е сериозният напредък, постигнат от свръх усилията на реформаторите след Революцията на достойнството и избухването на война с Русия. Когато възникна въпросът - променете се или умрете - поне някои промени все пак започнаха. \r\nДо категорично авторитарната, агресивна и според някои сънародници твърде консервативна Русия, е преди нас с 40 позиции. Русия е на 31-о място в списъка. Тя просто го направи. Без подвизи и жертви, като същевременно успяват да не загубят земите си, а да завземат териториите на съседни държави и бързо да развиват армията и набира поддържници в световен мащаб. \r\nВ Индекса на възприемане на корупцията Китай (87-о място) се откъсна от Украйна (120-то) на приблизително същото разстояние - 33 стъпки. Тоест корупцията и в двете страни е важен икономически фактор. Но в същото време, дори на фона на известно забавяне на собствената си икономика, Китай тихо, без сътресения, изгражда мускулите на световната суперсила , а ние се славим в антикорупционни кръгове със световната марка „Корумпирана държава“, която лично сме издълбали на челата си. \r\n \r\nТранзакционните разходи са една от ключовите концепции на икономиката. Това всъщност е цената на въпроса - колко трябва да харчи компанията за събиране на информация, анализиране, договаряне, съставяне на договор, неговото изпълнение, за наблюдение на неговото изпълнение и защита от възможни посегателства. На нивото на функциониране на държавата всичко работи по същия начин - колкото по-ниски са транзакционните разходи на държавата и колкото по-ефективна е системата за управление, толкова повече печели държавата и следователно може да насочи амбициите си в страната и във външния свят. \r\nВ Украйна транзакционните разходи пробиха тавана през годините на Независимостта. Ако през следващите години не намалим транзакционните разходи в ключови области, ще се изправим пред отслабване на държавата до критично ниско ниво. Не, това няма да е провалена държава, прословутата неуспешна държава, разкъсана на парчета и лишена от сили дори да има каквито и да било други амбиции, освен да оцелее под каквато и да е форма, дори при условие на волята на други играчи. Това ще бъде сива неясна държава, която се гордее със своите амбиции, но няма нито човешки, нито финансови, нито технологични ресурси и способности за изпълнение. \r\nТрите ключови въпроса, на които трябва да се отговори незабавно, за да се постигне това намаляване на разходите, са: \"Какви са нашите червени линии? Къде можем  да получим сигурност? Къде печелим?\" \r\n \r\nЗа съжаление в Украйна няма червени линии в политиката. Във всеки момент всичко може да стане обект на договаряне, война и „споразумение“. Това потопява страната във война на всички срещу всички, служи като повод за движение в различни посоки и предоставя пространство за решения и политики, които осезаемо или неусетно унищожават институциите на държавата, отслабват позицията ни в света и ограничават развитието на страната. Съгласието на политическите елити по червените линии значително ще намали транзакционните разходи на независима Украйна. Трудно е, неприятно, но е необходимо за оцеляването не само на държавата, но и на елитите на самите субекти, а не на обектите в играта. \r\nЕдна от тези червени линии трябва да бъде необратимостта на интеграцията на Украйна в Европейския съюз и НАТО. Разбира се, може да има различия във възгледите за тактиката за постигане на тези цели, но промяната им ще означава поредното подхвърляне на Украйна в международната политика и повишено вътрешно напрежение в обществото. И ако историята на Украйна ни учи на нещо, то това означава, че всяко ново подхвърляне и увеличаване на напрежението е много по-скъпо от предишните. \r\n \r\nНашата военна сигурност е стисната в хватката на квадрата: САЩ, Русия, Турция, ЕС. Правилното балансиране в този квадрат е въпрос на нашето съществуване като държава. Меката (политическа, хуманитарна, социална, икономическа) сигурност на Украйна обаче е не по-малко важна. Тук се подчертават особено проблемите на идентичността и трудовата миграция. \r\n2014-2019 под натиска на руската агресия  се превърна в период на насилствено развитие на украинската идентичност с десни консервативни пристрастия. Това беше много важен период, обаче, и трябва да се признае, че той пое твърде много вътрешни ресурси. Разходите за хуманитарна транзакция на тази политика засегнаха сериозно социалния капитал на страната. Допитванията на общественото мнение, както и фактът, че на президентските и парламентарните избори огромното мнозинство от гражданите подкрепиха политическа сила, която въплъщава различен, по-либерален модел на украинската идентичност, показва, че реалността е по-сложна от идеите за нея. \r\nСтраната се нуждае от модел за идентичност, който в рамките на общата украинска рамка ще вземе предвид вътрешната различност и присъствието на милиони украинци в чужбина, които решават да станат граждани на други страни, а също и да намалят контактите в обществото и със съседите. \r\nТова е начин за намаляване на транзакционните разходи, за които вратите вече са отворени. Напредъкът обаче не е точно преразглеждането на вече установените от закона правила. Подобно отстъпване ще струва на страната колкото опит за умишлено задълбочаване и разширяване на консервативния модел. Правилата са зададени. Те трябва да бъдат допълнени с нови възможности и да се научим да се договаряме по цивилизован начин за решение, а не да създаваме нови проблеми. \r\nСпоред редица показатели световната икономика е на прага на поредната криза. В по-широк смисъл планетата изпада в обща криза, а икономиката е само един от нейните сегменти. На пръв поглед сега не е най-подходящото време за печелене на пари. Не е и време за загуби. Всяка криза обаче не само носи нови рискове, но и нови възможности за сключване на съюзи и договори. \r\n \r\nУкрайна вече е в изключително сложен участък между САЩ като съюзник в политиката и сигурността и Китай като бизнес партньор. Две държави, които вече рязко се противопоставят една на друга и ще продължат да доминират в света (вероятно с участието на Индия, ако покаже стабилен растеж и изграждане на мускули точно като световната сила). Те са еднакво важни за украинската икономика. А поддържането на правилната игра между тях се превръща в изключително важна задача. \r\nОще два вектора са също толкова важни. Първо, това е по-нататъшното ефективно прилагане на Споразумението за асоцииране между Украйна и Европейския съюз - котва на нашата икономика и идентичност в Европа. Второ, увеличава се търговията с новия \"златен\" регион на света - със страните от Азия. \r\nОбръщането на  Изток без да се отвърне от Запада е много реалистичен трик. Ще изисква мозък и мускули. \r\n \r\nОсвен класическата търговия със стоки, в центъра на разгръщащия се световен конфликт пред очите ни ще има три теми: изкуствен интелект, роботи и космос. Страна, която не може да запази дори своя малък дял на тези пазари, ще остане в кулоарите на историята - формално независима, но бедна и подчинена на политическата воля и технологии на другите. Украйна има сериозен потенциал и в трите области, но за 28 години чухме твърде много думи за нашия нечуван потенциал и малко примери за успешното му прилагане. \r\n \r\nУкрайна трябва да се научи как да печели пари в областта на високите технологии, защото именно тези технологии ще помогнат за намаляване на транзакционните разходи на икономиката и създаване на висока държавна добавена стойност в света. В крайна сметка в нашия век кодът за независимост е до голяма степен компютърен код. \r\n \r\nКлючовите украински играчи трябва да се споразумеят по червените линии и да се придържат към това споразумение, компетентното балансиране по въпроса за военната сигурност, по-открит подход към въпроса за идентичността и запазване на нашия дял от световния високотехнологичен пазар е пътят към изграждането на модерна, ефективна държава, за която говорим от поколение на поколение мечтаехме и най-накрая получихме през 1991 г. държава, която би имала не само амбиции, но и способността да ги реализира и в която всекидневната реформа не изисква подвиг. \r\nНезависимостта е свобода и следователно е най-висшата  ценност. Ако нашата Независимост ни е скъпа, трябва да сме сигурни, че тя не ни струва прекалено много всеки ден. Човешките, икономическите и емоционалните ресурси на страната ни не са неизчерпаеми. Всичко това не е въпрос на няколко решения. Това е въпрос на ежедневна старателна работа. И затова сега Украйна се нуждае от политика на дързък здрав разум - това е паролата за достъп до развитието на своята Независимост. \r\n*** \r\n \r\n Истанбул се възстановява след бурята, пише англоезичното издание на турския вестник  Hurriyet .  \r\nКметът на Истанбул Екрем Имамоглу каза на 18 август, че общината ще обследва инфраструктурата на града, след като бурята и последвалото наводнение доведоха до смъртта на един човек. \r\n„Това беше предупреждение ... Разговарях с нашия генерален секретар на общината. Казах: „Незабавно предприемете работа по отношение на инфраструктурата, като извикате всички съответни звена “, каза Имамоглу пред репортери в Координационния център за бедствия  на истанбулската община. \r\n„Нашата инструкция ще бъде следната: Ще бъде предприета работа за определяне на районите, изложени на риск от такива бедствия в историята на Истанбул през последните 20-25 години. Като се имат предвид всички тези области, ще бъдат изброени средносрочните и дългосрочните предпазни мерки. Ще информираме пресата по този въпрос “, каза Имамоглу. \r\nПроливни дъждове в Истанбул на 17 август наводниха няколко квартала, като  един човек е намерен мъртъв след оттичане на водата. \r\nПешеходният подлез на площад Еминьоню беше наводнен, като магазините вътре претърпяха големи щети.  \r\nНаводненията засегнаха и историческия пазар \"Капалъ чарши\" - един от най-старите покрити пазари в света - собствениците на магазини бързаха да евакуират водата. \r\nБездомен мъж бе намерен мъртъв под моста Ункапанъ след изтичане на водата. \r\nМного коли бяха заседнали в наводнените улици и бяха изтеглени от екипи на пожарната. В един район паркиран автомобил падна в яма, която силния дъжд предизвика на пътното платно. \r\nКакто при предишните обилни валежи, морето наводни площад Юскюдар, създавайки гледка, сякаш морето е завзело сушата. \r\nНаводненията за кратко спряха фериботните услуги, свързващи азиатската и европейската страна на града. \r\n*** \r\n \r\n Сенаторът от Южна Каролина Линдзи Греъм отхвърли плановете на някои демократи за добавяне на места във Върховния съд и премахване на избирателната колегия, пише американският вестник  The Washington Examiner . \r\nВ коментар по време на интервю с Мария Бартиромо в неделя сутринта Греъм каза: „Най-малко петима демократични сенатори заплашват с преструктуриране на Върховния съд, ако не постигнат своето в делата за оръжията. Кажете ни как го виждате“, го попита водещата. \r\n„Това е мечта на левицата от десетилетия - да се увеличи броят на съдиите във Върховния съд“, отговори Греъм. \"Напълнете го с либерални съдии, за да може съдът да направи чрез правната система онова, което не могат да постигнат чрез изборите. Мечтата на всеки левичар е да има либерален съд и да приема закони от скамейката. Мечтата на всеки консерватор е да има съдии, които ще тълкуват закона, а не да правят закона. Така че, когато чуете разширяване на съда, това е код за либералите, които искат да спечелят съда. \" \r\nИдеята за увеличаване на броя на съдиите във Върховния съд се превръща в проблем на президентските избори през 2020 г. Демократичните кандидати за президент Камала Харис от Калифорния, Елизабет Уорън от Масачузетс, Кирстен Джилибранд от Ню Йорк, Саут Бенд, Индиана, и други изразиха желание да увеличат броя на местата във Върховния съд , Обратно, водещият претендент Джо Байдън спори миналия месец, че „не е готов“ да „“разширява съда“. \r\n\"Само през трупа ми\", добави Греъм, преди да премине към избирателната колегия. \r\n\"Когато те искат да се премахне избирателната колегия, това казва на всеки обикновен да отиде в ада. Това би означавало, че Лос Анджелис и Ню Йорк ще решат кой е президентът, избирателната колегия позволява на американецът от провинцията да има думата относно избора на президент “, заключи той.", "date": "2019.08.19", "title": "Преглед на основните теми в световния печат (Агенция \"Фокус\")"}
{"url": "http://www.focus-news.net/news/2019/08/19/2690521/reuters-rusiya-nyama-da-razpolaga-novi-balistichni-raketi-osven-ako-sasht-ne-napravyat-sashtoto-tvardi-shoygu.html", "text": "Русия няма планове да разполага нови балистични ракети, стига САЩ да покажат същата сдържаност в Европа, каза руският министър на отбраната Сергей Шойгу, цитиран от  Reuters , като се позовава на информация на телевизия  „Россия 24 “. \r\nКоментарите идват след като Вашингтон се оттегли от Договора за ракети със среден и малък обсег (ДРСМО) с Русия, след като обяви, че Москва не спазва споразумението. \r\nКремъл също се оттегли от договореностите, но Шойгу заяви, че няма планове за разполагането на нови балистични ракети.  \r\n„Ще се придържаме към това. Освен ако няма подобни системи в Европа (разположени от Вашингтон), ние няма да правим нищо там“, заяви министърът. \r\nРуският президент Владимир Путин предупреди, че Москва ще започне да разработва ядрени ракети за къси и средни разстояния, ако САЩ започнат да правят същото след прекратяването на договора. \r\n \r\n Теодор Пенев", "date": "2019.08.19", "title": "Reuters: Русия няма да разполага нови балистични ракети, освен ако САЩ не направят същото, твърди Шойгу"}
{"url": "http://www.focus-news.net/news/2019/08/19/2690520/voice-of-america-nedostig-na-hrana-gorivo-i-lekarstva-ochakvat-velikobritaniya-ako-napusne-es-bez-sdelka.html", "text": "Великобритания ще се сблъска с недостиг на гориво, храни и лекарства, ако напусне Европейския съюз без сделка, пише американската медия  Voice of America , като се позовава на информация на  The Sunday Times .  \r\nПремиерът на страната Борис Джонсън трябва да се споразумее с ЕС за границите, пристанищата и за ирландската граница с ЕС ако иска да избегне това, сочат изтекли за британския вестник правителствени документи. \r\nПрогнозите, съставени от кабинета, определят най-вероятните последствия от Брекзит без сделка, а не най-лошите сценарии. \r\nСпоред тях до 85% от камионите, използващи фериботи през Ламанша, \"може да не са готови\" за френските митници, което означава, че ще има проблеми с морския транспорт между Великобритания и Франция, които потенциално може да продължат до три месеца, преди трафика да се подобри. \r\nВ документите също се посочва, че правителството вярва, че е възможно да бъде премахната предпазната клауза за Ирландия и да бъде установена твърда граница между британската провинция Северна Ирландия и Обединеното кралство. \r\n \r\n Теодор Пенев", "date": "2019.08.19", "title": "Voice of America: Недостиг на храна, гориво и лекарства очакват Великобритания ако напусне ЕС без сделка"}
{"url": "http://www.focus-news.net/news/2019/08/19/2690523/choveshki-ostanki-otkriha-kray-selo-negovan-obzor.html", "text": "През неделния ден се проведоха процесуално-следствените по повод открити човешки останки край село Негован. Криминалисти на СДВР извършваха оглед в района на водоема край селото. Сигналът за ова е подаден към 18.00 часа в събота от местен жител. Той е подал сигнал за открит череп в близост до водоема на селото. Веднага са организирани и към мястото са изпратени екипи от криминалисти и експерти на СДВР. При извършения първоначален оглед е установено, че намереният череп е човешки, открити са и останки от тяло. По-късно през деня се появи още информация по случая. В хода на процесуално-следствените действия екипите на Столичната дирекция на вътрешните работи откриха останки и на второ тяло.", "date": "2019.08.19", "title": "Човешки останки откриха край село Негован (ОБЗОР)"}
{"url": "http://www.focus-news.net/news/2019/08/19/2690522/pss-pomogna-na-izgubil-se-v-pirin-obzor.html", "text": "Планински спасители търсиха изгубил се човек в Пирин планина. Човекът бе в неизвестност в района на хижа „Малина“. Човекът бе в неизвестност в района на хижа „Малина“. Към момента са излезли две групи планински спасители на разузнаване от Банско и от Сандански. Заедно с групата от Банско има и три кучета. \r\nКъм 10.30 ч. човекът е бил намерен. Той е открит в добро състояние. Мъжът е бил говедар и е излязъл в планината с изключен телефон.  „Фокус“  напомня на туристите в планината да ходят винаги със заредени телефони и да не подценяват планината. \r\nДеница КИТАНОВА", "date": "2019.08.19", "title": "ПСС помогна на изгубил се в Пирин (ОБЗОР)"}
{"url": "http://www.focus-news.net/news/2019/08/19/2690524/afp-ruski-opozitsioner-e-zadarzhan-neposredstveno-sled-osvobozhdavaneto-mu-ot-zatvora.html", "text": "Руският опозиционен политик Иля Яшин беше задържан минути след освобождаването му от затвора в неделя, след като излежа 10-дневна присъда за ролята си в неотдавнашната вълна от протести в Москва, предава  AFP .  \r\n\"Задържан съм за пореден път още пред затвора\", написа Яшин в профила си в социалната мрежа „Туитър“. \r\nТой публикува видео с полицай, който му казва, че е задържан за призоваване на хората да участват в неразрешени  протести. На видеото се вижда, че Яшин е вкаран в полицейски микробус. \r\nЯшин беше един от няколкото опозиционери, недопуснати до предстоящите местни избори в Москва, които предизвикаха протести в руската столица. \r\nСценарият в неделя беше същият като този след 10-дневна присъда, наложена му след ареста му преди неразрешения протест в Москва на 27 юли, довел до задържането на над 1 400 участници в него. \r\nСлед излежаването на присъдата той беше задържан при освобождаването му на 8 август и му бяха наложени допълнителни 10 дни в затвора. \r\nРуската опозиция организира няколко големи протеста в Москва този месец с искане за свободни избори. \r\nМитингите бяха най-големите, след тези през 2011 г., когато избухнаха масови протести срещу завръщането на президента Владимир Путин в Кремъл след като изкара един мандат като премиер. \r\n \r\n  Юлиян Марков", "date": "2019.08.19", "title": "AFP: Руски опозиционер е задържан непосредствено след освобождаването му от затвора"}
{"url": "http://www.focus-news.net/news/2019/08/19/2690526/nedelya-s-intsidentiobzor.html", "text": "Инциденти от различен характер белязаха неделния ден.  \r\nИнцидентите започнаха още вечерта в събота. Влак блъсна човек в района на гара „Искър“. Инцидентът е станал около 20.30 часа снощи. 45-годишен мъж е загинал при инцидента с влак в близост до кв. „Абдовица“. Мъжът се е хвърлил от железопътния мост над река Искър и е загинал на място. Малко по-късно в 21.30 ч. пешеходец  загина, след като бе блъснат от лек автомобил на автомагистрала „Тракия“ при км 247 в посока Бургас. Инцидентът е станал в 21.30 часа. Жена, управляваща лек автомобил „Мерцедес“, е блъснала пешеходеца на магистралата. Загиналият е на 43 години от Нова Загора. Той е починал на място. Участъкът е бил затворен в продължение на 2 часа. Друг инцидент на магистрала „Тракия“ бе регистриран рано тази сутрин. Инцидентът стана 6.50 ч. Вследствие на катастрофата един човек е пострадал при км 255 в посока София. В инцидента са участвали два леки автомобила. Те са излезли от пътното платно. Движението бе ограничено за кратко докато се почисти пътното платно. В София в 9.00 ч. ватман пострада при злополука на бул. „Цар Борис  III“ в района на кв. „Бъкстон“ в посока кв. „Княжево“. По време на закачането на двете мотриси ватманът е бил ударен от метална щанга. Той е откаран в УМБАЛСМ „Н. И. Пирогов“. От болницата съобщиха по-късно, че състоянието му е тежко. Направени му бяха подробни прегледи и изследвания и мъжът остава в Реанимация заради тежката травма.  \r\n62-годишен мъж е починал при катастрофа на пътя при Козница, близо до Клисура. Сигналът за произшествието е подаден в 12.20 ч. По първоначални данни лек автомобил навлязъл в насрещното лента и се блъснал в други два автомобила. По пътя за болницата починал 62-годишният водач на първата кола. Медицинска помощ е оказана на място на 32-годишната шофьорка на втората кола, а 69-годишният водач на третата кола е откаран за прегледи.  \r\n30-годишен мъж е със счупен крак, а други двама са леко пострадали при катастрофа по пътя Кърджали-Асеновград. Катастрофата е станала в 18.30 часа. На около сто метра след разклона за Асеновград са се сблъскали \"Мерцедес\" и \"БМВ\" с кърджалийска регистрация. Екип на пожарната служба в Кърджали е рязал лекия автомобил \"БМВ\", за да извади 30-годишен, който е със счупен крак.", "date": "2019.08.19", "title": "Неделя с инциденти(ОБЗОР)"}
{"url": "http://www.focus-news.net/news/2019/08/19/2690527/nezavisen-makedoniya-gratski-mitropolit-organizator-na-protesti-sreshtu-prespanskiya-dogovor-podade-ostavka.html", "text": "Митрополит Амвросиос, непоколебим противник на Договора от Преспа и с твърде консервативни възгледи, известен със суровите си изказвания срещу онези, за които твърди, че са \"нехристияни\", включително хомосексуалисти, мигранти и политици, подаде оставка днес, информира македонският вестник  “Независен“ . \r\nПрез януари тази година Амбвосиос организира протест срещу Договора от Преспа в град Айгио, близо до Атина. Той и други свещеници носеха знамена с надпис \"Македония е гръцка\". Тогава гръцките медии съобщиха, че митрополитът е наредил на всички местни църкви в продължение на една седмица всеки ден от 11 до 11:15 ч. да бият камбани в знак на протест срещу Договора от Преспа. \r\n81-годишният Амвросиос е обявил оставката си по време на неделната литургия. \r\nОт 1978 г. Амвросиос е митрополит в Калаврит, Южна Гърция. Той привлече вниманието с подкрепата на крайнодясната партия \"Златна зора\", която сега загубила голяма част от избирателите си. \r\nПо-рано тази година Амвросиос беше осъден в съд за реч на омраза срещу ЛГБТ. Той получи условна присъда от седем месеца затвор. \r\nМиналата година той каза, че смъртоносните пожари, които обхванаха Атика и доведоха до смъртта на повече от сто души, са \"Божие наказание\" за тогавашния ляв премиер Алексис Ципрас. \r\n \r\n  Юлиян Марков", "date": "2019.08.19", "title": "„Независен“ (Македония): Гръцки митрополит, организатор на протести срещу Преспанския договор, подаде оставка"}
{"url": "http://www.focus-news.net/news/2019/08/19/2690525/tass-vlastite-v-gibraltar-zayaviha-che-ne-mogat-da-zadarzhat-iranskiya-tanker-po-iskane-na-sasht.html", "text": "Властите на Гибралтар все още не могат да удовлетворят искането на САЩ за задържане на иранския танкер „Грейс 1“, въпреки допълнителната информация, получена от САЩ на 16 август. Това се казва в изявление, публикувано в неделя на уебсайта на правителството на Гибралтар, цитирано от  TACC .  \r\n\"Министерството на правосъдието в Гибралтар не може да поиска (от Върховния съд) необходимата заповед поради действащото законодателство на Европейския съюз и различията в санкциите, приложими за Иран в ЕС и САЩ\", се казва в документа. \"Санкциите на ЕС срещу Иран територията на на Гибралтар, са много по-тесни от санкциите, приложими от Съединените щати.\" \r\nВ коментар към разпространен документ властите на британската отвъдморска територия подчертават, че на 15 август са уведомили Съединените щати, че не могат да задържат танкера въз основа на информацията, с която разполагат. Няма нови основания за задържане на „Грейс 1“, съгласно санкциите на ЕС, а данните, предоставени от САЩ на 16 август, сочат, че танкерът и неговите товари са „контролирани от Ислямския революционен гвардейски корпус“ (елитни части на иранските въоръжени сили). Революционният корпус  е признат за терористична организация в САЩ, но Великобритания и Гибралтар, както и ЕС като цяло, не го смятат за такава. \r\nГлавният министър на Гибралтар Фабиан Пикардо потвърди, че е получил искане за задържане на „Грейс 1“ във връзка с намерението на САЩ да конфискува кораба, но заяви, че е решил да освободи танкера. Според местния вестник Gibraltar Chronicle, властите на Гибралтар са решили да освободят танкера, след като са получили официалното уверение на Иран, че корабът няма да разтовари нефта, който превозва в Сирия. Въпреки това иранското външно министерство в петък отрече съобщенията, че Техеран е давал такива гаранции. \r\n \r\n  Юлиян Марков", "date": "2019.08.19", "title": "ТАСС: Властите в Гибралтар заявиха, че не могат да задържат иранския танкер по искане на САЩ"}
{"url": "http://www.focus-news.net/news/2019/08/19/2690528/pozhar-gorya-v-zemlishteto-mezhdu-selata-lukovo-rebrovo-i-vlado-trichkov.html", "text": "Пожар горя в землището между селата Луково, Реброво и Владо Тричков. Сигналът за възникнал пожар в землището между трите села е получен малко след 15.30 часа. Горят сухи треви в борова гора. Създадена е необходимата организация за овладяване на пожара. На място веднага са насочени девет пожарни екипа, които предприемат действия за погасяване на огъня, навлязъл и в част от гористата местност. Според началникът на  „Национален оперативен център“ ПБЗН комисар Тошко Бързилов е създадена необходимата организация за овладяване на пожара. И са били изпратени допълнителни сили и средства.  \r\nВ резултат на бързата реакция и с помощта на местното население и ловните дружинки, организирани от кметовете на селата, пожарът е локализиран. На място са дежурни екипи, които да осъществяват наблюдение над останали отделни тлеещи огнища и при необходимост да реагират своевременно. „Трудно достъпен е теренът. Засега е ограничено развитието на пожара, но всички зависи от времето\", обясни комисар Бързилов. Няма опасност за населението в околните села.  \r\nТеодора ПАТРОНОВА", "date": "2019.08.19", "title": "Пожар горя в землището между селата Луково, Реброво и Владо Тричков"}
{"url": "http://www.focus-news.net/news/2019/08/19/2690531/pregled-na-nyakoi-ot-osnovnite-temi-v-ruskiya-pechat-agentsiya-fokus.html", "text": "Желанието на Полша за разполагане на още американски военни в страната, както и реакциите на Русия срещу полската политика на \"сплашване\" и последствията от изваждането на Турция от програмата за F-35 са сред темите на руския печат. \r\n*** \r\n \r\n Желанието на Полша да уплаши Русия води до доброволна окупация, пише руският вестник  “Взгляд“  в материал, представен без редакторска намеса. \r\nВ Полша настояват за присъствието на още по-голям брой американски военни, за да могат да „сдържат Русия“. Това заяви външният министър Яцек Чапутович. В края на месеца във Варшава ще пристигне президентът на САЩ Доналд Тръмп, който за първи път ще посети местната въздушна база и ще изнесе реч пред военните. Колко голяма е вероятността от увеличаване на „сдържането на Русия“ и до какво ще доведе това? \r\nПолският министър на външните работи Яцек Чапутович призова за бързото разполагане на допълнителни американски войски на територията на страната. Той е убеден, че това ще бъде успешно действие, „ограничаващо Русия“, отколкото ако войските бъдат изпратени в Западна Европа. „Русия ще помисли два пъти, преди да прибегне до военни средства, ако види присъствието на международни войски в Полша, особено на американските“, смята Чапутович. \r\nМинистърът се надява президентът Анджей Дуда да обсъди методите за сплашване на Русия по време на предстоящото посещение на американския лидер Доналд Тръмп в Полша. Американският президент възнамерява да посети Полша от 31 август до 2 септември. За първи път в историята президентите на Полша и САЩ ще посетят военното поделение - въздушната база в Повидз, което трябва да подчертае добрите военни отношения между Варшава и Вашингтон. Тръмп също ще изнесе реч пред американските и полските военни. \r\nПредвижда се изграждането на складове за военна техника за американската армия на територията на тази въздушна база. Това ще засили американското присъствие в страната, както бе обявено по време на посещението на Дуда във Вашингтон през юли. \r\nПо-рано американският посланик в Берлин Ричард Гренел призна възможността за прехвърляне на част от американските военни от Германия в Полша. Той отдаде това на нежеланието на германския канцлер Ангела Меркел да увеличи военните разходи на НАТО до исканите от Вашингтон до 2% от БВП. В отговор Берлин заяви, че ако САЩ искат да изтеглят войските си от Германия, те ще трябва да вземат и ядрените си оръжия. \r\nИменно в Германия е разположен най-големия американски военен контингент в Европа - общо 35 хиляди. Това включва също 17 хиляди американски и 12 хиляди германски цивилни, които са наети в американските войски. \r\nПолският министър на отбраната Мариуш Блащак заяви по-рано, че в бъдеще в страната ще има шест места за разполагане на американските военни. „Говорим за числено увеличение на американските войски в Полша. Не е наше решение къде властите на САЩ ще преместят войниците. Не искам да се намесвам в суверенното решение на САЩ “, заяви Блашак тази седмица. \r\nВ началото на лятото Вашингтон и Варшава се съгласиха да разположат разузнавателни дронове MQ-9 на територията на Полша. САЩ също обявиха намерението си да увеличат числеността на своите войски с хиляда души от сегашните 4 500, които са разположени в Полша като част от американската бронетанкова бригада и многонационална батальонна група. \r\nНо в случай на увеличаване на американското военно присъствие в Полша, Русия си запазва правото на отговор. Това заяви членът на комисията по отбрана на Съвета на федерацията Франц Клинцевич, който нарече изказването по въпроса „абсурдно“. „Защо да „сдържаме Русия “, като изразходваме напразно материални и човешки ресурси, създавайки атмосфера на психоза в нашата собствена страна, ако дори не мислим да прибягваме до сила, за да разрешим някои международни проблеми“, отбеляза Клинцевич. \r\nСпоред него прехвърлянето на допълнителни американски войски в Полша ще увеличи военното напрежение в Европа. Сенаторът не изключи, че във връзка с неотдавнашното оттегляне на САЩ от Договора за ракетите със среден и по-малък обсег (ДРСМО), можем да очакваме \"всичко, включително съгласие за разполагането на съответните американски ракети в страната\". \r\nПолитикът обаче припомни, че опитите на Полша да играе „необичайна роля в световната политика“ не завършват с нищо добро за Варшава. \"Що се отнася до Русия, ние сме готови за всяко развитие на събитията, запазвайки си правото на ответни мерки,“ увери Клинцевич. \r\nОт своя страна доцентът от катедра „Политология и социология“ на Руския икономически университет, член на експертния съвет на „Офицерите в Русия“ Александър Перенджиев, заяви, че от познанствата му с полски военни, той е твърдо убеден в налагането на русофобски възгледи от страна на американския управляващ елит, който се опитва да предотврати мирното съвместно съществуване на руснаци и поляци. \r\n„Ако руският и полският народ започнат да живеят заедно, тогава това ще бъде най-черният ден за Съединените щати. Американците разчитат на полската гордост. Те се опитват да докажат на поляците, че руснаците уж ги унижават,\" обясни експертът. \r\nТой изрази увереност, че в бъдеще, след около пет години, антиамериканските настроения ще се засилят в Полша и хората ще започнат да излизат с лозунги за прекратяване на американската окупация. \r\n„Всичко, което се случва в Полша, е американската окупация под прикритието на руска заплаха. Полските военни добре знаят, че Русия няма нито сили, нито желание да завладява някого. Ние ако даде Бог, защитаваме нашата огромна територия. От военна гледна точка завземането на Полша би било авантюра. Дори теоретично е невъзможно да я завземем. Трябва да защитим Калининград и други граници, тъй като войната в Сирия отнема определени ресурси “, обясни Перенджиев. \r\nЕкспертът припомни, че според последните данни за разходите за отбрана в света, Русия дори не е била включена сред първите пет страни. Но тези разходи са достатъчни за защита на границите, в случай че американците надградят присъствието си в Източна Европа и други части на света. \r\n„Планираме военни разходи не на принципа на натрупване на оръжие, а в името на ефективната отбранителна наличност за защита на страната и нищо повече“, подчерта експертът. \r\n*** \r\n \r\n В навечерието на посещението на Доналд Тръмп в Полша полското външно министерство предложи САЩ  да прехвърли американските войски от Германия на тяхна територия  - за да сплаши източния съсед, пише руският вестник  “Комсомолская правда“ . \r\n„Присъствието на американски войски в Полша играе много важна, възпираща роля, много по-важна от по-нататъшното им присъствие на Запад. Русия ще помисли два пъти, преди да прибегне до военни средства, ако види присъствието на международни войски в Полша, особено на американските, заяви полският министър на външните работи Яцек Чапутович пред телевизия Polsat. \r\nПреди това Вашингтон и Варшава се договориха да разположат разузнавателни дронове MQ-9 на територията на Полша. Посланикът на САЩ в Германия Ричард Гренел допусна частичното прехвърляне на американски войски от Германия в Полша, а неговият колега във Варшава вече успа да похвали подобни планове. \r\n„Полша изпълнява задълженията си, като плаща 2% от вноските в бюджета на НАТО. С Германия не е така. Бихме приветствали прехвърлянето на американски войски от Германия в Полша, се казва на страницата на американското посолство в Полша в социалната мрежа „Туитър“. \r\n„Желанието полското ръководство да приеме чужди войски в страната е много странно - преди това винаги се възприемаше като предателство на собствения си народ и невъзможността да го защити“, заяви Андрей Морозов, член на Комитета по международни въпроси и депутат от Либерално-демократическата партия в Държавната дума. „Няма заплаха от Русия, но разполагането на бази и разполагането на войски само ще предизвика вниманието към Полша от страна на руските въоръжени сили. Това е полска провокация и изстрел в крака“. \r\n*** \r\n \r\n До какво ще доведе изключването на Турция от програмата F-35, коментира руският вестник  “Известия“ . \r\nС обявяването на прекратяването на участието на Турция в производствената програма на F-35, САЩ застрашиха перспективите за серийно производство на основния последен модел изтребител за страните от НАТО. Оценявайки загубите на Анкара от 9 милиарда долара, Вашингтон се опитва да не си спомня, че Турция трябва да произведе над 900 компонента за самолета. \r\nХарактеристика на проекта F-35 от самото начало беше безпрецедентното международно сътрудничество. Не само в производството, но и в неговото развитие участва група от девет държави основателки, всяка от които има право на глас при определяне на техническия вид и характеристиките на машините. Производството на компоненти също се разпределя между всички негови участници. В много отношения проблемите при координирането на науката и авиационната индустрия на няколко държави предизвикаха забавяния в този рекорден проект. \r\nТурция се присъедини към проекта по-късно от страните-основатели - през 1999 г. Следователно, по време на избора на характеристики, Анкара беше само партньор на минимално - четвърто ниво (без право на глас и достъп до ключова информация). Но от друга страна, в производствената програма на опитни, а след това и серийни изтребители, нейният статус е по-висок - заедно с Австралия, Канада, Дания и Норвегия, тя е партньор на трето ниво. \r\nТурция днес произвежда 937 части и компоненти за F-35. От тях за около 400 е единственият доставчик в света. Непосредственото прекъсване на тази производствена верига, създадена през годините, неизбежно ще доведе до забавяне на производството за всички страни клиенти. \r\nСъгласно лиценза Турция също трябваше да сглоби двигателите Pratt & Whitney F135 за част от своите самолети в завода в Ескишехир. В същото предприятие те планираха да създадат първия сервизен център за тези двигатели за F-35 от цяла Европа. \r\nСпоред Пентагона прехвърлянето на продукция от Турция ще струва 500-600 млн. долара. Дори в най-оптимистичната версия, обявена от американската страна, изваждането на Анкара ще забави доставката на 50-75 самолета за чуждестранни купувачи. Изключена от програмата, Турция няма да получи 9 милиарда долара, които трябваше да спечели от пускането на компоненти F-35 за целия му жизнен цикъл. \r\nТази ситуация болезнено напомня на турците за поредната история за неизпълнението на голям военен договор, който възмутено си спомнят дори век по-късно. Преди Първата световна война Великобритания отказва да предаде на Османската империя два линейни кораба, построени по турска заявка и ги реквизира в своя флот. Това се случи, въпреки факта, че корабите вече бяха платени и турски екипаж пристигна в Англия за един от тях. \r\nСобственият проект на турски изтребител от пето поколение беше показан тази година на френското въздушно шоу в Бурже. Но дори и по някакво чудо да материализира, това ще се случи не по-рано от 2029 г. - според най-смелите оценки. Както и да е, Турция в близко бъдеще трябва да намери истински заместител на своя стареещ въздушен флот. И в такава ситуация доставката на руски Су-35 на турските ВВС изобщо не изглежда фантастична.", "date": "2019.08.19", "title": "Преглед на някои от основните теми в руския печат ( Агенция „Фокус“ )"}
{"url": "http://www.focus-news.net/news/2019/08/19/2690529/pregled-na-nyakoi-ot-osnovnite-temi-v-britanskiya-pechat-agentsiya-fokus.html", "text": "Възможните маневри в парламента за спиране на Брекзит без споразумение и възможността за обратен ефект са сред темите на британския печат.  \r\n*** \r\n \r\n  Лидерът на британските лейбъристи Джереми Корбин отправи молба към парламента да се обедини, за да спре излизането от Европейския съюз без сделка, „преди да е твърде късно“, пише вестник  The Guardian . Корбин предложи себе си за министър-председател във временно правителство, гласувано при евентуално отстраняване на Борис Джонсън от длъжност.  \r\nВ съпротивителна демонстрация, група от повече от 100 депутати, представляващи всяка партия от парламента, с изключение на северноирландската Демократическа юнионистка партия, е подписала заявление. В него се казва, че е „недопустимо“ парламентът да чака до следващия месец, за да заседава отново, с крайния срок за Брекзит на хоризонта. \r\nПризивът на Корбин идва на фона на съпротива срещу идеята именно той да оглави временно правителство от страна на консерваторите. \r\nЛидерът на лейбъристите заяви пред британски медии, че народните представители си играят с огъня. \r\n„Моето послание до депутатите в парламента е просто и неотложно - само ако работим заедно, ние не можем да спрем излизане (от ЕС) без сделка“, каза той.  \r\n„Три години след референдума за Брекзит, страната стои пред пропаст. Борис Джонсън стана министър-председател без обществена подкрепа. Той няма право да избута страната ни от ръба на скалата и в прегръдките на Доналд Тръмп“, добави той, като продължи, че планът, който е изложил миналата седмица, е „най-простият и най-демократичен начин да се спре излизането без сделка“ \r\nСпоред него депутатите трябва да се възползват от възможността, преди да е станало твърде късно, така че хората, а не министър-председател, който не е избран чрез избори, да решат бъдещето на страната. \r\nПротивниците на идеята на Корбин настояват, че всяко временно правителство ще получи достатъчно подкрепа от парламента само ако бъде водено от неутрална фигура. \r\n*** \r\n \r\n  Повече от 100 депутати от почти всички партии в Камарата на общините във Великобритания призоваха министър-председателя на страната, Борис Джонсън, незабавно да поднови дейността на парламента, пише вестник  The Independent  .  \r\nБританският парламент в момента е в почивка и не заседава от 25 юли. По стандартния график се очаква депутатите да се завърнат в пленарната зала на 3 септември.  \r\n„От Втората световна война насам парламентът се е връщал многократно в заседателната зала през всяко десетилетие, поради широк спектър от политически и икономически причини и заради заплахи свързани със сигурността“, казват депутатите в писмо до премиера. \r\n„Страната ни е на ръба на икономическа криза, докато ние се насочваме към Брекзит без сделка, който ще има незабавен ефект върху доставките на храни и лекарства, ще навреди на нашата икономика, работни места, публични финанси, публични услуги, университети и дългосрочната ни икономическа сигурност.“, пише още в писмото. \r\n„Брекзит без сделка заплашва също така нашето сътрудничество в сферата на сигурността за опазването на страната ни от престъпници и терористи. Изправени сме пред извънредна ситуация. Парламентът трябва да поднови дейността си през август и да остане в пленарната зала до 31 октомври, за да може да бъдат чути гласовете на хората и да бъде установен нормален контрол над вашето правителство“, завършва писмото. \r\nПисмото е подписано от над 100 депутати, включително представители на консервативната партия, като Гуто Беб и Доминик Грийв.  \r\n*** \r\n \r\n Желанието на Джереми Корбин да стане премиер може да доведе до Брекзит без сделка, коментира британският евроскептичен вестник  Daily Express . \r\nПреди Борис Джонсън дори да бъде назначен за министър-председател, депутатите провеждаха тайни разговори, за да блокират плановете на новия лидер на Торите за поста. През лятото разговорите в Уестминстър са свързани с това дали тези, които са против  Брекзит без сделка ще се съберат, за да съставят правителство на така нареченото „национално единство“. \r\nПланът идва в два варианта: единият, старши привърженици на оставането в ЕС като Кен Кларк или Хариет Харман да поведат парламентарно мнозинство от недоволните лейбъристи и тори, обединени със 70-ма депутати от Либерал- демократите, представители от други партии и независими депутати. \r\nВторият вариант е по-прост: няколко депутати от Торите (и не са нужни много) преминават през пътеката към опозицията и се обединяват със 70-те либерал демократи, за да направят Джереми Корбин министър-председател за кратък период, за да се не допуснат Брекзит без споразумение. \r\nПрез изминалата седмица Корбин оформи плана си, като написа на депутатите, че желае да оглави ограничено във времето правителство, което би искало да удължи член 50 и след това да свика общи избори. \r\nТогава лейбъриститете ще се насочат към тези избори, обещавайки референдум с Оставане като опция. \r\nТова обаче може да доведе до консолидация на про-Брекзит силите, които да направят така, че да гарантират премиерския пост на Борис Джонсън, избран със солидно мнозинство, което би му гарантирало властта поне за пет години и ще може да проведе Брекзит без сделка без да може да бъде спрян от каквато и да е опозиция.", "date": "2019.08.19", "title": "Преглед на някои от основните теми в британския печат (Агенция „Фокус“)"}
{"url": "http://www.focus-news.net/news/2019/08/19/2690530/kardzhali-vazstanoveno-e-dvizhenieto-po-pat-i-5-kardzhali-makaza-v-rayona-sled-otbivkata-za-zagorsko.html", "text": "Възстановено е движението по път I-5 Кърджали – Маказа в района след отбивката за Загорско. Това съобщиха от  Агенция \"Пътна инфраструктура\"", "date": "2019.08.19", "title": "Кърджали: Възстановено е движението по път I-5 Кърджали – Маказа в района след отбивката за Загорско"}
{"url": "http://www.focus-news.net/news/2019/08/19/2690532/pregled-na-mezhdunarodnite-novini-do-6-chasa-agentsiya-fokus.html", "text": "Пожар е избухнал в неделя  след обяд в гората над скопския квартал Пинтия и все още не е поставен под контрол, пише македонското електронно издание  “МКД“ \r\nЗасегната е смесена гора, а пожарът, според центъра за управление на кризи (ЦУК), който публикува информация на страницата си в социалната мрежа „Фейсбук“, е на около 200 метра от къщите над квартала. \r\n„Пожар гори над квартал Пинтия. Обхваната е ниска растителност и рядка смесена гора. На място са изпратени екипи на противопожарната служба. Поради непристъпността на терена и големия фронт на пожара гасенето е трудно. В момента огънят е на около 200 метра от последните къщи на квартала. Ситуацията се следи “, гласи публикацията на ЦУК във „Фейсбук“. \r\n*** \r\n \r\n Иранският танкер \"Грейс 1: ще напусне Гибралтар в неделя вечерта. Това съобщи в неделя на страницата си в социалната мрежа „Туитър“ посланикът на Иран в Обединеното кралство Хамид Баидинеджад, цитиран от  TACC . \r\n\"Корабът се очаква да излезе в открито море тази вечер\", написа дипломатът. Според него от четвъртък, когато властите на Гибралтар обявиха освобождаването на кораба, е била проведена активна работа, насочена към изпълнение на всички необходими пристанищни процедури и набиране на нов екипаж за кораба. \r\nДжалил Ислами, заместник-ръководител на Организацията на пристанищата и корабоплаването на Иран, каза по-рано, че името на танкера ще бъде променено от „Грейс 1“ на „Адриан Даря“.   \r\nСмяна на екипажа, включително на капитана се наложи след като САЩ заявиха, че корабът е служил за целите на Иранския революционен гвардейски корпус, който според САЩ е признат за терористична организация и на всички, които се намират на борда му може да бъдат отнети американските им визи, или да бъде отказано да им бъдат издадени нови и членовете на стария екипаж, заедно с капитана заявиха, че напускат плавателния съд. \r\n*** \r\n \r\n Най-малко 1,7 милиона души излязоха на улиците на Хонконг в неделя и участваха в мащабен антиправителствен протест на острова. Тази цифра бе съобщена на журналистите от представителя на демонстрантите от продемократичното движение „Граждански фронт за правата на човека“ Джими Шам, цитиран от  TACC . \r\n\"Всъщност все още не сме изчислили напълно броя на хората, простиращи се от залива Козуей до центъра . Ето защо смятаме, че в действителност броят на събраните хора надхвърля 1,7 милиона\", каза активистът. \r\nПървоначално организаторите на митинга очакваха да съберат най-малко 300 хиляди демонстранти. Полицията все още не е дала своя брой и оценки. \r\nОрганизаторите на акцията обявиха края на събитието. Според кореспондента на ТАСС много участници са започнали да се разотиват вкъщи и са се отправили към най-близките метростанции. Отделни групи протестиращи обаче продължават да блокират района на Адмиралтейството, където са концентрирани основните правителствени сгради. Полицията засега се въздържа от разпръскването на протестиращите. \r\n*** \r\n \r\n Митрополит Амвросиос, непоколебим противник на Договора от Преспа и с твърде консервативни възгледи, известен със суровите си изказвания срещу онези, за които твърди, че са \"нехристияни\", включително хомосексуалисти, мигранти и политици, подаде оставка днес, информира македонският вестник  “Независен“ . \r\nПрез януари тази година Амбвосиос организира протест срещу Договора от Преспа в град Айгио, близо до Атина. Той и други свещеници носеха знамена с надпис \"Македония е гръцка\". Тогава гръцките медии съобщиха, че митрополитът е наредил на всички местни църкви в продължение на една седмица всеки ден от 11 до 11:15 ч. да бият камбани в знак на протест срещу Договора от Преспа. \r\n81-годишният Амвросиос е обявил оставката си по време на неделната литургия. \r\nОт 1978 г. Амвросиос е митрополит в Калаврит, Южна Гърция. Той привлече вниманието с подкрепата на крайнодясната партия \"Златна зора\", която сега загубила голяма част от избирателите си. \r\nПо-рано тази година Амвросиос беше осъден в съд за реч на омраза срещу ЛГБТ. Той получи условна присъда от седем месеца затвор. \r\nМиналата година той каза, че смъртоносните пожари, които обхванаха Атика и доведоха до смъртта на повече от сто души, са \"Божие наказание\" за тогавашния ляв премиер Алексис Ципрас. \r\n*** \r\n \r\n В неделя в Западна Уганда се взриви бензиновоз в населен район, съобщава китайската агенция Xinhua, цитирана от  TACC .  \r\nСпоред информацията товарният автомобил се е преобърнал в окръг Рубириси, след което е експлодирал. Според полицията в резултат на произшествието има жертви, но техният брой не е известен. \r\nСлужител на реда съобщи за Xinhua, че може да има няколко десетки загинали, тъй като експлозията е станала близо до мястото, където са разположени  търговски обекти. \r\nСпоред местния канал телевизионен NDTV в резултат на експлозията са били унищожени около 20 сгради. \r\n*** \r\n \r\n Министър-председателят на Израел Бенямин Нетаняху пристигна в неделя на официално посещение в Украйна , месец преди изборите на еврейската държава, предава  AFP .  \r\nНетаняху заяви, че пристига по покана на наскоро избрания президент на Украйна Владимир Зеленски, като израелските медии съобщават, че това е първото посещение в страната на израелски премиер за 20 години. \r\nВъв видео, публикувано в YouTube, Нетаняху заяви, че двамата лидери  ще обсъдят \"създаването на зона за свободна търговия, споразумението за пенсиите и редица други въпроси, които допълнително ще подобрят и без това отличните отношения между двете страни\". \r\nНетаняху също планира да посети мемориала \"Баби Яр\" – мястото, където са избити много евреи през април 1941 г. - над 33 000 украински евреи са унищожени от нацистките войски. \r\nАнализаторите твърдят, че Нетаняху се стреми да затвърди позицията на своята партия Ликуд сред израелците с украински произход преди парламентарните избори, които ще се състоят на 17 септември. \r\nТези избиратели исторически са склонни да гласуват за националистическата проруска партия „Израел Бейтену“, ръководена от Авигдор Либерман.", "date": "2019.08.19", "title": "Преглед на международните новини до 6 часа (Агенция \"Фокус\")"}
{"url": "http://www.focus-news.net/news/2019/08/19/2690533/gd-granichna-politsiya-intenziven-e-trafikat-za-leki-avtomobili-na-vhod-i-izhod-na-gkpp-kalotina-gkpp-kulata-i-gkpp-makaza.html", "text": "Интензивен е трафикът за леки автомобили на вход и изход на ГКПП „Калотина“, ГКПП „Кулата“ и ГКПП „Маказа“. Това съобщиха от  ГД „Гранична полиция“ . Информацията за трафика на граничните пунктове е към 6.00 часа. На българо-турската, българо-румънската и на границата със Северна Македония трафикът е нормален на всички гранични контролно-пропускателни пунктове.", "date": "2019.08.19", "title": "ГД „Гранична полиция“: Интензивен е трафикът за леки автомобили на вход и изход на ГКПП „Калотина“, ГКПП „Кулата“ и ГКПП „Маказа“"}
{"url": "http://www.focus-news.net/news/2019/08/19/2690535/predstoyashti-sabitiya-v-stranata-za-19-avgust-agentsiya-fokus.html", "text": "*** \r\n \r\nОт 14.00 часа в Гербова зала на „Дондуков“ 2 президентът и върховен главнокомандващ на въоръжените сили Румен Радев ще удостои български военнослужещи с висше офицерско звание.  \r\n \r\n*** \r\n \r\nВ  галерията на открито в градина „Кристал\" ще покаже изложбата „Влиянието на фермите за ценни кожи\". \r\n \r\n*** \r\n \r\n От 11.30 часа в зала № 305 в сградата на Община Асеновград ще се проведат консултации за назначаване състава на ОИК. \r\n \r\n*** \r\n \r\nОт 13.30 часа в конферетната зала на хотел „Езерец“ заместник-министърът на околната среда и водите Красимир Живков ще открие Осмото екоучилище на Младежкия воден парламент.  \r\n \r\n*** \r\n   \r\nОт 11.00 часа в зала 101 на Община Благоевград ще се проведат консултации за състав на ОИК.  \r\n \r\n*** \r\n \r\nОт 18.30 часа в зала „Петя Дубарова“ на КЦ „Морско кацино“ ще бъде представен романът „Орденът на скорпионите“. \r\n \r\n*** \r\n \r\nОт 21.00 часа на открита сцена „Охлюва\" ще бъдат излъчени 60 филма, всеки с времетраене 60 секунди. \r\n \r\n*** \r\n \r\n От 14.00 часа в зала „Варна“ на Общината ще се проведе среща за сформиране на състава на Общинската избирателна комисия. \r\n \r\n*** \r\n   \r\nОт 11.00 часа в зала 302 в сградата на Общината ще се проведат консултации за определяне състава на Общинската избирателна комисия, във връзка с произвеждане изборите за общински съветници и кметове на 27 октомври 2019 година.  \r\n \r\n*** \r\n \r\nОт 9.00 до 17.30 часа в Народно читалище „Йордан Йовков – 1870“ ще се проведе летен детски център „Млади възрожденци“. \r\n \r\n*** \r\n \r\nОт 10.30 до 11.30 часа в Художествената галерия ще се проведе лятна работилница за въображение: занятия за деца.  \r\n \r\n*** \r\n \r\nОт 11.00 часа на пункта ще бъде дадена пресконференция за обявяване на 2020 г. за „Година на Момчил Юнак – родопския цар“. \r\n \r\n*** \r\n \r\nОт 10.00 до 12.30 часа в Детския отдел на библиотека „Родина“ ще гостуват доброволци на ЦЕИ - Стара Загора.  \r\n \r\n*** \r\n   \r\nОт 14.00 часа в зала 28 на Общината ще се проведат консултации за състав на ОИК.  \r\n \r\n*** \r\n   \r\nОт 9.30 часа в зала 203 на Община Шумен ще се проведат консултации за определяне състава на Общинската избирателна комисия.", "date": "2019.08.19", "title": "Предстоящи събития в страната за 19 август (Агенция „Фокус“)"}
{"url": "http://www.focus-news.net/news/2019/08/19/2690537/predstoyashti-mezhdunarodni-sabitiya-za-19-avgust-agentsiya-fokus.html", "text": "***  \r\n  Среща на антиглобалисти против срещата на Г-7 в Биариц \r\n \r\n*** \r\n  Френският президент Еманюел Макрон приема Владимир Путин в лятната си резиденция  \r\n \r\n*** \r\n  Руските депутати ще обсъждат чуждестранната намеса в антиправителствените протести \r\n \r\n*** \r\n  Визита на иранския външен министър Мохамад Джавад Зариф \r\n \r\n*** \r\n  Пресконференция на говорителя на Министерството на външните работи на Иран \r\n \r\n*** \r\n  100 години от обявяването на независимостта на Афганистан", "date": "2019.08.19", "title": "Предстоящи международни събития за 19 август  (Агенция \"Фокус\")"}
{"url": "http://www.focus-news.net/news/2019/08/19/2690538/prezidentat-rumen-radev-shte-udostoi-balgarski-voennosluzheshti-s-visshe-ofitsersko-zvanie.html", "text": "Президентът и върховен главнокомандващ на въоръжените сили Румен Радев  ще удостои български военнослужещи с висше офицерско звание. Това съобщиха от  прессекретариата на държавния глава . На церемония от 14.00 часа в Гербова зала на „Дондуков“ 2 държавният глава Румен Радев ще удостои военнослужещи с висше офицерско звание. \r\nСъс свой указ президентът и върховен главнокомандващ на въоръжените сили назначава полковник Стоян Шопов на длъжността „Командир на 2-ра механизирана бригада“. Държавният глава ще го удостои с висше офицерско звание „бригаден генерал“.  \r\nРумен Радев назначава полковник Станимир Христов на длъжността „Директор на дирекция Операции и подготовка“, като го удостоява с висше офицерско звание „бригаден генерал“.", "date": "2019.08.19", "title": "Президентът Румен Радев ще удостои български военнослужещи с висше офицерско звание"}
{"url": "http://www.focus-news.net/news/2019/08/19/2690536/nimh-dnes-shte-e-slanchevo-s-maksimalni-temperaturi-mezhdu-29-i-34.html", "text": "Днес ще е слънчево, след обяд над планинските райони с незначителна купеста облачност. Това съобщи за  Агенция „Фокус”  дежурният синоптик Мартин Славчев от  Националния институт по метеорология и хидрология (НИМХ) . Ще духа слаб, в източните райони до умерен източен вятър. Максимални температури между 29° и 34°. Атмосферното налягане е и ще се задържи малко по-високо от средното за август.  \r\nНад Черноморието ще е слънчево. Ще духа до умерен източен вятър. Максимални температури на въздуха: 27° и 30°. Температурата на морската вода е 25° - 27°. Вълнението на морето ще бъде 1 - 2 бала.  \r\nНад планините ще е слънчево, след обяд ще се развие незначителна купеста облачност. Ще духа слаб, по билата до умерен североизточен вятър. Максимална температура на височина 1200 метра около 22°, на 2000 метра – около 15°.", "date": "2019.08.19", "title": "НИМХ: Днес ще е слънчево с максимални температури между 29° и 34°"}
{"url": "http://www.focus-news.net/news/2019/08/19/2690534/aktualna-patna-obstanovka.html", "text": "Информация за състоянието на републиканските пътища, предоставена от  Агенция “Пътна инфраструктура” . \r\n Метеорологична обстановка: \r\nПрез нощта ще бъде ясно и тихо. На 19.08.2019 г. ще е слънчево, след обяд над планинските райони с незначителна купеста облачност. Ще духа слаб, в източните райони до умерен източен вятър. Максимални температури между 29° и 34°. \r\n \r\n Ограничения за товарни автомобили: \r\nЗабранява се движението на моторни превозни средства, предназначени за превоз на товари с техническа допустима максимална маса над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва: \r\n1) за периода от 01 юни до 15 септември 2019 г. за дните петък - неделя: Ограниченията важат само за следните участъци от републиканската пътна мрежа: \r\nАМ „Тракия“ ограничението в движението на МПС над 12 т ще бъде както следва: \r\nв петък от 18 ч. до 20 ч. само в посока от София до Пловдив; \r\nв неделя от 16 ч. до 20 ч. само в посока от Бургас до София. \r\nАМ „Струма“: \r\nв събота от 10 ч. до 14 ч. само в посока от п. в. „Даскалово“ до ГКПП „Кулата“. \r\nАМ „Марица“: \r\nв неделя от 16 ч. до 20 ч. само в посока от Свиленград до АМ „Тракия“. \r\nсъщо така и за дните петък – от 17:00 часа до 20:00 часа и неделя – от 14:00 часа до 20:00 часа: \r\n- път I-1 с. Ребърково – Ботевград в двете посоки, като движението се пренасочва по обходен маршрут по път II-16 Ребърково – Своге – Софийски околовръстен път само в посока София, като е ограничено за обход в посока София – Ребърково; \r\n- път I-1 Благоевград – ГКПП „Кулата“ в двете посоки; \r\n- път I-5 Русе – Велико Търново в двете посоки; \r\n- път I-9 Варна – Бургас в двете посоки; \r\n- път II-99 Бургас – Царево в двете посоки. \r\n2) целогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден. \r\nЗабраната се отнася за всички периоди, в които е определен повече от един почивен или празничен ден. \r\nОграниченията важат само за участъците от републиканската пътна мрежа, както следва: \r\n- Всички автомагистрали;  \r\n- път I-1 с. Ребърково-Ботевград, като движението се пренасочва по обходен маршрут по път II-16 Ребърково-Своге-Софийски околовръстен път само в посока София, като е ограничено за обход в посока София-Ребърково; \r\n- път I-1 Благоевград-ГКПП „Кулата“; \r\n- път I-4 п. в. „Коритна“-Велико Търново-Шумен; \r\n- път I-5 Русе-Велико Търново; \r\n- път I-8 ГКПП „Калотина“-София; \r\n- път I-9 Варна-Бургас; \r\n- път II-18 Околовръстен път на София; \r\n- път II-99 Бургас-Царево. \r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим. \r\n \r\n Състояние на автомагистралите: \r\nАМ „Тракия“:  \r\nОбласт София:  \r\nДвижението при Мухово от км 45+200 до км 46+266 в посока Бургас се осъществява с повишено внимание поради обезопасяване на пътния участък. Срок до 31.10.2019 г.;  \r\nДвижението в участъка от км 18+380 до км 21+150 посока Бургас се осъществява с повишено внимание поради извършване на ремонтни дейности на съоръжение при км 20+840 в аварийната лента и скоростта е ограничена до 70 км/ч. Срок до 10.09.2019 г.; \r\nДвижението в посока Бургас от км 15+770 до км 18+330 се осъществява с повишено внимание поради извършване на ремонтни дейности по съоръжение при км 18+140 в аварийната лента. Скоростта е ограничена до 70 км/ч. Срок 30.09.2019 г. \r\nОбласт Стара Загора: \r\nДвижението в участъка Чирпан – Стара Загора от км 168+000 до км 208+100 се осъществява с максимална скорост 90 км/ч и повишено внимание в двете посоки с цел осигуряване безопасността на движението поради неравности на пътната настилка. Срок до 30.09.2019 г. \r\nОбласт Сливен: \r\nДвижението в участъка с. Биково – гр. Кермен от км 255+000 до км 260+000 посока София се осъществява с повишено внимание поради ръчно косене и на разделителната линия. Участъкът е сигнализиран с пътни знаци. Срок до 19.08.2019 г. \r\nОбласт Бургас: \r\nДвижението в участъка Деветак – Ветрен от км 308+107 до км 359+000 в двете посоки се осъществява с повишено внимание поради почистване на банкети и косене на тревни площи. Участъкът е сигнализиран с пътни знаци. Срок до 02.09.2019 г. \r\n \r\nАМ „Хемус“:  \r\nОбласт София: \r\nДвижението при Потоп от км 18+230 до км 20+620 в посока Варна е ограничено поради ремонтно-възстановителни дейности на виадукт при км 19+270. Движението се осъществява двупосочно в платното посока София.  \r\nПрез празничните и почивни дни се въвежда реверсивно движение както следва: \r\n- В деня преди празничния или почивен ден - обособяват се две ленти в посока Варна и една в посока София.  \r\n- За последния почивен или празничен ден - обособяват се две ленти в посока София и една в посока Варна.  \r\nДвижението от км 30+260 до км 35+450 /от п.в. „Витинска река“ до служебна пътна връзка/ е ограничено за МПС над 12 тона само в посока София поради ремонтно-възстановителни дейности по виадукт при км 33+600 и тунел „Витиня“. Движението се осъществява по обходен маршрут през път I-1 Ботевград – София. Срок 20.12.2019 г.;  \r\nДвижението от км 31+996 до км 33+780 в посока София е ограничено поради ремонтно-възстановителни дейности на виадукт при км 33+600 и тунел „Витиня“ /лява тръба посока София/. Движението се осъществява двупосочно в дясното платно /посока Варна/ с една лента посока София и една лента посока Варна. Сигнализацията за организация на временно движение е от км 29+860 до км 36+150. Срок до 20.12.2019 г.; \r\nДвижението от км 33+960 до км 40+310 в посока Варна е ограничено поради ремонтно-възстановителни дейности на виадукти при км 36+450 /Коренишки дол/. Движението се осъществява двупосочно в платното посока София. Срок до 15.12.2019 г.; \r\nДвижението от км 33+960 до км 40+310 в посока София е ограничено поради ремонтно-възстановителни дейности на виадукт при км 37+920. Движението се осъществява двупосочно в платното посока Варна. Срок до 15.12.2019 г.; \r\nДвижението от км 33+930 до км 34+350 посока Варна се осъществява с повишено внимание поради ремонтни дейности по аварийната лента на виадукт при км 34+220. Срок до 20.12.2019 г. \r\nОбласт Варна:  \r\nДвижението в участъка Неофит Рилски – Девня от км 393+500 до км 400+100 е ограничено движението в платното посока Варна поради ремонтни дейности. Движението се осъществява двупосочно в платното посока София. Движението посока Варна се отклонява в платното София от км 393+500 до км 401+100. Срок до 20.08.2019 г. \r\n \r\nАМ „Марица“: няма ограничения. \r\n \r\nАМ „Черно море“: няма ограничения. \r\n \r\nАМ „Струма“:  \r\nОбласт Кюстендил: \r\nОграничава се движението в двете посоки в участъка п.в. „Дупница Север“ – п.в. „Бобошево“ от км 51+163 до км 73+330 поради увреждането на конструкцията на мостово съоръжение при км 62 вследствие на възникнал пожар на 13.08.2019 г. \r\nОбходен маршрут: от п. в. „Дупница“ по път I-1 (E-79) до п. в. „Бобошево“ на АМ „Струма“ и обратно. \r\n \r\n Въведени ограничения по основните пътни направления: \r\nПроходи: \r\n- „Върбишки“ - затворен за всички МПС. Срок: целогодишно;  \r\n- „Златишки“ - затворен за всички МПС. Срок: целогодишно; \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Печинско“ - отворен за всички МПС; \r\n- „Превала“ - отворен за всички МПС; \r\n- „Предел“ - отворен за всички МПС;  \r\n- „Приморски“ - отворен за всички МПС; \r\n- „Републиката“ - отворен за всички МПС;  \r\n- „Ришки“ - отворен за всички МПС; \r\n- „Рожен“ - отворен за всички МПС; \r\n- „Троянски“ - отворен за всички МПС; \r\n- „Вратник“ - забранен за МПС над 10 т. Срок: целогодишно; \r\n- „Дюлински“ - забранен за МПС над 3,5 т. Срок: целогодишно; \r\n- „Пампорово“ - забранен за МПС над 3,5 т.; \r\n- „Петрохан“ - забранен за МПС над 12 т. както и тегленето на ремаркета и полуремаркета. Срок целогодишно; \r\n- „Твърдишки“ - забранен за МПС над 10 т. Срок: целогодишно; \r\n- „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно.; \r\n \r\n Състояние на републиканската пътна мрежа: \r\nОграничения в движението на МПС по първокласната пътна мрежа: \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт София: \r\nВъвежда се реверсивно движение по път I-1 София – Перник при Владая от км 276+162 до км 277+610: всеки понеделник, вторник и петък се обособяват две ленти в посока София за времето от 06:00 до 10:00 часа, както и всяка неделя от 18:00 до 21:00 часа. Срок 30.09.2019 г.; \r\nВъвежда се реверсивно движение в участъка София – Перник при Владая от км 276+162 до км 277+610 и от км 278+567 до км 281+800 в последния празничен ден и всяка неделя от 10:00 до 18:00 часа. Обособяват се две ленти в посока София и една в посока Перник. Срок до 31.12.2019 г.; \r\nДвижението в участъка Жерково – Елешница от км 224+600 до км 229+700 е ограничено за всички МПС поради намален габарит на пътното тяло. Срок до 30.09.2019 г.;  \r\nДвижението на товарни МПС над 15 т. в участъка от Александров мост до границата с област Перник от км 276+162 до км 282+485 е ограничено. Срок до 30.09.2019 г.;  \r\nДвижението в района на Владая от км 277+360 до км 277+480 е ограничено в платното посока София поради ремонтни дейности на подпорна стена. Движението се осъществява двупосочно в платното посока Перник. Срок до 12.09.2019 г. \r\nДвижението в участъка София – Перник от км 281+900 (при разклонението за с. Драгичево) до км 282+315 се осъществява в една лента /преди кръстовището и отваряне след него/ поради ремонтни дейности в активната лента на платното посока София. Движението се извършва в изпреварващата лента и скоростта на движение се ограничава до 40 км/ч. Срок до 31.08.2019 г.; \r\nДвижението в участъка Ботевград – София от км 192+000 /Чурек/ до км 215+600 /Ботевград/ се осъществява с повишено внимание поради неравности по пътната настилка. Скоростта на движение е ограничена до 60 км/ч. Срок до 31.08.2019 г.; \r\nДвижението по път Ботевград – София се осъществява в една лента поради ремонт на анкерна стена при км 210+200 /проход „Витиня“/. Движението се регулира от светофарна уредба. Срок до 11.09.2019 г.; \r\nОбласт Перник:  \r\nДвижението по път София – Перник в участъка от граница София до кръстовище Драгичево от км 282+485 до км 285+600 е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“. Срок до 31.12.2019 г.; \r\nВъведено е реверсивно движение по път София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: \r\n- всеки петък, както и в последния работен ден преди празници от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 01.01.2020 г.; \r\nДвижението по път I-1 София – Перник от км 281+900 (при разклонението за с. Драгичево) до км 282+315 се осъществява в една лента преди кръстовището и отваряне след него поради ремонтни дейности в активната лента на платното посока София. Движението се извършва в изпреварващата лента, като скоростта на движение се ограничава до 40 км/ч. Срок 31.08.2019 г.; \r\nДвижението в участъка (с магистрален габарит) от км 23+000 до км 24+000 в посока Кулата се осъществява с повишено внимание и скоростта на движение е ограничена до 80 км/ч поради неравности на пътното платно. Срок до 30.09.2019 г.; \r\n \r\n- път І-2 Граница Румъния-Русе-Цар Калоян-Разград-Шумен-Девня-Варна: няма. \r\n \r\n- път І-3 Гара Бяла-Плевен-Луковит-Коритна-Ябланица-Ботевград:  \r\nОбласт София:  \r\nДвижението по път Правец – Разлив – Трудовец – Ботевград в участъка от км 193+345 /отклонение за пътен възел „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т.  \r\nОбходен маршрут: АМ „Хемус“ п.в. „Правец“, по път ІІ-17 Мездра – Ботевград, пътен възел І-3, пътен възел „Ботевград“ на АМ „Хемус“ и обратно. Срок до 30.06.2020 г.; \r\nДвижението в участъка Ботевград – Правец от км 190+000 до км 200+000 се осъществява в една лента поради ремонтни дейности на асфалтовата настилка. Участъкът е сигнализиран с пътни знаци. Срок до 31.08.2019 г. \r\n \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен:  \r\nОбласт Търговище:  \r\nДвижението в участъка Търговище – опорен пункт Белокопитово от км 248+000 до км 250+300 се осъществява в една лента поради ремонтни дейности във връзка със строителството на обект: АМ „Хемус”. Срок до 31.10.2019 г.; \r\n \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Габрово: \r\nДвижението в участъка Дряново – Габрово се осъществява с повишено внимание в свободната лента съобразно създадената временна организация на движението поради извършване на реконструкция на кръстовище при км 145+256. Срок до 06.11.2019 г.; \r\nДвижението в участъка Габрово – вр. Шипка при км 164+150 се осъществява с повишено внимание поради пропаднал участък. Поставена е необходимата сигнализация. Срок до 31.08.2019 г. \r\nОбласт Кърджали: \r\nДвижението по път Кърджали – Маказа в участъка Надлез Кирково – ГКПП „Маказа“ е ограничено за МПС над 3,5 т. Срок до 31.12.2019 г.; \r\nДвижението по път Черноочене – Кърджали само в посока от Черноочене към Кърджали е ограничено за движение на МПС над 15 т. Срок до 31.12.2019 г.; \r\nОбходни маршрути: \r\n- направление Хасково – Кърджали: път І-5, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали \r\n \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: няма ограничения. \r\n \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция:  \r\nОбласт Ямбол: \r\nДвижението в участъка Козарево – Елхово от км 263+065 до км 282+200 се осъществява в една лента поради частични ремонтни дейности на асфалтовата настилка. Участъкът е сигнализиран с пътни знаци. Срок до 30.08.2019 г. \r\n \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София:  \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Срок до 31.08.2019 г.; \r\nДвижението в участъка Драгоман – Сливница от км 15+600 до км 20+940 е ограничено за всички МПС поради ремонтни дейности на асфалтовата настилка. Движението се пренасочва по старият път Драгоман  – Сливница. Срок до 20.11.2019 г.; \r\nОбласт Хасково:  \r\nДвижението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип. Срок до 31.12.2019 г. \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево.  \r\n \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  \r\nОбласт Варна:  \r\nДвижението в участъка Кранево – Варна при км 83+100 е ограничено за движение на МПС над 10 т. \r\nОбходен маршрут: Кичево – Оброчище. Срок до 28.02.2020 г.  \r\nОбласт Бургас: \r\nДвижението в участъка Бургас – к.к. „Слънчев бряг“ от км 202+307 до км 229+639 е ограничено за МПС над 12 тона за летния сезон.  \r\nОбходен маршрут: път I-9 при км 206+607 /разклон за с. Тънково/, път III-9061 Тънково – Александрово, път III-906 Александрово – Каблешково – Лъка – п.в. „Бургас-север“, по път I-9 при км 235+565 и обратно. Срок до 15.09.2019 г.; \r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи, като скоростта на движение се ограничава до 40 км/ч. в кръстовищата и до 70 км/ч. в останалите участъци. Срок до 15.08.2020 г.; \r\nДвижението в участъка Слънчев бряг – Бургас в района на обход на гр. Поморие от км 222+849 до км 225+522 километраж по проект или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2020 г. \r\n \r\n Състояние на републиканската пътна мрежа: \r\nРемонтни дейности и временна организация на движението /ВОД/: \r\nОПУ-Благоевград: \r\nВременно са въведени следните ограничения за движение на МПС: няма ограничения. \r\nРемонтни дейности: няма. \r\n \r\nОПУ-Бургас: \r\nВременно са въведени следните ограничения за движение на МПС: \r\nПът II-99: Движението по път ІІ-99 Бургас – Царево при км 14+882 е забранено за МПС с тегло над 12 т.  \r\nОбходен маршрут: общинския път Черноморец – Созопол. Срок до 31.12.2019 г.; \r\nПът III-908: Движението по път III-908 Варовник – Вълчаново ханче от км 22+400 до 39+300 е ограничено на МПС над 10 т. поради стесняване на пътното платно. Срок до 21.12.2019 г.; \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т. поради стесняване на пътното платно. Срок 21.12.2019 г. \r\nРемонтни дейности: \r\nПът II-99: Движението по път II-99 Крайморие – Караагач от км 0+000 до км 44+000 се осъществява с повишено внимание поради частични ремонтни дейности на асфалтовата настилка. Участъкът е сигнализиран с пътни знаци. Срок до 02.09.2019 г.; \r\nПът III-539: Движението по път III-539 Трояново – Айтос от км 23+900 до км 25+100 се осъществява с повишено внимание поради довършителни дейности свързани с работа по банкети, поставяне на ОСП /мантинели/, полагане на хоризонтална маркировка, вертикална сигнализация и други. Скоростта е ограничена на 40 км/ч. Срок до 01.10.2019 г.; \r\nПът ІІІ-7909: Движението по път III-7909 Братово – Равнец от км 12+400 до км 25+600 се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци и скоростта е ограничена на 40 км/ч. Срок до 01.10.2019 г. \r\n \r\nОПУ-Варна: \r\nВременно са въведени следните ограничения за движение на МПС: няма ограничения. \r\nРемонтни дейности: няма ограничения. \r\n \r\nОПУ-В. Търново: \r\nВременно са въведени следните ограничения за движение на МПС:  \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т. поради намален габарит на пътното тяло.  \r\nОбходен маршрут: Лозен – Драганово – Янтра – Поликраище – Полски Тръмбеш. Срок до 31.08.2019 г.; \r\nПът III-514: Движението по път III-514 Горна Оряховица – Велико Търново от км 49+252 до км 49+930 е ограничено за всички МПС поради ремонт на аварирал и вертикално деформиран пътен участък.  \r\nОбходен маршрут:  \r\n- В посока Велико Търново: по път III-514, ул. „Св. Климент Охридски“ /обходен път Царевец/, ул. „Сливница“, ул. „Д. Найденов“, ж.п. гара Велико Търново, по път I-4 до Южен пътен възел.  \r\n- В посока Горна Оряховица: по ул. „Иван Вазов, ул. „Читалищна“, ул, „Михайл Кефалов“, ул. „Св. Климент Охридски“ /обходен път Царевец/ до път III-514 Горна Оряховица – Велико Търново. Срок до 02.09.2019 г.; \r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т. поради намален габарит на пътното тяло.  \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 31.08.2019 г.; \r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.  \r\nОбходен маршрут: Царски извор – Сушица – Драганово и обратно. Срок до 31.08.2019 г.; \r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло.  \r\nОбходен маршрут: Чешма – Сливовица – Горско Ново село – Джулюница – Кесарево. Срок до 31.08.2019 г. \r\nРемонтни дейности: \r\nПът II-52: Движението по път II-52 Нов град – Вардим от км 34+000 до км 42+200 се осъществява в една лента поради ремонтни дейности на асфалтовата настилка. Движението се регулира със светофарна уредба, пътни знаци, а при необходимост и от регулировчици. Срок до 31.08.2019 г.; \r\nПът II-53: Движението по път II-53 Поликраище – Горна Оряховица от км 0+000 до км 6+281 се осъществява в една лента поради ремонтни дейности на асфалтовата настилка. Движението се регулира с пътни знаци и регулировчици. Срок до 30.09.2019 г.; \r\nПът II-55: Движението по път II-55 Дебелец – Гурково от км 0+000 до км 33+420 се осъществява в една лента поради ремонтни дейности на асфалтовата настилка. Участъкът е сигнализиран с пътни знаци. Срок до 30.08.2019 г. \r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и образувало се свлачище. Срок до 31.08.2019 г.; \r\nПът III-3031: Движението по път III-3031 Павликени – Самоводене в участъка от км 8+900 до км 30+762 се осъществява в една лента с последователно пропускане в двете посоки поради извършване на превантивен ремонт. Движението се регулира със светофарна уредба, пътни знаци и регулировчици. Срок до 30.09.2019 г. \r\n \r\nОПУ-Видин: \r\nВременно са въведени следните ограничения за движение на МПС:  \r\nПът III-1413: Движението по път III-1413 Грамада – Синаговци при км 12 +270 е ограничено за МПС над 12 т. поради свлачище. Срок до 30.08.2019 г. \r\nОбходен маршрут: път I-1 Дунавци – Срацимирово – път III-141 Срацимирово-Грамада и обратно. \r\nРемонтни дейности: няма. \r\n \r\nОПУ-Враца: \r\nВременно са въведени следните ограничения за движение на МПС: \r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и намален габарит на пътното тяло. \r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 31.12.2019 г.; \r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т. от км 0+000 до км 5+00 поради свлачищни процеси. Срок 31.12.2019 г.; \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок до 31.12.2019 г.; \r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч.; \r\nРемонтни дейности: \r\nПът ІІ-15: Движението по път II-15 Враца – Борован при км 0+000 се осъществява с повишено внимание поради ремонт на ж.п. надлез. Участъкът е сигнализиран с пътни знаци. Срок 15.09.2019 г. \r\nПът ІІІ-1306: Движението по път ІІІ-1306 Горно Пещене – кръстовище с път ІІ-15 /Враца – Мраморен/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок до 31.12.2019 г. \r\n \r\nОПУ-Габрово: \r\nВременно са въведени следните ограничения за движението на МПС: \r\nПът III-403: Движението по път III–403 Кормянско – Малки Вършец при км 10+080 е ограничено за пътни превозни средства с ширина, включително товара, по-голяма от 3,30 м поради стеснен мост над р. Крапец. Поставена е необходимата пътна сигнализация. Срок до 31.08.2019 г.; \r\nОбходен маршрут: По път III–401 Граница Ловеч – /Кормянско-Малки Вършец/ за ППС над 3,30 м, при км 46+800 по общински път до III–403 в с. Малки Вършец.  \r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т. поради намален габарит на пътното тяло при км 26+444. Срок до 31.08.2019 г.; \r\nПът III-5004: Движението по път III-5004 Чехлевци – Велчевци от км 10+940 до км 11+829, съвпадащ с ул. Малина в гр. Габрово е ограничено поради извършване на строителни дейности. Движението на МПС се осъществява през улици в урбанизирана територия на гр. Габрово. Срок до 31.08.2019 г.; \r\nРемонтни дейности: \r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена необходимата сигнализация. Срок до 31.08.2019 г.; \r\nПът III-6072: Движението по път III-6072 Селище – Стоките при км 11+675 се осъществява с повишено внимание поради пропаднал участък на асфалтовата настилка. Поставена е необходимата сигнализация. Срок до 31.08.2019 г. \r\n \r\nОПУ-Добрич: \r\nВременно са въведени следните ограничения за движение на МПС: няма ограничения. \r\nРемонтни дейности: \r\nПът III-7105: Движението по път III-7105 Добрич – Балик от км 4+200 до км 34+000 се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци. Срок до 30.08.2019 г. \r\n \r\nОПУ-Кюстендил: \r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. \r\nОбходен маршрут: Згурово – Неделкова Гращица – Невестино – Друмохар – Ваксево и обратно. Срок до 30.09.2019 г.; \r\nРемонтни дейности:  \r\nПът II-62: Движението по път II-62 Дупница – Клисура от км 42+263 до км 59+071 се осъществява в една лента на отделни участъци поради рехабилитация пътното платно. Срок до 17.09.2020 г.; \r\nПът III-107: Движението по път III-107 Пастра – Рилски манастир от км 27+575 до км 27+825 в участък от 250 метра се осъществява в една лента поради аварийно-въстановителни дейности за преодоляване на падащи камъни. Движението в района се регулира от светофарна уредба и при необходимост от сигналисти. Срок до 31.08.2019 г.; \r\nПът ІІІ-622: Движението по път III-622 с. Четирци – с. Църварица от км 5+000 до км 25+000 се осъществява в една лента поради частични ремонтни дейности на асфалтовата на настилка. Участъкът е сигнализиран с пътни знаци. Срок до 19.08.2019 г.; \r\nПът II-623: Движението по път III-623 Бобов дол – Мало село в с. Мламолово от км 10+407 до км 10+545 се осъществява в една лента поради изграждане на анкерна стоманобетонова стена. Движението се регулира чрез светофарна уредба. Срок до 19.01.2020 г. \r\n \r\nОПУ-Кърджали: \r\nВременно са въведени следните ограничения за движение на МПС:  \r\nПът II-59: Движението по път II-59 Момчилград – Крумовград – Ивайловград в участъка Крумовград – с. Рогач от км 37+140 до км 38+000 е ограничено в двете посоки поради изграждане на съоръжение при км 37+188. Срок до 25.08.2019 г. \r\nОбходен маршрут: Крумовград – Поточница – Голобрад – Падало – път II-59.  \r\nПът III-5009: Движението по път ІІІ-5009 Зорница – Бели пласт – Стремци– Кърджали е ограничено за МПС над 12 т.  \r\nОбходен маршрут: по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС. Срок до 31.12.2019 г. \r\nРемонтни дейности:  \r\nПът II-59: Движението по път II-59 Крумовград – граница област Хасково от км 36+784 до км 55+845 се осъществява с повишено внимание поради извършване на подокопен дренаж, преоткосиране, ремонт на водостоци, облицовани окопи, реголи и частични ремонтни дейности на асфалтовата настилка. Срок до 01.09.2019 г.; \r\n \r\nОПУ-Ловеч:  \r\nВременно са въведени следните ограничения за движение на МПС: няма ограничения. \r\nРемонтни дейности:  \r\nПът ІІ-35: Движението по път ІІ-35 Ловеч – Троян в участъка от Ловеч до разклон за с. Хлевене от км 44+390 до км 46+105 се осъществява в една лента поради частични ремонтни дейности по настилката. Водачите да се движат с повишено внимание и съобразена скорост. Срок до 19.08.2019 г.; \r\nПът ІІ-35: Движението по път ІІ-35 Ловеч – Троян в района след разклона за с. Ломец от км 64+410 до км 65+213 се осъществява с повишено внимание поради изграждане на пътна връзка (вход/изход) към обект. Водачите да се движат със съобразена скорост. Срок до 20.08.2019 г.; \r\nПът III-358: Движението по път III-358 Тетевен – Ябланица от км 60+291 до км 76+200 се осъществява с повишено внимание поради ремонтни дейности. Участъкът е сигнализиран с пътни знаци. Срок до 30.08.2019 г.; \r\nПът III-402: Движението по път III-402 Старо село – Борима от км 14+800 до км 22+100 се осъществява с повишено внимание поради ремонтни дейности на асфалтовата настилката. Участъкът е сигнализиран с пътни знаци. Срок до 13.11.2019 г.; \r\n \r\nОПУ-Монтана: \r\nВременно са въведени следните ограничения за движение на МПС:  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т.; \r\nОбходен маршрут: през гр. Своге. Срок до 31.03.2020 г.; \r\nПът II-81: Движението по път II-81 Лом – Расово в посока Монтана от км 143+320 до км 149+445 е ограничено за МПС над 10 т. поради извършване на строително монтажни работи. \r\nОбходен маршрут:  \r\n- В посока от Лом – Монтана: по път II-81 с. Д. Церовене кръстовището с път III-818, по път III-818 до кръстовище с път II-11 с. Д. Цибър, по път II-11 до гр. Лом и обратно. \r\n- В посока Лом – Видин: по път II-11 Ковачица – Д. Цибър, по път III-818 Вълчедръм – Дългоделци до кръстовището с път II-81 с. Д. Церовене, по път II-81 Вирове – Монтана и по път 1-1 Ружинци – Димово – Дунавци – Видин и обратно.  \r\n- В посока Видин – Козлодуй: по път ІІ-11 през гр. Лом - /Ковачица – Долни Цибър – Козлодуй/ - и обратно: \r\n- В посока Плевен – Лом: по път III-133 Вълчедръм - път ІІІ-818 Вълчедръм – Долни Цибър – път ІІ-11 Долни Цибър – Ковачица – Лом. Срок до 30.09.2019 г.; \r\nПът ІІІ-112: Движението по път ІІІ-112 Тополовец – Монтана от км 10+500 до км 47+806 е ограничено за МПС над 12 т. поради на строително-монтажни работи. Срок до 15.11.2019 г.; \r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. МПС до 12 тона да се движат с повишено внимание. \r\nПът III-112: Движението по път ІІІ-112 Славотин – Доктор Йосифово от км 29+675 до км 36+654 е ограничено за всички МПС поради ремонтни дейности на асфалтовата настилка.  \r\nОбходен маршрут: с. Славотин – Долна Рикса – Клисурица – Долна Вереница Монтана – Студено буче и обратно. Срок до 15.09.2019 г.; \r\nПът III-112: Движението по път ІІІ-112 Доктор Йосифово – Монтана от км 37+825 до км 47+806 е ограничено за всички МПС поради ремонтни дейности. Участъкът е сигнализиран с пътни знаци. \r\nОбходен маршрут: Доктор Йосифово – Славотин – Долна рикса – Клисурица – Винище – Долна Вереница – Студено буче и обратно. Срок до 31.08.2019 г.; \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното тяло.  \r\nОбходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 30.09.2019 г. \r\nРемонтни дейности: \r\nПът III-102: Движението по път ІІІ-102 с. Горно Церовене – Монтана от км 74+000 до 80+500 се осъществява в една лента с повишено внимание поради изграждане на подпорна стена. Движението е ограничено до 40 км/ч. Срок до 31.08.2019 г.; \r\nПът III-102: Движението по път ІІІ-102 с. Превала – с. Гаврил Геново от км 47+000 до км 60+420 се осъществява в една лента поради извършване на частични ремонтни дейности и почистване на пътната настилка. Движението се регулира от сигналисти на място. Срок до 31.08.2019 г.; \r\n \r\nОПУ-Пазарджик:  \r\nВременно са въведени следните ограничения за движение на МПС: \r\nПът II-37: Движението по път II-37 в гр. Пазарджик от км 124+500 до км 124+800 /ул. „Стоян Ангелов“ в гр. Пазарджик – от кръстовището с бул. „Георги Бенковски“ до кръстовището с улица „Осми март“ се ограничава за всички МПС поради ремонтни дейности.  \r\nОбходен маршрут: \r\n-\tПри СМР в дясно платно и затворен за движение участък с дължина 300 метра, движението се осъществява двупосочно в ляво платно, като се обособяват по една лента за движение в двете посоки от км 124+500 до км 124+800. \r\n-\tПри СМР в ляво платно и затворен за движение участък с дължина 300 метра, движението се осъществява двупосочно в дясно платно, като се обособяват по една лента за движение в двете посоки от км 124+500 до км 124+800. Срок до 30.08.2019 г.; \r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т.  \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 21.12.2019 г.; \r\nРемонтни дейности: \r\nПът II-37: Движението по път II-37 Панагюрски колонии – Панагюрище от км 75+475 до км 75+525 се осъществява с повишено внимание пропадане на част от банкета. Движението в участъка е регулирано с пътни знаци. Срок до 30.09.2019 г. \r\n \r\nОПУ-Перник: \r\nВременно са въведени следните ограничения за движение на МПС: \r\nПът II-63: Движението по път II-63 Брезник – Трън от км 42+200 до км 42+800 е ограничено поради ремонт на мост. Движението е пренасочено по изграден временен път, сигнализиран съгласно проект за ВОБД. Срок до 30.09.2019 г.; \r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.12.2019 г.; \r\nРемонтни дейности: \r\nПът II-63: Движението по път II-63 Брезник – Парамун при км 23 се осъществява в една лента поради частични деформации на пътното тяло. Участъкът е сигнализиран с пътни знаци. Водачите на МПС да се движат с повишено внимание и съобразена скорост. Срок до 30.09.2019 г.; \r\nПът II-63: Движението по път II-63 Трън – Стрезимировци при км 56+174 се осъществява в една лента поради осигуряване безопасно преминаване през мост. Участъкът е сигнализиран с пътни знаци. Срок до 18.12.2019 г. \r\nПът III-637: Движението по път III-637 Вукан – Пенкьовци при км 5+293 се осъществява в една лента поради осигуряване на безопасно преминаване през мост. Участъкът е сигнализиран с пътни знаци. Срок до 18.12.2019 г. \r\n \r\nОПУ-Плевен: \r\nВременно са въведени следните ограничения за движение на МПС:  \r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. \r\nОбходен маршрут: път III-303 Българене – Малчика – Аспарухово – Левски. Срок – целогодишно. \r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено за транзитното движение на МПС над 15 т.; \r\nОбходен маршрут: по път ІІ-34 Плевен – Никопол. Срок – целогодишно. \r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено за транзитно движение на МПС над 3.5 т. \r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно.; \r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т., осигурен е сигнализиран обходен маршрут. Срок – целогодишно.; \r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж в района на с. Беглеж от км 21+062 до км 27+123 е ограничено за МПС над 8 т. \r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно.; \r\nПът III-3005: Движението по път III-3005 Ясен – Дисевица – Петърница – Катунец от км 1+886 до км 3+015 в с. Ясен е ограничено поради ремонт от страна на ВиК. Срок до 20.08.2019 г.; \r\nОбходен маршрут: през уличната мрежа на Ясен. \r\nПът ІІІ-3402: Движението по път III-3402 Коиловци – Славяново – Пордим е ограничено поради свлачищни процеси в участъка от км 0+000 до км 0+900 в регулацията на с. Коиловци. Движението на МПС се осъществява по вътрешно уличната мрежа на с. Коиловци. Срок до 31.12.2019 г.; \r\nПът ІІІ-3006: Движението по път III-3006 Рупци – Червен бряг от км 8+900 до км 9+221 в участъка на свлачище в землището на гр. Червен бряг е ограничено МПС над 12 т. поради свлачищни процеси. \r\nОбходен маршрут: По І-3 до гр. Луковит, кръстовище с РП ІІІ-306, дясно, до гр. Червен бряг и обратно. Срок – целогодишно. \r\nРемонтни дейности:  \r\nПът ІІ-11: Движението по път II-11 Милковица- Сомовит от км 196+000 до км 206+000 е регулирано в една лента  поради ремонтни дейности с частично асфалтиране. Срок до 23.08.2019 г. \r\nПът ІІІ-118: Движението по път III-118 Подем-Долна Митрополия от км 14+000 до км 26+000 е с повишено внимание поради полагане на маркировка. Срок до 20.08.2019 г. \r\nПът ІІІ-3002: Движението по път III-3002 Българене-Божурлук от км 0+000 до км 20+000 е регулирано в една лента  поради ремонтни дейности с частично асфалтиране. Срок до 20.08.2019 г. \r\n \r\nОПУ-Пловдив:  \r\nВременно са въведени следните ограничения за движение на МПС: \r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. \r\nОбходен маршрут: път III-866 Кричим – Девин. \r\nПът ІІІ-667: Движението по път III-667 Плодовитово – Първомай при км 6+832 в района на мост над р. Марица е ограничено за МПС над 5 т. поради намален габарит на пътното платно на стоманения мост на р. Марица. \r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград. Срок до 28.12.2019 г.; \r\nПът III-804: Движението по път III-804 Поповица – Болярци е ограничено за МПС над 12 т. поради намален габарит на пътното платно на мост в с. Поповица. Срок до 31.12.2019 г.; \r\nОбходен маршрут: път Поповица – Садово – Кочево – Болярци. \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство „Кормисош“ след с. Белица до границата с област Смолян при км 18+431 е ограничено за всички МПС. Срок целогодишно. \r\nРемонтни дейности:  \r\nПът II-64: Движението по път II-64 Пловдив – Карлово при км 48+278 се осъществява в платното посока Пловдив поради изграждане на кръстовище при с. Труд. Срок до 24.09.2019 г. \r\nПът III-866: Движението по път III-866 Кричим – Михалково – Девин от км 88+050 до км 103+341 се осъществява с повишено внимание поради обрушване на скална маса. Алтернативен маршрут път II-86 Асеновград – Смолян. Срок до 30.11.2019 г. \r\n \r\nОПУ-Разград: \r\nВременно са въведени следните ограничения за движение на МПС: няма ограничения. \r\nРемонтни дейности: няма ограничения. \r\n \r\nОПУ-Русе: \r\nВременно са въведени следните ограничения за движение на МПС:  \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т. поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 30.10.2019 г.; \r\nРемонтни дейности:  \r\nПът II-51: Движението по път II-51 Копривец – Лом Черковна от км 27+930 до км 30+000 се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци и скоростта е ограничена до 40 км/ч. Срок до 30.09.2019 г.; \r\nПът II-54: Движението по път II-54 гара Бяла – Ценово от км 0+000 до км 13+100 се осъществява в едната лента с пропускателен режим поради ремонтни дейности на асфалтовата настилка. Участъкът е сигнализиран с пътни знаци, като движението се регулира от сигналисти. Въведено е ограничение на скоростта до 40 км/ч. Срок до 30.08.2019 г.; \r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран, въведено е ограничение на скоростта до 20 км/ч. Срок до 31.10.2019 г.; \r\nПът III-2302: Движението по път III-2302 Ветово – Сеново от км 6+000 до км 26+580 се осъществява с повишено внимание поради ремонтни дейности на асфалтовата настилка. Срок до 30.09.2019 г.; \r\n \r\nОПУ-Силистра: \r\nВременно са въведени следните ограничения за движение на МПС: няма ограничения. \r\nРемонтни дейности: \r\nПът ІІІ-211: Движението по път ІІІ-211 Поляна – Попина – Пристанище Попина от км 0+000 до км 11+675 се осъществява в една лента поради изсичане на храсти и млада гора по банкети и окопи, профилиране на банкети и ремонт на асфалтова настилка. Движението се извършва двупосочно в свободната лента. Срок до 20.11.2019 г. \r\n \r\nОПУ-Сливен: \r\nВременно са въведени следните ограничения за движение на МПС: \r\nПът ІІІ-7006: Движението по път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над 12 т. поради намалена носимоспособност на мостово съоръжение на км 10+868. Срок 31.08.2019 г.; \r\nПът ІІІ-7306: Движението по път ІІІ-7306 Сунгурларе – Пъдарево в участъка с. Чубра – с. Пъдарево е ограничено за МПС над 12 т. поради намалена носимоспособност на пътното тяло в участъка на област Бургас. Срок до 31.08.2019 г.; \r\nРемонтни дейности:  \r\nПът II-48: Движението по път II-48 /Омуртаг – Котел – път I-7/ в района на с. Градец от км 53+800 до км 55+200 се осъществява в едната лента поради ремонт на асфалтова настилка. Участъкът е сигнализиран с пътни знаци. Срок до 30.08.2019 г.; \r\nПът II-66: Движението по път II-66 Сливен – с. Старо село от км 2+000 до км 17+000 се осъществява с повишено внимание поради изрязване на храсти. Участъкът е сигнализиран с пътни знаци. Срок до 30.08.2019 г.; \r\nПът III-555: Движението по път III-555 с. Полско Пъдарево – с. Биково от км 0+000 до км 13+000 се осъществява в едната лента поради частични ремонтни дейности на асфалтовата настилка. Участъкът е сигнализиран с пътни знаци. Срок до 31.10.2019 г. \r\n \r\nОПУ-Смолян: \r\nВременно са въведени следните ограничения за движение на МПС:  \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Срок до 30.09.2019 г.; \r\nРемонтни дейности: \r\nПът II-86: Движението по път ІІ-86 гр. Смолян – с. Средногорци от км 109+370 до км 109+570 в участъка срутище при км 109+450 при разклон за с. Тикале се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. Срок до 30.09.2019 г.; \r\nПът ІІ-86: Движението по път ІІ-86 Средногорци – Рудозем от км 125+727 до км 132+920 се осъществява с повишено внимание поради ремонтни дейности. През светлата част на денонощието пътният участък ще бъде временно затварян на определени участъци за интервали от 20 до 40 минути. Срок до 14.12.2019 г.; \r\nПът ІI-86: Движението по път ІІ-86 Смолян – Средногорци при км 120+800 се осъществява в една лента поради монтаж на автоматично устройство за записване на пътния трафик. Срок до 20.08.2019 г. \r\nПът IІI-197: Движението по път IІI-197 Борино – Грохотно – Девин в с. Грохотно при км 82+120 се осъществява с повишено внимание в лявата лента с изчакване при разминаване поради разрушена стена от каменна зидария вдясно на пътя. Участъкът е сигнализиран с пътни знаци. Срок до 31.08.2019 г.; \r\nПът ІІІ-866: Движението по път ІІІ-866 Девин – Михалково – Кричим в участъка пътно кръстовище за язовирна стена на „Цанков камък“ – граница област Смолян/Пловдив от км 66+857 до км 88+050 се осъществява с повишено внимание, съобразно въведената временна организация на движение при извършване на строителни дейности по уширение на пътния габарит. През светлата част на денонощието пътният участък ще бъде временно затварян на определени участъци за интервали от 20 до 40 минути. Срок до 30.12.2019 г.; \r\n \r\nОПУ-София: \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т., както и тегленето на ремаркета и полуремаркета. \r\nОбходен маршрут: през гр. Своге. Срок до 31.03.2020 г.; \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т. в двете посоки. Срок до 31.08.2019 г.; \r\nПът III-162: Движението по път III-162 Гара Лакатник – Миланово от км 0+000 до км 11+790 е ограничено за МПС над 3,5 т поради ремонтни дейности на подпорни стени. Участъкът е сигнализиран с пътни знаци. Срок до 12.09.2019 г.; \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси.  \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 31.03.2020 г.; \r\nПът III–813: Движението по път III–813 Годеч – Драгоман от км 6+900 до км 17+720 се ограничава за всички МПС поради ремонтни дейности на пътните съоръжения. \r\nОбходен маршрут: Годеч – Бучин проход – Щръклевци – Мало Малово – Големо Малово – Драгоман. Срок до 31.08.2019.; \r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.09.2019 г.; \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища.  \r\nОбходен маршрут: до Чибаовци да се ползва път II-81, до Бучин проход път III-164 Бучин проход – Искрец – Свидня. Срок до 31.03.2020 г.; \r\nРемонтни дейности: \r\nССТ: Движението по пътна връзка „Илиянско шосе“ при км 4+854 и пътен възел „Източна тангента“ при км 10+671 на Северна скоростна тангента /ССТ/ е ограничено поради ремонтни дейности /доизграждане на пътните платна/. Пътните възли са затворени с неподвижни ограничителни системи, вертикални пътни знаци и хоризонтална маркировка. Срок 01.03.2020 г.; \r\nПът II-16: Движението по път II-16 Гара Лакатник – Оплетня от км 32+200 до км 33+200 се осъществява с повишено внимание поради ремонтни дейности на подпорни стени и скоростта е ограничена до 50 км/ч. Участъкът е сигнализиран с пътни знаци. Срок до 12.09.2019 г.; \r\nПът II-16: Движението по път II-16 Своге – София в района на Томпсън от км 57+350 до км 58+050 се осъществява в една лента поради укрепване на свлачище. Участъкът е сигнализиран с пътни знаци и се регулира от светофарна уредба. Срок до 27.09.2019 г.; \r\nПът II-18: Движението по път II-18 Софийски околовръстен път при Чепинци от км 19+503 до км 20+139 се осъществява в една лента поради ремонтни дейности по ж.п. надлез при км 19+821. Участъкът е сигнализиран с пътни знаци и сигналисти. Срок до 14.09.2019 г.; \r\nПът II-37: Движението по път II-37 Лъга – Етрополе от км 14+000 до км 22+000 се осъществява поетапно в една лента поради ремонтни дейности по пътната настилка. Движението се извършва двупосочно в съседната лента. Срок 30.08.2019 г.; \r\nПът ІІ-81: Движението по път ІІ-81 Костинброд – Бучин проход от км 8+200 до км 30+400 се осъществява с повишено внимание поради изпълнение на частични строителни и ремонтни дейности, във връзка с реконструкция на пътя. Временната организация се осъществява посредством пътни знаци и временни светофарни уредби. Скоростта на движение е ограничена до 50 км/ч. Срок 30.11.2019 г.; \r\nПът II-81: Движението по път II-81 София – Костинброд от км 5+480 до км 5+960 се осъществява в една лента поради ремонтни дейности на кръговото кръстовище при гр. Костинброд. Ограничено е движението в изпреварващата лента в посока София като движението се осъществява в активната лента. Участъкът е сигнализиран с пътни знаци. Срок до 23.08.2019 г.; \r\nПът III-162: Движението по път III-162 Гара Лакатник – Миланово от км 0+000 до км 0+755 се осъществява с повишено внимание поради ремонтни дейности на подпорни стени и скоростта се ограничава до 30 км/ч. Срок до 12.09.2019 г.; \r\nПът III-3009: Движението по път III-3009 Правец – Етрополе от км 0+000 до км 10+313 се осъществява в една лента поради ремонтни дейности на асфалтовата настилка. Участъкът е сигнализиран с пътни знаци. Срок до 30.08.2019 г.; \r\nПът III-8103: Движението по път III-8103 Църклевци – Мало Малово от км 2+000 до км 11+000 се осъществява поетапно в една лента поради ремонтни дейности по пътната настилка. Движението се извършва двупосочно в съседната лента. Срок 31.08.2019 г. \r\n \r\nОПУ-Стара Загора: \r\nВременно са въведени следните ограничения за движение на МПС:  \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600.  \r\nОбходни маршрути:  \r\n- път ІІ-66 Поповица – Плодовитово – Първомай – Скобелево;  \r\n- път ІІ-66 Чирпан – Плодовитово – Първомай – Скобелево;  \r\n- Скобелево – Първомай – Плодовитово – път ІІ-66. Срок до 31.12.2019 г.; \r\nПът III-5005: Движението по път III-5005 връх ,,Шипка” – връх „Бузлуджа” от км 0+000 до км 12+213 е ограничено за МПС над 3.5 т. Срок до 20.12.2019 г. \r\nРемонтни дейности:  \r\nПът III-663: Движението по път III-663 с. Зетьово – с. Целина от км 0+000 до км 12+700 се осъществява в една лента поради ремонтни дейности на асфалтовата настилка. Участъкът е сигнализиран с пътни знаци. Срок до 30.09.2019 г.; \r\nПът III-663: Движението по път III-663 с. Зетьово – с. Целина от км 13+730 до км 15+220 се осъществява в една лента поради ремонтни дейности на асфалтовата настилка. Участъкът е сигнализиран с пътни знаци. Срок до 30.09.2019 г. \r\n \r\nОПУ-Търговище: \r\nВременно са въведени следните ограничения за движение на МПС: \r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т. поради свлачище в района на с. Александрово. Участъкът е сигнализиран с пътни знаци. Срок до 30.09.2019 г.; \r\nПът III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 30.09.2019 г.; \r\nРемонтни дейности: \r\nПът IІ-48: Движението по път II-48 Омуртаг – Котел от км 0+000 до км 18+000 се осъществява с повишено внимание поради извършване на превантивен ремонт. Срок до 30.10.2019 г.; \r\nПът III-2002: Движението по път III-2002 Цар Калоян – Попово от км 11+500 до км 38+600 се осъществява с повишено внимание поради извършване на ремонтни дейности на асфалтовата настилка. Срок до 15.11.2019 г.; \r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 30.09.2019 г. \r\n \r\nОПУ-Хасково: \r\nВременно са въведени следните ограничения за движение на МПС: \r\nПът III-597: Движението по път III-597 Ивайловград – Дъбовец – Малко градище – Лозен – Любимец в гр. Любимец при км 56+850 е ограничено за всички МПС поради закрит ж.п. прелез.  \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 31.12.2019 г.; \r\nПът III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 31.12.2019 г.; \r\nРемонтни дейности: \r\nПът III-663: Движението по път III-663 Чирпан – Димитровград от км 15+220 до км 29+913 и от км 31+742 до км 33+364 се осъществява в една лента поради ремонтни дейности на асфалтовата настилка. Участъкът е сигнализиран с пътни знаци. Срок до 04.09.2019 г. ; \r\nПът III-663: Движението по път III-663 Димитровград – Симеоновград в участъка от разклона за гр. Стара Загора до гр. Симеоновград от км 34+600 до км 54+835 се осъществява в една лента поради частични ремонтни дейности на асфалтовата настилка. Движението през работните участъци се осъществява двупосочно в едната лента и се регулира с пътна сигнализация. Срок до 02.10.2019 г. \r\n \r\nОПУ–Шумен: \r\nВременно са въведени следните ограничения за движение на МПС:  \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т. поради свлачищни процеси.  \r\nОбходен маршрут: Шумен – Овчарово – Друмево. Срок до 02.10.2019 г. \r\nРемонтни дейности: няма ограничения. \r\n \r\nОПУ-Ямбол: \r\nВременно са въведени следните ограничения за движение на МПС:  \r\nПът III-7008: Движението по път III-7008 Елхово – Изгрев от км 2+440 до км 2+560 е ограничено, поради лошо експлоатационно състояние на дървен мост над р. Тунджа. \r\nОбходен маршрут: По изграден обходен път до моста с ограничение на скоростта до 30 км/ч. Срок до 20.12.2019 г.; \r\nРемонтни дейности:  \r\nПът ІІІ-5304: Движение с повишено внимание по път ІІІ-5304 Кукорево - Окоп от км 3+300 до км 6+000 стесняване на една от лентите за движение поради изсичане на храсти. Движението се регулира чрез пътни знаци. Срок до 23.08.2019 г. \r\nПът III-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента поради пропаднала настилка и пропаднал насип. Движението се регулира чрез пътни знаци . Срок до 31.12.2019 г. \r\n \r\n Опасност от падащи камъни:  Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2019.08.19", "title": "Актуална пътна обстановка"}
{"url": "http://www.focus-news.net/news/2019/08/19/2690541/sport-tsska-pobedi-arda-kardzhali-s-32.html", "text": "ЦСКА продължи победния си ход в Ефбет Лига с успех с 3:2 срещу Арда Кърджали на стадион „Българска армия“ в мач от 6-ия кръг на първенството. За домакините се разписаха Тони Уот, Евандро и Али Соу, а за гостите Радослав Василев и Иван Коконов. Така „армейците“ се изкачиха до 11-тото място във временното класиране с 11 точки, а Арда са 8-ми с 8.", "date": "2019.08.19", "title": "Спорт: ЦСКА победи Арда Кърджали с 3:2"}
{"url": "http://www.focus-news.net/news/2019/08/19/2690540/izticha-srokat-za-podavane-na-zayavki-za-uchastie-v-protsedurata-na-izbor-za-strategicheski-investitor-za-aets-belene.html", "text": "Изтича срокът за подаване на заявки за участие в процедурата на избор за стратегически инвеститор за АЕЦ „Белене“. Процедурата за избор на стратегически инвеститор по проекта АЕЦ „Белене“ бе публикувана на 22 май 2019 г. в брой С176 в Официален вестник на Европейския съюз. Срокът за получаване на заявления за участие в процедурата за избор на стратегически инвеститор бе до 90-тия ден, считано от датата на публикуване на поканата в Официален вестник на ЕС. Индикативният срок за приключване на процедурата е 12 месеца. С Решение на Народното събрание на Република България от 7 юни 2018 г. и Решение № 447 от 29 юни 2018 г. на Министерския съвет бяха възобновени действията по търсене на възможност за реализация на проекта за АЕЦ „Белене“, съвместно със стратегически инвеститор, на пазарен принцип. Заявление за участие в процедурата за избор на стратегически инвеститор, съответно интерес за придобиване на миноритарно акционерно участие в проектната компания, можеха да подават български или чуждестранни юридически лица, както и обединения от такива.", "date": "2019.08.19", "title": "Изтича срокът за подаване на заявки за участие в процедурата на избор за стратегически инвеститор за АЕЦ „Белене“"}
{"url": "http://www.focus-news.net/news/2019/08/19/2690542/ot-dnes-zapochva-vavezhdane-v-elektronen-registar-na-informatsiya-za-identifikatsiya-na-ploshti-zhivotni-pchelini-i-akvakulturni-edinitsi-v-stranata.html", "text": "Създаден е електронен регистър за операторите и подизпълнителите, които произвеждат, преработват, търгуват, съхраняват или внасят биологични продукти. Това съобщиха от пресцентъра на   Министерството на земеделието, храните и горите . Целта е осигуряване на цялостен мониторинг на биологичното производство в страната, съгласно изискванията на регламентите на Европейския съюз.  \r\nОт днес контролиращите лица са длъжни да започнат да въвеждат в него информация за идентификация на площи, животни, пчелини и аквакултурни единици. Ще се вписват и издадени дерогации, сключени договори за сертифициране и контрол, сертификати, както и други данни свързани с биологичното производство. \r\nСъгласно Закона за прилагане на Общата организация на пазарите на земеделски продукти от Европейския съюз всеки оператор и/или подизпълнител, трябва да потвърждава информацията, която е въведена в регистъра. Това трябва да бъде извършено в срок до 10 календарни дни от трансферирането на данните за оператора от контролиращото лице. \r\nЗа изпълнение на посочените задължения е необходим квалифициран електронен подпис (КЕП) или персонален идентификационен код (ПИК), издаден от Националната агенция по приходите. ПИК може да се издаде във всеки офис на НАП. \r\nНовия регистър можете да намерите  .", "date": "2019.08.19", "title": "От днес започва въвеждане в електронен регистър на информация за идентификация на площи, животни, пчелини и аквакултурни единици в страната"}
{"url": "http://www.focus-news.net/news/2019/08/19/2690544/zam-ministar-krasimir-zhivkov-shte-otkrie-v-blagoevgrad-osmoto-ekouchilishte-na-mladezhkiya-voden-parlament.html", "text": "В Благоевград зам.-министърът на околната среда и водите Красимир Живков ще открие Осмото екоучилище на Младежкия воден парламент. Това съобщиха от пресцентъра на  Министерството на околната среда и водите . Официалната церемония ще се състои от 13.30 часа в конферентната зала на хотел „Езерец“. \r\nЗаниманията на екоучилището ще се проведат в реални условия на територията на Природен парк „Беласица“. Участие ще вземат младежки екипи от 17 населени места у нас и делегация на френския Младежки воден парламент. Целта е младите еколози да се запознаят с водните екосистеми; с оценката на антропогенното въздействие, както и методите за наблюдение и определяне на състоянието на водните тела. Ще бъдат изследвани водите на река Петричка и река Струмешница. Предвидено е посещение на  „Лешнишки водопад“ и на екопътеките „Приятели“ и „Пътеката на мравките“. \r\nУчастниците ще бъдат подпомогнати от експертите на четирите Басейнови дирекции у нас, РИОСВ – Благоевград, Природен парк „Беласица“ и Агенцията по водите „Артоа-Пикарди”, Франция.", "date": "2019.08.19", "title": "Зам.-министър Красимир Живков ще открие в Благоевград Осмото екоучилище на Младежкия воден парламент"}
{"url": "http://www.focus-news.net/news/2019/08/19/2690543/ria-novosti-mig-31-poletya-v-blizkiya-kosmos-video.html", "text": "Телевизионният канал „Звезда“ публикува видео от учебен полет на височинен изтребител МиГ-31БМ от морската авиация на Тихоокеанския флот в близкия комсос, предава  РИА Новости . \r\n„За първи път във въздушни боеве на практически таван участваха нови модернизирани височинни изтребители-прехващачи МиГ-31БМ“, отбелязаха от пресслужбата на Източния военен окръг. \r\nПолетът е осъществен на височина повече от 20 хиляди метра със скорост 2500 км/ч. Екипажът е провеждал търсене на условен противник без привличане на наземните средства за противовъздушна отбрана.  \r\nМиГ-31 е двуместен свръхзвуков изтребител-прехващач с голям радиус на действие, който може да оперира във всякакво време. Предназначен е за прехващане и унищожаване на въздушни цели на пределно малки, малки, средни и големи височини, в прости и сложни метеорологични условия, когато противникът използва активни и пасивни радиолокационни смущения. \r\nМиГ-31БМ е модернизирана версия на самолета, получила нова система за управление на въоръжението и по-съвременен радиолокатор. \r\n \r\n \r\n \r\nПревод и редакция:", "date": "2019.08.19", "title": "РИА Новости: МиГ-31 полетя в близкия космос (ВИДЕО)"}
{"url": "http://www.focus-news.net/news/2019/08/19/2690545/datskiyat-premier-interesat-na-tramp-da-kupi-grenlandiya-e-absurd.html", "text": "Идеята Дания да продаде Гренландия на САЩ е абсурд, заяви премиерът на страната Мете Фредериксен, след като американският президент Доналд Тръмп изрази интерес да купи най-големия остров, пише европейската редакция на  Politico . \r\n„Гренландия не е за продан. Гренландия не е датска. Гренландия е на Гренландия. Силно се надявам, че това не е било на сериозно“, заяви Фредериксен пред вестник Sermitsiaq. \r\n„Това е абсурдно решение и (премиерът на Гренландия) Ким Килсен, разбира се, даде ясно да се разбере, че Гренландия не се продава. Разговорът спира до тук“, подчерта тя. \r\nПрезидентът на САЩ потвърди пред репортери в  неделя, че е обсъждал идеята за закупуване на автономната датска територия. \r\n„Концепцията се появи и ... стратегически тя е интересна“, заяви Тръмп пред репортери, съобщава Ройтерс. Но той добави: \"Това не е номер 1 в списъка, мога да ви кажа това“. \r\nИкономическият съветник на Белия дом Лари Кудлоу също потвърди историята по-рано в неделя, казвайки пред Fox News, че „не искам да прогнозирам резултат, просто казвам, че президентът, който знае нещо или две за закупуването на недвижими имоти, иска да разгледа покупката на Гренландия“. \r\nКудлоу добави: „Дания притежава Гренландия, Дания е съюзник, Гренландия е стратегическо място, там горе. И те имат много ценни минерали“. \r\nМинистерството на външните работи на Гренландия подчерта пред САЩ миналата седмица, че не е на пазара, написвайки в „Туитър“: „Ние сме отворени за бизнес, а не за продажба“. \r\n \r\nПревод и редакция:", "date": "2019.08.19", "title": "Датският премиер: Интересът на Тръмп да купи Гренландия е „абсурд“"}
{"url": "http://www.focus-news.net/news/2019/08/19/2690547/dobrich-udalzhen-e-srokat-za-priklyuchvane-na-remonta-na-chast-ot-patya-dobrich-s-balik.html", "text": "До 30 август е удължен срокът за приключване на ремонт на част от пътя Добрич – с. Балик, предаде кореспондент на  Радио „Фокус” – Варна . Движението по третокласния път се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци. Ограничено е движението на МПС над 10 тона по път I-9 в участъка от село Кранево в посока  Варна. Обходният маршрут е през селата Кичево и Оброчище. Няма въведени промени в движението на автомобили в областта по републиканската пътна мрежа. В Добрич времето е слънчево и ясно, тихо е, температурата на въздуха е около 16 градуса.  \r\nЖулиета НИКОЛОВА", "date": "2019.08.19", "title": "Добрич: Удължен е срокът за приключване на ремонта на част от пътя Добрич – с. Балик"}
{"url": "http://www.focus-news.net/news/2019/08/19/2690539/tass-iranskiyat-tanker-grace-1-napusna-gibraltar.html", "text": "Задържаният на 4 юли по искане на САЩ заради подозрение в нарушение на санкционния режим срещу Сирия ирански танкер Grace 1 напусна Гибралтар, предава  ТАСС . \r\nЗа това съобщи посланикът на Ислямската Република във Великобритания Хамид Баидинеджад. \r\n„Потвърждаваме, че 45 след задържането във водите на Гибралтар иранският нефтен танкер започна движение в посока международни води“, написа посланикът. \r\n„Голямото внимание от страна на политиците на световно и регионално ниво демонстрира важността на политическите и юридическите усилия, които бяха предприети през последните дни“, добави дипломатът. \r\nВ неделя вестник The Wall Street Journal информира, че корабът е напуснал Гибралтар около 23:00 местно време (00:00 българско). От Организацията на пристанищата и корабоплаването на Иран в четвъртък съобщиха, че по-рано плавалият под флага на Панама танкер е сменил името си от Grace 1 на Adrian Darya и ще тръгне към някое средиземноморско пристанище. \r\n \r\nПревод и редакция:", "date": "2019.08.19", "title": "ТАСС: Иранският танкер Grace 1 напусна Гибралтар"}
{"url": "http://www.focus-news.net/news/2019/08/19/2690546/komisar-toshko-barzilov-pbzn-ekip-na-pozharnata-i-sluzhiteli-na-gorskoto-stopanstvo-sa-na-myasto-na-pozhara-kray-svoge-obhoden-e-tseliyat-perimetar.html", "text": "Екип на пожарната и служители на горското стопанство са на място на пожара край Своге. Това каза за  Агенция „Фокус“  началникът на „Национален оперативен център“ към ПБЗН комисар Тошко Бързилов. По думите му не може да се каже, че става дума за ново огнище. „Има ново място, където се развива пожарът, но са изпратени екипи от ПБЗН и горското стопанство и няма проблем на този етап. Осигурен е достъп на техника, а където не успеем да достигнем с техниката, ще се изпратят хора. Засега няма опасност. Надявам се екипите на място да се справят. Няма опасност за развитие\", посочи той.  \r\n„На място има един екип на пожарната и 8 души от горското стопанство, но ще правим още хора. В момента се прави организация, защото трябваше да се обходи целият периметър на пожара. Периметърът на пожара снощи беше голям и на 100% не може да бъде угасен такъв пожар\", каза още комисар Бързилов.", "date": "2019.08.19", "title": "Комисар Тошко Бързилов, ПБЗН: Екип на пожарната и служители на горското стопанство са на място на пожара край Своге, обходен е целият периметър"}
{"url": "http://www.focus-news.net/news/2019/08/19/2690548/apelativniyat-spetsializiran-nakazatelen-sad-shte-gleda-myarkata-na-petimata-zadarzhani-za-uchastie-v-prestapna-grupa-za-narkotitsi.html", "text": "Втори състав на Апелативен специализиран наказателен съд ще гледа мярката на петимата задържани за участие в организирана престъпна група, занимаваща се с наркотици. Това съобщиха от пресцентъра на  Апелативен специализиран наказателен съд . Мерките ще се гледат от 09.30 часа в зала 4 на Съда. \r\n \r\n „Фокус“ припомня: \r\n32 души са общо обвиняемите след проведената съвместна мащабна акция на ГДБОП и спецпрокуратурата срещу наркоразпространението в страната. Седем от тях са задържани под стража, а за друга част от тях е издадена Европейска заповед за издирване. Ръководителите на престъпната група са трима. Групировката е работела на територията на цялата страна, а дилърите, част от групата, са набирани по различни начини, като някои от тях са се включвали доброволно, а други са били принуждавани със заплахи и нанасяне на телесни повреди. Групата е действала от около 4 - 5 години, а по разкриването ѝ се е работело активно от две години и половина. Към момента са установени две оранжерии, но има данни и за други. В оранжерията в Русе са били открити около 1500 - 1600 стръка растения. Групировката е работела дълбоко конспиративно. Има предположения, че дилърите на най-ниското ниво може и да знаят за кого работят, но никога не са имали преки контакти с висшето ръководство.  \r\nВ продължение на действията по неутрализиране на най-голямата до момента организирана престъпна група за разпространение на наркотици разследващи полицаи от ГДБОП и прокурори от Специализираната прокуратура извършиха действия по разследването в кв. „Манастирски ливади“ в София. Открити са огромно количество наркотици и огнестрелни оръжия", "date": "2019.08.19", "title": "Апелативният специализиран наказателен съд ще гледа мярката на петимата задържани за участие в престъпна група за наркотици"}
{"url": "http://www.focus-news.net/news/2019/08/19/2690549/blagoevgrad-povishena-e-opasnostta-ot-padashti-kamani-v-rayona-na-kresnenskoto-defile-i-prohoda-predel.html", "text": "Нормално интензивен е трафикът по главен път Е-79 и АМ „Струма“. Това съобщи за  Радио „Фокус“ - Пирин  дежурният служител в Областно пътно управление - Благоевград. Няма регистрирани тежки пътни инциденти през изминалата нощ по пътищата, които са част от републиканската пътна мрежа. Няма въведени ограничения за ремонтни дейности. Повишена е опасността от падащи камъни в района на Кресненското дефиле и прохода Предел. \r\nОт Областно пътно управление - Благоевград отправят апел към водачите на моторни превозни средства да шофират внимателно, съобразявайки се с пътната обстановка и метеорологичните условия, като спазват дистанция. \r\nНатали СТЕФАНОВА", "date": "2019.08.19", "title": "Благоевград: Повишена е опасността от падащи камъни в района на Кресненското дефиле и прохода Предел"}
{"url": "http://www.focus-news.net/news/2019/08/19/2690551/denyat-19-avgust-v-balgarskata-istoriya.html", "text": "През 1916 г. в хода на Първата световна война започва настъплението на III пехотна Балканска дивизия при Добро поле /Македония/.През 1940 г. в Букурещ започват преговорите между делегациите на България и Румъния за връщането на Южна Добруджа на България.На днешния ден през 1991 г. в Москва се прави опит за държавен преврат. Съветския президент Михаил Горбачов е поставен под домашен арест, докато е на почивка в Крим. На тази дата са родени: Михаил Иванов, български лекар бактериолог и Боян Дановски - български писател, режисьор, театровед и преводач. На 19 август умират: Михаил Иванов - български лекар бактериолог и Николай Николаев - български хоров диригент и музикален педагог. \r\n \r\n \r\n2001 г. \r\nВ телевизионно обръщение премиерът Симеон Сакскобургготски оповестява социално-икономическите намерения на правителството, които се изразяват в намаляване на данъците, повишаване на цените на електроенергията и топлоенергията до 10 %, повишаване на детските надбавки двукратно, повишаване на минималната заплата от 85 на 100 лв. Част от намеренията са да се осигурят 20 млн. лв. за безлихвени кредити и намаляване на държавната администрация с 10 %. \r\n \r\n \r\n1987 г. \r\nВ духа на т.нар. Юлска концепция се правят промени в структурата на Министерския съвет. Закрити са стопанският, социалният, за духовно развитие, по селско и горско стопанство съвети, както и Държавната планова комисия и министерствата на народната просвета, на финансите, на търговията, на народното здраве, които са трансформирани в по-големи министерства. Създават се министерства на икономиката и планирането (министър Стоян Овчаров), на външноикономическите връзки (министър Андрей Луканов), на земеделието и горите (министър Алекси Иванов), на културата, науката и просветата (министър Георги Йорданов), на народното здраве и социалните грижи (министър Радой Попиванов). Закрити са и комитетите по труда и социалното дело, по цените и за култура. Тези промени са до голяма степен самоцелни, без съществено значение за обществено- политическото, икономическото и културното развитие на страната. \r\n \r\n \r\n1968 г. \r\nЗапочва съдебен процес срещу ръководителите на създадената през 1966 г. нелегална организация \"Марксистко-ленинска българска комунистическа партия\": Ръководителите й Михаил Докторов, Иван Младенов, Стоян Куцаров, Найден Найденов, Дончо Й. Дончев си поставят за цел \"да продължат делото на Горуня\" за борбата срещу Тодор Живков. Получават присъди от 5 до 10 г. затвор при \"усилен строг режим\". \r\n \r\n \r\n1965 г. \r\nПодписана е спогодба за научно и културно сътрудничество с Унгария. \r\nУнгария е Парламентарна република със столица Будапеща. Територията на страната е 93 хиляди кв.км., а населението ѝ – 10,2 млн. души. Парична единица – форинт. Унгария е парламентарна република, начело с президент, избиран за 4 години. Висш законодателен орган - Държавно събрание от 386 депутата, избирани за 4 години. Изпълнителна власт - правителство, начело с премиер-министър. \r\n \r\n \r\n1940 г. \r\nВ Букурещ започват преговорите между делегациите на България и Румъния за връщането на Южна Добруджа на България. \r\n \r\n \r\n1916 г. \r\nВ хода на Първата световна война започва настъплението на III пехотна Балканска дивизия при Добро поле (Македония). \r\n \r\n \r\n1903 г. \r\nВ Одринско започват въоръжените действия, които са част от национално-освободителната борба на македонските и тракийски българи. Организатор е Вътрешната Македоно-Одринска революционна организация (ВМОРО). \r\nВМОРО (Вътрешна македоно-одринска революционна организация) е национална революционна организация на поробените българи в Македония и Одринско, които, по волята на западноевропейските Велики сили, остават в пределите на Османската империя. Създадена е в Солун на 23 октомври 1893 г. от Д. Груев, д-р Хр. Татарчев, П. Попарсов и др. Организацията си поставя за цел да се бори за политическата автономия на Македония и Одринско в духа на обещаните реформи от чл. 23 на Берлинския договор. През есента на 1894 г. във ВМОРО влиза Г. Делчев. За изграждане на организацията и формулиране на нейната идеология се използват принципите на българското националноосвободително движение и структурата на БРЦК. През 1895 г. организацията започва да изгражда свои комитети в Одринско. По идея на Г. Делчев се изгражда четническа структура във ВМОРО. За всяка околия се предвиждат по една или няколко чети, чието главно предназначение е агитационно-организационната дейност. През есента на 1902 г. ВМОК, под ръководството на Ст. Михайловски и ген. Ив. Цончев, организира въстание в Горноджумайско, което е неуспешно. При потушаването му турските власти нанасят жесток удар на почти цялата комитетска мрежа на ВМОРО по поречието на Струма. През януари 1903 г. е свикан Солунският конгрес на ВМОРО, който взема решение за вдигане на въстание. На 21 април 1903 г. Г. Делчев е обкръжен с четата си в с. Баница, Серско, и загива в престрелката. \r\nСлед избухналите въстания в Македония на 2 август 1903 г. и в Одринско на 19 август 1903 г. , голяма част от комитетите на ВМОРО са унищожени или разстроени. Това налага незабавното възстановяване на организацията. По време на Младотурската революция (1908 г.) ВМОРО се легализира и разпуска своите въоръжени чети. Много скоро младотурците се отказват от революционни фрази и възобновяват терора. ВМОРО се възстановява като нелегална организация от Т. Александров, П. Чаулев и Хр. Чернопеев. През 1911-1912 г. организацията осъществява няколко терористични акта, които стават повод за обявяване на Балканската война. По време на войните (1912-1913 г., 1915-1918 г.) мнозинството от членовете на ВМОРО служат в българската армия и организацията фактически престава да съществува. През есента на 1919 г. е възстановена от Т. Александров, П. Чаулев и генерал-лейтенант Ал. Протогеров. \r\n \r\n \r\n \r\n На тази дата са родени: \r\n1989 г. \r\nРодена е Екатерина Карабашева - българска поетеса и писателка, автор на кратки разкази и стихове. \r\nИма публикации в много български културни издания, сред които в. „Труд”, в. „Словото днес”, сп. „Родна реч”, както и в различни български и чуждестранни антологии, сред които в немските “Junge Literatur” и „Ich schreibe!“. Нейни творби са отпечатани в румънското литературно списание “Dunặrea de Jos”, немското списание „Paraguas” и английското литературно списание “the MAG”. Произведенията ѝ са били превеждани на английски, немски, руски, румънски, френски и италиански езици. \r\n \r\n \r\n1946 г. \r\nРоден е Иван Нинов - български художник, график. Участва в изложби от 1969 г. Представя свои творби (графика) в чужбина: САЩ, Франция, Норвегия, Аржентина, Мексико, Полша, Германия (общи изложби); участва в биеналета в Краков (1972 г., 1978 г., 1991 г.), Любляна (1971 г., 1975 г., 1991 г.), Фредрикстад, Норвегия (1980 г.), Банска Бистрица (1989 г.), Капагава (1992 г.), Баден-Баден (1985 г.), Варна (1981 г., 1983 г., 1985 г., 1987г ., 1989г ., 1991 г.). Печели много награди от изложби в страната и чужбина. \r\n \r\n \r\n1934 г. \r\nРодена е Людмила Боева - български медиевист, русист, професор. Завършва руска филология в Саратовския държавен университет \"Н. Г. Чернишевски\" (1956 г.). Аспирант в Московския държавен педагогически институт (до 1959 г.). Преподавател по руска литература в държавния университет \"Ян Амос Коменски\", Братислава (1959-1970 г.). Защитава дисертация на тема \"Руски сатирични повести през XVII в.\" (1966 г.) и хабилитационен труд \"Пародията в руската литература през XVII в.\" в Карловия университет, Прага (1969 г.). Доцент по история на руската литература в Братиславския университет (от 1969 г.). Научен сътрудник в Института по литература при БАН (1971-1982 г.), доцент в катедра руска литература на Софийския Университет “Св. Климент Охридски” (от 1982 г.). Защитава дисертация за научна степен \"доктор на филологическите науки\" на тема \"Проблема жанров в русских повестях XVII в.\" (1988 г.). Професор по руски фолклор, стара руска литература и руска литература на XVIII в. в СУ “Св. Климент Охридски” (от 1989 г.). Позната като медиевист в Русия, Чехия, Словакия, Полша, Франция, Холандия, Германия и др. Основни трудове: \"Въпросы древнерусской литературы\" (1981 г.), \"Старата Киевска Русия\" (1983 г.), \"Проблемы русской литературы XI-XVIII веков\" (1985 г.), \"Древнерусские повести\" (1992 г.). Съставител и съавтор на христоматиите: \"Русский фольклор. Очерки и образцы\" (1991 г.), \"Древнерусская литература\" (1992 г.), \"Русская литература XVIII века\" (2001 г.). Умира на 5 април 2001 г. в София. \r\n \r\n \r\n1930 г. \r\nРоден е Райко Чочев - български лекар и общественик, емигрант в Германия от 1965 г. Световноизвестен специалист по тропически и вътрешни болести. Директор на здравното управление в Долна Саксония. Автор на повече от 70 научни публикации, изследовател на тропическите болести в Африка. Крупен дарител на здравеопазването в България, на пострадалите от земетресението в Стражица (1986 г.). Автор на книгата “Панагюрище мое” (1997 г.). \r\n \r\n \r\n1923 г. \r\nРоден е Мирослав Янакиев - български езиковед. Завършва славянска филология в Софийския Университет “ Св. Климент Охридски” през 1947 г. Професор е от 1979 г. в катедрата по български език в Софийския Университет “ Св. Климент Охридски”. Чете лекции по старобългарски език, съвременен български, историческа граматика на българския език, стилистика и стихознание. Ръководител (1966-1968 г.) на катедрата по български език в Института за чуждестранни студенти. Преподавател е по български език във Филологическия факултет на Московския университет (от 1972 г.). В изследванията си в областта на стилистката и стихознанието използва методи на математическата логика, на теорията на информацията и статистиката. Участва в разработването на езиковото обучение в средните училища. Негови съчинения са “Старобългарски език. Текстове и речник” (1956 г.), “Българско стихознание” (1960 г.), “Записки по стилистика на българския език” (1964 г.), “Как да редактираме собствено съчинение” (1976 г.), “Стилистиката и езиковото обучение” (1977 г.) и др. \r\n \r\n \r\n1899 г. \r\nРоден е Боян Дановски - български писател, режисьор, театровед и преводач. Следва инженерство и музика в Милано. Сближава се с Г. Милев и литературния кръг около сп. \"Везни\", в което печата литературни произведения и преводи от италиански език Сътрудничи на сп. \"Хиперион\", след спирането на \"Везни\". От 1928 г. се посвещава на режисьорска и театрална дейност. Специализира в Германия, през 1932 г. създава работническия театър \"Народна сцена\". След закриването на театъра (1933 г.) основава театрална студия, работеща по метода на К. С. Станиславски. След 9 септември 1944 г. е главен режисьор на Радиотеатъра, на Народната опера и Народния театър \"Ив. Вазов\". От 1957 г. до 1965 г. е директор и режисьор на Сатиричния театър. От 1951 г. - професор по актьорско майсторство и режисура във ВИТИЗ \"Кр. Сарафов\" (днес НАТФИЗ). Режисьор на филма \"Точка първа\" (1956 г.). Умира на 9 март 1976 г. в София. \r\n \r\n \r\n1864 г. \r\nРоден е Михаил Иванов - български лекар бактериолог. Завършва медицина в Цюрих (1891 г.). Известно време е военен лекар в София. Специализира бактериология в Германия при Р. Кох (1893 г.) и в Париж в Пастьоровия институт при И. И. Мечников и Е. Ру (1896 г.). Основава и ръководи Бактериологичния институт (1893-1920 г.). Един от редакторите на сп. \"Медицински напредък\" (1900-1902 г.) и сп. \"Български лекар\" (1905-1915 г. и 1921-1924 г.). Член на Върховния медицински съвет (1909-1912 г.) и негов председател (1924 г.). Има големи заслуги за предпазването на българското население до Балканската война (1912-1913 г.) от холера и петнист тиф. По време на войната е епидемиолог и бактериолог в Първа отделна армия. Пръв в България произвежда противодифтериен серум. През Първата световна война организира производството на противохолерна ваксина за цялата действаща армия. Умира на 19 август 1924 г. в София. \r\n \r\n \r\n На тази дата умират: \r\n1938 г. \r\nУмира Николай Николаев - български хоров диригент и музикален педагог. Роден е на 8 октомври 1852 г. в Болград. Завършва гимназия и музикален курс в Болград. Работи като учител по пеене в Болградската българска гимназия (1878-1879 г.), в Софийската мъжка гимназия (1879-1925 г.) и във Военното училище (1879-1880 г.). Основател и диригент на хорове. Участва с хорове под свое диригентство във всички по-важни събития в страната в продължение на 50 години. Един от основателите на дружество \"Славянска беседа\" (1880 г.), на Първото българско музикално дружество (1893 г.), на Българския музикален съюз (1904 г.), на който е председател до 1929 г.; на Българската оперна дружба (1907 г.) и др. \r\n \r\n \r\n1924 г. \r\nУмира Михаил Иванов - български лекар бактериолог. Той е роден в Прилеп на 19 август 1864 г. Завършва медицина в Цюрих (1891 г.). Известно време е военен лекар в София. Специализира бактериология в Германия при Р. Кох (1893 г.) и в Париж в Пастьоровия институт при И. И. Мечников и Е. Ру (1896 г.). Основава и ръководи Бактериологичния институт (1893-1920 г.). Един от редакторите на сп. \"Медицински напредък\" (1900-1902 г.) и сп. \"Български лекар\" (1905-1915 г. и 1921-1924 г.). Член на Върховния медицински съвет (1909-1912 г.) и негов председател (1924 г.). Има големи заслуги за предпазването на българското население до Балканската война (1912-1913 г.) от холера и петнист тиф. По време на войната е епидемиолог и бактериолог в Първа отделна армия. Пръв в България произвежда противодифтериен серум. През Първата световна война организира производството на противохолерна ваксина за цялата действаща армия. \r\n \r\n \r\n За изготвянето на историческата справка на Агенция “Фокус” са използвани следните източници: \r\n \r\nЕнциклопедия “България” - Издателство на БАН, 1982 г.; \r\n \r\nЕнциклопедия “Британика” (2004 г.); \r\n \r\nБолшая Советская Энциклопедия (1970 г.); \r\n \r\nФамилна енциклопедия “Larousse”; \r\n \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\n \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\n \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\n \r\nИстория на България по дати - Книгоиздателска къща “Труд”, 2003 г.; \r\n \r\nБългарски традиционен календар - БАН, Издателство Вион, 2002 г.; \r\n \r\nИстория на Балканите XIV - XX век - Издателска къща “Хермес”, 2002 г.; \r\n \r\nБългарска военна история - БАН, 1989 г.; \r\n \r\nИстория на войните в дати - Издателска къща “Емас”, 2001 г.; \r\n \r\nИстория на Русия - Книгоиздателска къща “Труд”, 2002 г.; \r\n \r\nИстория на Османската империя - Издателство “Рива”, 1999 г.; \r\n \r\nБългарска енциклопедия, БАН, Книгоиздателска къща “Труд”, 2003 г.; \r\n \r\nИсторически бюлетин – на “The New York Times”; \r\n \r\nИсторически бюлетин – на “The History Channel”; \r\n \r\nИсторически бюлетин – на “World of Quotes”; \r\n \r\nИсторически архив на Агенция “Фокус” - отдел “Архив и бази данни” и други.", "date": "2019.08.19", "title": "Денят 19 август в българската история"}
{"url": "http://www.focus-news.net/news/2019/08/19/2690550/reuters-tramp-shte-predstavi-mirniya-si-plan-za-blizkiya-iztok-sled-izborite-v-izrael-na-17-septemvri.html", "text": "Президентът на САЩ Доналд Тръмп заяви в неделя, че, най-вероятно, ще представи своя мирен план за Близкия Изток, изготвен от неговия главен съветник Джаред Къшнър, след предсрочните парламентарни избори в Израел на 17 септември, предава  Reuters . \r\nКъшнър, съпругът на дъщерята на Тръмп, е архитектът на предложения план за икономическо развитие на палестинците, Йордания, Египет и Ливан на стойност 50 милиарда долара, който трябва да донесе мир на региона. \r\n \r\nПревод и редакция:", "date": "2019.08.19", "title": "Reuters: Тръмп ще представи мирния си план за Близкия Изток след изборите в Израел на 17 септември"}
{"url": "http://www.focus-news.net/news/2019/08/19/2690552/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata.html", "text": "„Софийска вода” временно ще прекъсне водоснабдяването в някои части на столицата. Това съобщиха от пресцентъра на  дружеството . \r\nВъв връзка с подмяна на сградно водопроводно отклонение на ул. „Георги Бенковски“ в с. Лозен се налага спиране на водоподаването от 09.30 до 18.30 часа на клиентите на „Софийска вода”, живеещи в района на: ул. „ Георги Бенковски“ от ул. „Могила“ до ул. „Масларица“; ул. „Рашовец“ от ул. „Св. Спас“ до ул. „Георги Бенковски; ул. „Могила“ от ул. „Св. Спас“ до ул. „Георги Бенковски“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: ул. „Могила“ на ъгъла с  ул. „Георги Бенковски “.   \r\nВъв връзка с подмяна на сградно водопроводно отклонение на ул. „4-та“ в кв. „Враждебна“ се налага спиране на водоподаването от 09:30  до 16:30 часа на клиентите на „Софийска вода”, живеещи в района на: ул. „4-та“ от ул. „61-ва“ до бул. „Ботевградско шосе“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: ул. „4-та“ №11. \r\nВъв връзка с подмяна на сградно водопроводно отклонение на ул. „Презвитер Козма“ в жк. „Лозенец“ се налага спиране на водоподаването от 10:00  до 17:00 часа на клиентите на „Софийска вода”, живеещи в района на: ул. „Презвитер Козма“ от  ул. „Св. Теодосий Търновски\" до  бул. „Черни връх\". При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: ул. „Презвитер Козма“ на кръстовището с ул. „Теодосий Търновски“.   \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. Засегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2019.08.19", "title": "„Софийска вода” временно ще прекъсне водоснабдяването в някои части на столицата"}
{"url": "http://www.focus-news.net/news/2019/08/19/2690556/kyustendil-ogranichava-se-dvizhenieto-v-dvete-posoki-na-avtomagistrala-struma-v-uchastaka-mezhdu-paten-vazel-dupnitsa-sever-i-paten-vazel-boboshevo.html", "text": "Нормално се осъществява движението по главните пътни артерии в областта. Това съобщи за  Радио ‘‘Фокус’’ – Пирин  дежурният в Областно пътно управление - Кюстендил. Ограничава се движението в двете посоки на автомагистрала „Струма“ в участъка между пътен възел „Дупница Север“ и пътен възел „Бобошево“ от км 51+163 до км 73+330 поради увреждане на конструкцията на мостово съоръжение при км 62 в следствие на възникнал пожар на 13 август. Обходният път е през главен път Е-79. Ограничено за товарни автомобили над 3,5 тона е движението на третокласен път 6222 Смоличано - Пелатиково от км 10 до км 14 поради пропадане на част от пътното платно на няколко места. Обходният маршрут е през селата Згурово, Неделкова Гращица, Невестино, Друмохар, Ваксево и обратно. В една лента се осъществява движението на второкласен път 62 между Дупница и Клисура от км 42+263 до км 59+071, заради рехабилитация на пътното платно. \r\nНатали СТЕФАНОВА", "date": "2019.08.19", "title": "Кюстендил: Ограничава се движението в двете посоки на автомагистрала „Струма“ в участъка между пътен възел „Дупница Север“ и пътен възел „Бобошево“"}
{"url": "http://www.focus-news.net/news/2019/08/19/2690554/sofiya-vavezhda-se-vremenna-organizatsiya-na-dvizhenieto-za-provezhdane-na-futbolna-sreshta-na-natsionalen-stadion-vasil-levski.html", "text": "Въвежда се временна организация на движението за провеждане на футболна среща на Национален стадион „Васил Левски”. Това съобщиха от пресцентъра на  Столична община . От 16.00 до 22.00 часа се забранява престоят и паркирането на пътни превозни средства, с изключение на автомобилите на участниците в мероприятието, на моста пред Национален стадион „Васил Левски”.  \r\nОт 19.00 часа до приключване на футболната среща, само при необходимост и по преценка на ръководството на СДВР, се забранява влизането на пътни превозни средства в двете посоки, с изключение на автобусите на масовия градски транспорт, по:  \r\n- ул. „Ген. Гурко” между бул. „Васил Левски” и бул. „Евлоги и Христо Георгиеви”;  \r\n- бул. „Евлоги и Христо Георгиеви” между пл. „Орлов мост” и бул. „Черни връх”;  \r\n- бул. „Драган Цанков” между бул. „Евлоги и Христо Георгиеви” и бул. „Пейо К. Яворов”.", "date": "2019.08.19", "title": "София: Въвежда се временна организация на движението за провеждане на футболна среща на Национален стадион „Васил Левски”"}
{"url": "http://www.focus-news.net/news/2019/08/19/2690553/plovdiv-v-asenovgrad-shte-se-sastoyat-konsultatsii-za-naznachavane-sastava-na-oik.html", "text": "Кметът на Общината д-р Емил Караиванов отправи покана към партиите и коалициите за консултации за назначаване състава на ОИК. Това съобщиха от пресцентъра на  Община Асеновград . Поканата е адресирана до парламентарно представените партии и коалиции в 44-тото Народно събрание и партиите и коалициите, които имат избрани с техни кандидатски листи членове на Европейския парламент от Република България, но не са парламентарно представени.  \r\nКонсултациите са насрочени за 11.30 часа в зала № 305 в сградата на Община Асеновград. Съгласно чл. 75, ал. 3 и 4  от Изборния кодекс, т. 3 от Решение № 600-МИ/09 август 2019 г. и Решение № 603-МИ/12.08.2019 г. на ЦИК - София е необходимо на срещата да бъдат представени заверено от партията копие на удостоверение за актуално правно състояние на партията, издадено не по-рано от 10 юли 2019 г. (датата на насрочване на изборите), или заверено от представителя на коалицията копие от решение за образуване на коалицията, с което се удостоверяват пълномощията на лицата, представляващи съответната партия или коалиция и пълномощно от лицата, представляващи съответната партия или коалиция, в случаите, когато в консултациите участват упълномощени лица.  Писменото предложение за състав на ОИК, което съдържа имената на предложените лица, единен граждански номер, длъжност в комисията, образование, специалност и партията или коалицията, която ги предлага, заедно с предложението за резервни членове, копие от диплома за всяко лице за завършено висше образование или оригинал на уверение за завършено висше образование от съответното висше учебно заведение (в случай, че все още няма издадена диплома), удостоверение за правоспособност (в случай, че са юристи) и декларация за съгласие от всяко лице да бъде предложено за член на ОИК и че отговаря на изискванията на Изборния кодекс, се предоставят след провеждане на първата среща на консултациите. Горепосочените документи остават като неразделна част към протокола на консултациите и се изпращат с предложението на кмета на Общината до ЦИК - София.", "date": "2019.08.19", "title": "Пловдив: В Асеновград ще се състоят консултации за назначаване състава на ОИК"}
{"url": "http://www.focus-news.net/news/2019/08/19/2690558/nimh-ekstremalen-indeks-za-pozharoopasnost-e-v-sila-na-mesta-v-pet-oblasti-na-stranata.html", "text": "Екстремален индекс за пожароопасност е в сила на места в пет области на страната. Това сочи  справка на сайта на Националния институт по метеорология и хидрология (НИМХ) . Индексът обхваща територии от областите: Ловеч, Велико Търново, Плевен, Добрич и Пазарджик. Екстремалният индекс означава, че са възможни бързо разпространяващи се много силни пожари с въвличане на дървесните корони.", "date": "2019.08.19", "title": "НИМХ: Екстремален индекс за пожароопасност е в сила на места в пет области на страната"}
{"url": "http://www.focus-news.net/news/2019/08/19/2690557/vecher-makedoniya-gratski-mitropolit-podade-ostavka-zaradi-rech-na-omrazata-kam-lgbt.html", "text": "Спорният гръцки митрополит на Калаврита Амвросий, който минава за ожесточен гръцки консерватор, подаде оставка в неделя. Той е известен с острите си изявления срещу тези, за които твърди, че извършват нехристиянски дела, включително педерасти, мигранти и политици, пише македонското издание  „Вечер“ . \r\nАмвросий, на 81 години, подаде оставка по време на неделната литургия, Той беше митрополит на Калаврита, Южна Гърция, от 1978 година. \r\nЕпископът привлече вниманието с подкрепата си за екстремно-дясната партия „Златна зора“, която в момента се разпада, а нейните функционери са под съд или в затвори. \r\nПрез тази година Амвросий бе осъден за реч на омразата срещу лица от ЛГБТ общността, но получи 7 месеца условно. \r\nМиналата година той заяви, че смъртоносният пожар с повече от 100 жертви в Мати, край Атина, е бил „божие наказание“ за тогавашния премиер на Гърция Алексис Ципрас, който е представител на левицата и е атеист. \r\n \r\nПревод и редакция:", "date": "2019.08.19", "title": "„Вечер“ (Македония): Гръцки митрополит подаде оставка заради реч на омразата към ЛГБТ"}
{"url": "http://www.focus-news.net/news/2019/08/19/2690555/denyat-19-avgust-v-svetovnata-istoriya.html", "text": "На 19 август 1772 г. шведският крал Густав III възстановява абсолютна монархия. На този ден през 1912 г. в Албания започва гражданска война между християни и мюсюлмани. В хода на Втората световна война, през 1944 г., избухва Парижкото антихитлеристко въстание. През 1965 г. японският министър-председател Ейсако Сато става първият премиер след Втората световна война, който посещава Окинава. На 19 август 1989 г. полският президент Войчех Ярузелски номинира Тадеуш Мазовецки - активист на профсъюза “Солидарност” за министър-председател на Полша. Пет години по-късно, през 1994-та, президентът на САЩ Бил Клинтън прекратява 30-годишната държавна политика на отворени врати към кубинските бежанци. През 2003 г. кола-бомба се врязва в щаб-квартирата на ООН в Багдад, убивайки 22 души, включително висшия пратеник на ООН, Серджо Виейра Де Мело. Година след това интернет търсачката “Гугъл” (Google) пуска в продажба на фондовата борса свои акции. Денят е обявен от Общото събрание на ООН за Световен хуманитарен ден на 5 март 2009 г. На днешната дата през 1646 г. е роден първият кралски астроном на Англия Джон Фламстед. През 1871 г. е роден изобретателят и авиатор Орвил Райт. През 1883 г. е родена модната  дизайнерка Габриел (“Коко”) Шанел. На 19 август 1946 г. е роден 42- ият президент на САЩ (1993-2001 г.) Уилям (Бил) Клинтън. През 14 г. умира първият римски император Гай Октавиан Август. На днешната дата през 1662 г. умира френският математик, физик и философ Блез Паскал. \r\n \r\n \r\n2015 г. \r\nСамоубийствен атентатор убива най-малко 20 военнослужещи от иракската армия в град Байджи. \r\n \r\n \r\n2014 г.  \r\nИндонезия и Австралия възобновяват сътрудничеството си прекъснато заради шпионски скандал през есента на 2013 г. \r\n \r\n \r\n2011 г. \r\nВ 6 часа сутринта терорист-смъртник се взривява на площада пред комплекса на Британския съвет в Кабул. След десет минути друг терорист-смъртник се взривява в автомобил до вратите на Британския съвет. При евакуация на хората от сградата около девет терористи, въоръжени с гранатомети, тежки картечници и автомати Калашников започват масирана престрелка с охраната на комплекса която продължава около час. Загиват около 12 човека. Отговорност за нападението пое движение движение „Талибан“ отбелязващо годишнина от независимостта на Афганистан от Великобритания, получена през 1919 година. \r\n \r\n \r\n2005 г. \r\nЗапочва първото съвместно военно учение между Русия и Китай – Peace Mission 2005 г. Съвместните действия приключва на 25 август на китайския полуостров Шандун. В маневрите участват 10 000 военни, 140 бойни кораба и подводници. Според сценария на учението, в измислена държава, избухва конфликт на етническа основа, който прераства в гражданска война. На мястото ООН изпраща руски и китайски войници, за да спрат конфликта. \r\n \r\n \r\n2004 г. \r\nИнтернет търсачката “Гугъл” (Google) пуска в продажба на фондовата борса свои акции. “Гугъл” е американска корпорация, кръстена на числото гугол, т.е. 10 на степен 100. Мисията на организацията е „да организира световната информация и да я направи универсално достъпна и полезна“. Чрез различните си услуги, получава над 200 милиона заявки всеки ден. На 30 декември 2005 г., след проучване сред потребителите на CNN, създаването на “Гугъл” е обявено за най-значимото откритие на интернет. Седалището на организацията е в град Маунтин Вю, окръг Санта Клара, щата Калифорния. Корпорацията е основана от Сергей Брин (американец от руски еврейски произход) и Лари Пейдж. \r\n \r\n \r\n2003 г. \r\nКола-бомба се врязва в щаб-квартирата на ООН в Багдад, убивайки 22 души, включително висшия пратеник на ООН, Серджо Виейра Де Мело. \r\nСерджо Виейра Де Мело е роден през 1948 г. в Рио де Жанейро. Работи за ООН от 1969 г., докато учи философия и хуманитаристика в Парижкия университет. Той е специален пълномощник в лагер за бежанци в Женева и в различни хуманитарни и мироопазващи операции в Бангладеш, Судан, Кипър, Мозамбик и Перу. \r\n \r\n \r\n2002 г. \r\nПри най-голямата самолетна катастрофа на руските въоръжени сили загиват 85 военнослужещи, след като руски военен хеликоптер се разбива в Чечня. Военно-транспортният хеликоптер Ми-26, превозващ военнослужещи, се разбива, след като е обстрелван от бунтовници в Чечня. На борда на машината се намират 127 пасажери и петчленен екипаж. Хеликоптерът принадлежи на авиацията на Сухопътните войски на Русия. Той се разбива на 5 км. от военната база Ханкала /югоизточно от Грозни/. Падналият хеликоптер попада на минно поле, което затруднява достъпа да него. Загиват 85 души, живи остават петима от екипажа и 27 пътници. \r\n \r\n \r\n1994 г.  \r\nПрезидентът на САЩ Бил Клинтън прекратява 30-годишната държавна политика на отворени-врати към кубинските бежанци. \r\n \r\n \r\n1991 г. \r\nВ Москва се прави опит за държавен преврат. Съветския президент Михаил Горбачов е поставен под домашен арест, докато е на почивка в Крим. Превратът е организиран от комунистите, но се проваля два дни по-късно. Българският президент Желю Желев осъжда превратаджиите и подкрепя действията на руския президент Борис Елцин срещу тях. \r\n \r\n \r\n1989 г. \r\nПолският президент Войчех Ярузелски номинира Тадеуш Мазовецки - активист на профсъюза “Солидарност” за министър-председател на Полша. На парламентарните избори в Полша през 1989 г. побеждава опозицията. За президент е избран Войчех Ярузелски. Създадено е правителство на демократичните партии с министър-председател Т. Мазовецки. Мазовецки е първият премиер за 42 години, който не е комунист. \r\n \r\n \r\n1965 г. \r\nЯпонският министър-председател Ейсако Сато става първият министър-председател след Втората световна война, който посещава Окинава. Префектура Окинава е верига от 60 острова, разположени на юг от Кюшу. Окинава, наричана преди Рюкю, е независимо царство до XVII век и тогава развива свое наречие и културни традиции. От края на Втората световна война до 1972 г. Окинава се контролира от американската армия. \r\nЕйсаку Сато е роден е на 27 март 1901 г. Той 61-ви, 62-ри и 63-ти министър-председател на Япония. Избран е на 9 ноември 1964 г. и преизбран на 17 февруари 1967 г. и на 14 януари 1970 г. Последният си мандат изкарва до 7 юли 1972 г. През 1974 г. получава Нобелова награда мир. Умира на 3 юни 1975 г. \r\n \r\n \r\n1944 г. \r\nВ хода на Втората световна война избухва Парижкото антихитлеристко въстание. \r\nПарижкото Въстание е национално-освободително антифашистко въстание в Париж по време на Втората световна война. Ръководено е от Парижкия комитет за освобождение и от Националния съвет на Съпротивата. След ожесточени улични боеве на 24 август френските патриоти успяват да освободят почти целия град. Сутринта на 25 август в града влиза френска танкова дивизия, а в края на деня столицата е окончателно освободена. По време на въстанието парижани дават 1 483 убити и 3 477 ранени; нацистките войски - 2 788 убити и 4 911 ранени. Въстанието спасява Париж от разрушения, а населението му от масово унищожение. Ускорява се и освобождаването на Франция. \r\n \r\n \r\n1919 г. \r\nОбявена е независимостта на Афганистан от Великобритания. \r\nАфганистан е държава, разположена в Централна Азия и има площ от 652 225 кв. км. Населението на страната е 25 милиона и се състои от 19 етнически групи, почти всяка със собствен език и култура. Ислямът е официалната религия - 80% от населението са сунити, 20% - шиити. През 1747 г. висш съвет на афганските (пущунските) племена избира за шах на Афганистан водача на най-голямото племе - дурани. Това е Ахмад Шах Дурани. Той основава първата централизирана афганска държава - Дуранската империя с център в Кандахар. \r\nПрез XIX век британската империя води две войни (1838-1842 г. и 1879-1880 г.), с които се опитва да присъедини афганските земи към колонията си Индия. \r\nПрез 1919 г. Афганистан обявява независимост от Великобритания. След кратка война Лондон признава суверенитета на бившата си колония. Съветска Русия е първата страна, която признава независим Афганистан. \r\n \r\n \r\n1912 г. \r\nВ Албания започва гражданска война между християни и мюсюлмани. \r\nАлбания става част от Османската империя през 1478 г. След Балканската война, през 1912 г. тя обявява своята независимост от Османската империя, но в страната продължават да бушуват размирици. По време на Втората световна война, страната е окупирана от Италия. Съпротивата е главно комунистическа и се води от Енвер Ходжа. Той завзема властта. До 1990 г. Албания е изолирана комунистическа държава. Въпреки възникналата многопартийна демокрация, страната има проблеми с икономиката, организираната престъпност, както и с многото албански бежанци от Косово. Мнозинството от албанците изповядва мюсюлманството (70%), въпреки че религията е забранена по време на комунизма. Другите вероизповедания в страната са източноправославие (20%) и римокатолицизъм (10%). \r\n \r\n \r\n1772 г. \r\nШведският крал Густав III възстановява абсолютна монархия. \r\nТой е роден на 24 януари 1746 г. и е крал от 1771 г. В управлението си се опира на армията и на феодалното дворянство. На 29 март 1792 г. Густав III умира, след като е застрелян в гърба в полунощ на маскен бал в Кралската шведска опера в Стокхолм. Това събитие е описано в операта на Верди \"Бал с маски\". \r\n \r\n \r\n514 г. \r\nРимският папа Св. Симах (края на V - началото на VI в.) напуска доброволна папския престол, който заема от 22 ноември 498 г. По време на неговия понтификат е проведен съборът в Палмарис, постановил, че папата не може да бъде съден от човешки съд. Съборът е свикан от краля на Италия Теодорих (493-526 г.) по искане на противниците на папата. На заседанието си от 23 октомври 502 г. съборът приема решение, че папата е подвластен само на Божието правосъдие, с което косвено е подкрепена доктрината за непогрешимостта на папата, развита от папа Лъв Велики (440-461 г.). Симах е първият папа, изпратил палиум на епископ извън Римската църковна област (до епископа на Арл Цезарий (514 г.), с което утвърждава неговите митрополитски права над Галия). \r\n \r\n \r\n \r\n На тази дата са родени: \r\n1946 г. \r\nРоден е Уилям (Бил) Клинтън. Той е американски политик, 42- и президент на САЩ (1993-2001 г.) от Демократическата партия (вторият след Р. Никсън, срещу когото е приложен импийчмънт). Завършва право е Йейл (1973 г.). Участва в президентската кампания на Джордж Макгавъм (1972 г.). Избран е за главен прокурор на щата Арканзас през 1978 г. Достига политическия връх на САЩ рекордно бързо - на 32 год. е най-младият губернатор (щат Арканзас, 1978 г.); на 46 год. е най-младият президент след Дж. Кенеди. През 1993 г. печели президентските избори, побеждавайки Дж. Буш. Води центристка политика; задълбочава политическите отношения с Русия и Китай. Посредничи за подписване на мирното споразумение за Босна в Дейтън, щат Охайо (1995 г.); подкрепя военната намеса на НАТО в Косово, за да бъде спрян геноцидът на Св. Милошевич над косовските албанци (1999 г.); посещава България през 1999 г. \r\n \r\n \r\n1945 г. \r\nРоден е Йън Гилън - английски рокпевец и композитор. Известност получава с ролята си в рокоперата \"Исус Христос суперзвезда\". Той е вокалист в хард-рокгрупата \"Дийп Пърпъл\" между 1969 г. и 1973 г., 1983 г. През 1975 г. основава \"Йън Гилън бенд\", а през 1979 г. - \"Гилън\", която се разпада през 1983 г. Вокалист на \"Блек Сабат\". През 1992 г. гастролира в България. Дискография: \"Child in Time\" (1975 г.), \"Clear Air Turbulence\" (1976 г.), \"Scarabus\" (1977 г.); (с “Гилън\"): \"Mr. Universe\" (1979 г.), \"Glory Road\" (1980 г.), \"Future Stock\", \"Double Trouble\" (1981 г.), \"Magic\" (1982 г.) и др. \r\n \r\n \r\n1919 г. \r\nРоден е американският публицист Майкъл Форбс, основател на сп. \"Форбс\". \r\n \r\n \r\n1883 г. \r\nРодена е Габриел (“Коко”) Шанел. Тя е френски моден дизайнер. Коко или Габриел Шанел е родена през 1883 г. в Сумюр, Франция. Коко прави първата си колекция от шапки в Париж. Тя отрязва косата си и лансира модата на момчешките прически “ала гарсон”, която става много популярна в Париж през следващото десетилетие. Първия си бутик Шанел отваря в Довил през 1913 г. В края на Първата световна война Коко е на върха на модата, става част от аристократичните кръгове, сприятелява се с Жан Кокто, Пикасо, Стравински и Дягилев. През 1921 г. се появява парфюмът “Шанел №5”. Неин патент в модата са малката черна рокля и строгият костюм с пола или панталон, наричан днес “Шанел”. Коко изчезва мистериозно през януари 1971 г. Умира на 1 октомври 1971 г. \r\n \r\n \r\n1881 г. \r\nРоден е Джордже (Жорж) Енеску - румънски композитор, цигулар, диригент, пианист и музикален педагог. Учи цигулка от 4-годишна възраст при народния музикант Н. Киору. Получава музикално образувание във Виенската (1888-1892 г.) и Парижката (1893-1899 г.) консерватории. Ученик е на Й. Хелмесберг и П. Марсик (цигулка), Ж. Масне, Г. Форе, А. Жедалж (композиция). През 1898 г. в Париж с успех е изпълнена неговата \"Румънска поема\" за оркестър. Гастролира в редица европейски страни. През 1912 г. учредява в Румъния ежегодна премия за най-добро произведение, написано от румънски композитор (съществува до 1946 г.). От 1920 г. концертира в редица страни от Европа и Америка; живее главно в Париж (при него учи цигуларя Й. Менухин). Депутат във Великото национално събрание на Румъния, един от основателите на Румънската Академия на науките. Енеску разширява жанрово и обогатява румънската музика с нови изразни средства, разработва музикалния фолклор, който използва в големите сонатно-симфонични жанрове. Автор е на операта \"Едип\" (1932 г., поставена през 1936 г. в Париж), на три симфонии (1905 г., 1913 г., 1919м г.), на три сюити и две \"Румънски рапсодии\" за оркестър, струнни квартети, сонати - за пиано, цигулка и пиано, виолончело и пиано, песни и др. съчинения. Енеску умира на 4 май 1955 г. в Париж. \r\n \r\n \r\n1871 г. \r\nРоден е Орвил Райт - американски изобретател и авиатор. През 1903 г., заедно с брат си Уилбър, разработва първата летателна машина. В района на селището Кити Хоук, щата Северна Каролина те осъществяват, в рамките на един ден, първите в историята успешни полети с конструирания от самите тях самолет \"Флайър-1\", използващ двигател с вътрешно горене. \r\n \r\n \r\n1800 г. \r\nРоден е генерал Хуан Хосе Флорес – първият президент на Еквадор (1830-1834 г. и 1839-1845 г.). \r\n \r\n \r\n1761 г. \r\nРоден е Андреян (Адриан) Захаров - руски архитект, академик (1794 г.). Учи в Петербургската художествена академия (1767-1782 г.) при А. Ф. Кокоринов и И. Е. Старов и в Париж (1782-1786 г.) при Ж. Ф. Шалигрен. Повече от проектите му са реализирани в Петербург (застрояване на Василиевския о-в, мостове и др.). Захаров е главен архитект на Адмиралтейството от 1805 г. Най-известният му проект от този период е сградата на Адмиралтейството в Петербург (1806-1823 г.), изпълнен в стил ампир. Автор е на проектите за застрояване на Провиантския остров (1806-1808 г.) и Галерната врата (1806-1809 г.), редица проекти за Кронщад, проекти за обществени сгради и църкви в различни градове в Русия с монументален характер. Захаров умира на 8 септември 1811 г. в Петербург. \r\n \r\n \r\n1646 г. \r\nРоден е Джон Фламстед - първият кралски астроном в Англия. От ранна възраст започва да се занимава с астрономия и изчислява точно слънчевите затъмнения през 1666 и 1668. Той се подготвя за свещеническа длъжност, но е извикан в Лондон, през 1675 е назначен на новосъздадената длъжност кралски астроном и благодарение на неговите усилия е създадена Обсерваторията в Гринуич.. През 1684 става свещеник в Бърстоу, Съри, където остава до края на живота си, макар че запазва и длъжността кралски астроном. \r\n \r\n \r\n1398 г. \r\nРоден е Иниго Лопес де Мендоса, маркиз де Сантиляна - испански поет. Автор на първата испанска поетика - “Предисловие и послание” (1449 г.), на дидактичните съчинения “Пословици за славно просвещение и полезно изучаване” (1437 г.), “Спор на Биас с Фортуна” (1448 г.), “Поучение за фаворити” (1452 г.). Влиянието на италианската поезия се усеща в неговите сонети, чиято форма Сантиляна въвежда в испанската поезия, а също така и в алегоричните му поеми “Адът на влюбените” и “Комедийка за Понц” (1444 г.). Сантиляна пише още стихотворения в духа на народната испанска поезия - “Песни”, “Пастирски песни” и др., сборник “Пословици, които си казват стариците до огъня” (издаден 1508 г.). Сантиляна умира на 25 март 1458 г. в Гуадалахара. \r\n \r\n \r\n \r\n На тази дата умират: \r\n2012 г.  \r\nУмира Антъни Дейвид „Тони“ Скот - британски филмов режисьор и продуцент, носител на „Златен глобус“, „БАФТА“ и две награди „Еми“. \r\nСкот е брат на режисьора Ридли Скот. Известни филми режисирани от него са „Топ Гън“, „Ченгето от Бевърли Хилс II“, „Дни на грохот“, „Истински романс“, „Шпионски игри“, „Мъж под прицел“, „Дежа ву“ и други. \r\n \r\n \r\n1994 г. \r\nУмира Лайнъс Карл Полинг - американски химик от немски произход, носител на две Нобелови награди: \r\n- Нобелова награда за химия за 1954 за изследване природата на химичната връзка и нейното приложение за определяне структурата на химичните съединения \r\n- Нобелова награда за мир за 1962 за кампанията му против опитите с ядрено оръжие. \r\nНаред с Мария Кюри са единствените Нобелови лауреати в различни дисциплини. \r\n \r\n \r\n1936 г. \r\nУмира Федерико Гарсиа Лорка - испански поет. Той е роден на 5 юли 1898 г. във Фуентевакерос, близо до Гранада. Завършва право в Гранада и се преселва в Мадрид, където се отдава на литературна, театрална и музикална дейност. През 1922 г. създава пътуващия театър \"Ла Барака\". Застава на страната на прогресивните испански среди, член е на Испанското дружество на приятелите на СССР. Автор е на няколко стихосбирки, от които \"Циганско романсеро\" обхваща творчеството му от 1924 г. до 1928 г. Пише пиеси: \"Мариана Пенида\", \"Чудесната обущарка\", \"Балаганът на дон Кристобал\", \"Любовта на дон Перлимплин с Белиза в градината\", \"Кървава сватба\", \"Нерма\", \"Дона Росита - девицата, или Езикът на цветовете\", \"Домът на Бернардо Алба\". \r\n \r\n \r\n1929 г. \r\nУмира Сергей Павлович Дягилев - руски театрален деец. Той е роден на 31 март 1872 г. Заедно с А. Н. Бенуа основава художествено дружество \"Мир искусства\" и издава едноименно списание (съредактор). От 1907 г. представя руското концертно изкуство. От 1911 г. до 1929 г. създава Руския балет на Дягилев. \r\n \r\n \r\n1925 г. \r\nУмира Вилхелм Щрайберг - германски езиковед. Той е роден на 23 февруари 1864 г. в Рюдесхайм. Професор във Фрибургския (Швейцария, 1889 г.), Мюнстерския (от 1899 г.), Мюнхенския (от 1909 г.), Лайпцигския (от 1920 г.) университети. Представител на младограматическата школа в езикознанието. Основните му трудове са в областта на сравнително-историческо езикознание и германистиката; изследва прагерманския и готския езици, издава готски текстове (паралелно със старогръцките оригинали). Заедно с Карл Бругман издава сп. “Indogermanische Forschungen” (от 1892 г.). \r\n \r\n \r\n1876 г. \r\nУмира Джордж Смит - английски асиролог и археолог. Той е роден на 26 март 1840 г. в Лондон. Работи в Британския музей първоначално като гравьор, а по-късно, след като овладява клинописното писмо, става научен сътрудник. През 1872 г. сред таблиците от библиотеката на Ашурбанипал открива акадската версия на легендата за Потопа - прототип на библейската легенда. Открива поемата за Гилгамеш и др. През 1873-1876 г. ръководи разкопките в Ниневия. Участва в издаването на асирийски текстове в поредицата “The cuneiform inscriptions of Western Asia” (1861-1884 г.). \r\n \r\n \r\n1819 г. \r\nУмира Джеймс Уат - английски изобретател, създател на универсалната парна машина, член на Лондонското Кралско дружество (1785 г.). Той е роден на 19 януари 1736 г. в Гринок, Шотландия. От 1757 г. работи като механик в университета в Глазгоу, където изучава свойствата на водната пара и изследва зависимостта на температурата на наситената пара от налягането. Като регулира модел на парната машина на Нюкомън, открива че значителният разход на пара в тази машина се дължи на охлаждането на цилиндъра до температурата на охлаждащата вода по време на впръскване на парата в цилиндъра и за да се съкрати разходът на пара, трябва да се отдели кондензаторът на парата от цилиндъра. Като използва тази идея, построява експериментална машина (1765 г.) и след това първата голяма парна машина (1768 г.), която патентова (1769 г.). Получава английски патент на парна машина с разширение (1782 г.). Уат въвежда първата единица за мощност - конска сила (в системата SI единицата за мощност е наречена Wat). Благодарение на икономичността си парната машина на Уат получава широко разпространение и спомага за преминаване към машинно производство. \r\n \r\n \r\n1662 г. \r\nУмира Блез Паскал - френски математик, физик и философ. Роден е на 19 юли 1623 г. в Клермон Феран. На 16 години публикува \"Очерк за конусните сечения\" (1640 г.), съдържащ класическата теорема на проективната геометрия за шестоъгълник, вписан в конусно сечение, която носи неговото име. В \"Трактат за аритметичния триъгълник\" (1654 г.) за пръв път формулира и прилага принципа за пълната математическа индукция. Разработките му за триъгълника оказват влияние върху Г. В. Лайбниц - един от създателите на диференциалното смятане. Паскал открива основния закон на хидростатиката. През 1641 г. конструира сметачна машина. Във философията започва като рационалист, минава през скептицизма и завършва с религиозния мистицизъм на янсенизма. Основното му философско произведение е \"Мисли\" (1672 г.), известни са неговите \"Писма до един провинциалист\" (1656-1657 г.). Философските и полемичните му съчинения отреждат на Паскал достойно място в епохата на френския класицизъм. \r\n \r\n \r\n1493 г. \r\nУмира Фридрих III - германски крал (от 1440 г.), император (от 1452 г.); австрийски ерцхерцог. Той е роден на 21 септември 1415 г. в Инсбрук. Произхожда от династията Хабсбурги. Като император е в пълна зависимост от фактически суверенните германски князе. В австрийските наследствени земи на Хабсбургската фамилия води борба за подчинение на феодалните съсловия и градовете, утвърждава за австр. князе титлата ерцхерцог. През 80-те години води борба с унгарския крал Матиаш Хуниади и загубва почти всички австрийски владения заедно с Виена. \r\n \r\n \r\n1457 г. \r\nУмира Андрея дел Кастаньо - италиански живописец от ранния Ренесанс. Роден е около 1421 г. в Кастаньо, Тоскана. Като творец се формира под влиянието на Мазачо, Донатело и Паоло Учело. Работи във Флоренция, във Венеция (1442 г.) и в Рим (1454 г.). Изпълнява фрески, изобразяващи “9 знаменити хора” (между които портрети на Данте, Бокачо, Петрарка, кондотиера Пипо Спано и др., рисувани между 1445 г. и 1457 г., днес се съхраняват в манастира “Сант Аполония” във Флоренция, превърнат в музей на Кастаньо. Рисува фреските “Троица” в църквата “Сантисима Анунциата” във Флоренция, 1454-1455 г., “Тайната вечеря”, между 1445 и 1457 г. \r\n \r\n \r\n14 г. \r\nУмира Гай Октавиан Август, първият римски император. Наречен е \"възстановител на републиката\". \r\nБаща му е първият от семейството, който става сенатор и претор. Умира, когато Октавиан е на 4 години и майка му е тази, която му осигурява добри връзки, понеже е дъщеря на сестрата на Юлий Цезар. \r\nНа 15 години е избран за понтифекс и 46 пр.н.е. участва в триумфа на Цезар. \r\nОктавиан участва във войната в Иберия 46 пр.н.е. и е трябвало да получи висока длъжност при похода срещу партите през 44 пр.н.е., въпреки че е само на 18 години. След убийството на Цезар, вуйчо му го осиновява, дава му името си и го прави изпълнител на завещанието. \r\n \r\n \r\n \r\n За изготвянето на историческата справка на Агенция “Фокус” са използвани следните източници: \r\n \r\nЕнциклопедия “България” - Издателство на БАН, 1982 г.; \r\n \r\nЕнциклопедия “Британика” (2004 г.); \r\n \r\nБолшая Советская Энциклопедия (1970 г.); \r\n \r\nФамилна енциклопедия “Larousse”; \r\n \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\n \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\n \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\n \r\nИстория на България по дати - Книгоиздателска къща “Труд”, 2003 г.; \r\n \r\nБългарски традиционен календар - БАН, Издателство Вион, 2002 г.; \r\n \r\nИстория на Балканите XIV - XX век - Издателска къща “Хермес”, 2002 г.; \r\n \r\nБългарска военна история - БАН, 1989 г.; \r\n \r\nИстория на войните в дати - Издателска къща “Емас”, 2001 г.; \r\n \r\nИстория на Русия - Книгоиздателска къща “Труд”, 2002 г.; \r\n \r\nИстория на Османската империя - Издателство “Рива”, 1999 г.; \r\n \r\nБългарска енциклопедия, БАН, Книгоиздателска къща “Труд”, 2003 г.; \r\n \r\nИсторически бюлетин – на “The New York Times”; \r\n \r\nИсторически бюлетин – на “The History Channel”; \r\n \r\nИсторически бюлетин – на “World of Quotes”; \r\n \r\nИсторически архив на Агенция “Фокус” - отдел “Архив и бази данни” и други.", "date": "2019.08.19", "title": "Денят 19 август в световната история"}
{"url": "http://www.focus-news.net/news/2019/08/19/2690559/dobrich-zatvarya-se-chast-ot-ul-kiril-i-metodiy-zaradi-remontni-deynosti.html", "text": "От 09.00 часа до 17.00 часа ул. „Кирил и Методий“ ще бъде затворена в частта си от ул. „Сан Стефано“ до х-л „България“ заради ремонтни дейности. Това съобщиха от пресцентъра на  Общината . Община град Добрич моли гражданите да не паркират автомобилите си в посоченото време в тази отсечка.", "date": "2019.08.19", "title": "Добрич: Затваря се част от ул. „Кирил и Методий“ заради ремонтни дейности"}
{"url": "http://www.focus-news.net/news/2019/08/19/2690560/burgas-nadezhda-dineva-shte-predstavi-debyutniya-si-roman-ordenat-na-skorpionite-v-kulturen-tsentar-morsko-kazino.html", "text": "Романът „Орденът на скорпионите“ е дебютната книга на бургазлийката Надежда Динева. Тя ще бъде представена от 18.30 часа в зала „Петя Дубарова“ на КЦ „Морско казино“. Това съобщиха от пресцентъра на  Община Бургас . Това е книга с множество обрати, която фокусира вниманието върху вътрешния глас. С всеки изминал ред той кънти все повече в мислите на читателя и го насочва към надеждата. Онази надежда, която шепне, че не само ще има утре, а и то ще е по-хубаво.  \r\n„Орденът на скорпионите“ е завладяващ роман, който те кара да се гмурнеш в непознатото, а има и доста загадки, до които читателят трябва да достигне. Книгата няма аналог, иновативна е със своя сюжет и преплитане на обективната журналистика с фикцията. „Орденът на скорпионите“ е много приятна изненада. Интригуващата история, в която има и любов, се разгръща на фона на изключително богат контекст от актуални събития, в които са вплетени международната журналистика и мястото на жените в нея, миграцията, фалшивите новини, престъпността, недоволството от полицията и правосъдната система в различни държави… В центъра на този контекст е тероризмът с неговото „кърваво пиршество“. Тук идва и най-голямата изненада в романа – кой е противникът на тероризма. Тъкмо неговият образ носи идеализма на младостта, носи посланието и надеждата на Надежда Динева, че хора и правителства могат да се обединяват за общи цели. В романа са намерили място етичните предизвикателства към съвременната журналистическа професия, опасенията, че с „мобилността, високите технологии, напредналата икономика, комуникациите и ние като журналисти създаваме почва за „изявата“ на псевдоиндивидуалисти, които носят само разрушение и трагедии“. Надежда Динева завършва Гимназия с преподаване на немски език „Гьоте“ в Бургас. През 2010 година печели олимпиада по немски език към Немската служба за академичен обмен в партньорство с Посолството на ФРГ у нас. Завършва журналистика в Софийски университет „Св. Климент Охридски“ с профил Международна журналистика. В Германия участва в две международни програми за журналисти от редица европейски държави – през 2016 и 2018 година. Живее в София и работи като репортер в онлайн медия.", "date": "2019.08.19", "title": "Бургас: Надежда Динева ще представи дебютния си роман „Орденът на скорпионите“ в Културен център „Морско казино“"}
{"url": "http://www.focus-news.net/news/2019/08/19/2690564/po-pokana-na-ekaterina-zaharieva-za-parvi-pat-v-balgariya-pristiga-yordanski-vanshen-ministar.html", "text": "По покана на вицепремиера и министър на външните работи Екатерина Захариева за първи път в България пристига йордански външен министър. Това съобщиха от пресцентъра на  Министерството на външните работи . Айман Сафади, министър на външните работи на Хашемитското кралство Йордания, ще бъде на посещение у нас от днес до 21 август.    \r\nЕкатерина Захариева ще приеме министър Сафади в МВнР на 20 август 2019 г. за разговор на четири очи в 9.40 часа, а в 10.05 часа ще се състоят пленарни разговори между двете делегации.    \r\nВ 11.00 часа в зала „Договори“ на МВнР двамата министри ще подпишат споразумение за визово облекчение на притежателите на дипломатически и служебни паспорти.    \r\nЕкатерина Захариева и Айман Ал-Сафади ще дадат изявление в 11.20 часа.    \r\nЕкатерина Захариева беше на посещение по покана на Айман Сафади в Йордания през декември 2018 г. Двамата министри са се срещали и в рамките на различни международни форуми в последните месеци - на Европейския съюз и Лигата на арабските държави, на срещата за Близкия изток в Дъблин, в ООН.   \r\nЙордания е ключов партньор на България, на Европейския съюз и НАТО в региона на Близкия изток. Стокообменът между България и Йордания за първите 4 месеца на т.г. възлиза на 9.7 млн. долара като в сравнение със същия период на 2018 г. бележи ръст от повече от 21%. За 2018 г. двустранният стокообмен възлиза на стойност 25.2 млн. долара.", "date": "2019.08.19", "title": "По покана на Екатерина Захариева за първи път в България пристига йордански външен министър"}
{"url": "http://www.focus-news.net/news/2019/08/19/2690561/blagoevgrad-v-obshtinata-shte-se-provedat-konsultatsii-za-sastava-na-obshtinska-izbiratelna-komisiya.html", "text": "Във връзка с подготовката за произвеждане на избори за общински съветници и кметове, насрочени за 27 октомври 2019 година, ще се проведат консултации за състав на ОИК – Благоевград. Срещата ще бъде от 11.00 часа в зала 101 на Община Благоевград, съобщиха от пресцентъра на  Общината . \r\nВ консултациите участие ще вземат участие парламентарно представените партии и коалиции в 44-тото Народно събрание и партии и коалиции, които имат избрани с техни кандидатски листи членове на Европейския парламент от Република България, но не са парламентарно представени.  \r\nУведомлението, издадено от кмета на Благоевград д-р Атанас Камбитов е поместено", "date": "2019.08.19", "title": "Благоевград: В Общината ще се проведат консултации за състава на Общинска избирателна комисия"}
{"url": "http://www.focus-news.net/news/2019/08/19/2690562/pregled-na-osnovnite-temi-v-dobrudzhanskiya-pechat.html", "text": "„Ще останат ли безнаказани роднини, прикрили убиец”, гласи водещото заглавие в днешното издание на вестник  „Добруджанска трибуна“ .  91-годишният баща на кмета на Кранево е убил съсед, с помощта на най-близките си разчленил трупа, натъпкали го в чували на 56-годишната жертва и го скрили в гората на Г. Кантарджиево, твърди изданието. Родственици на тежко болния старец няма да носят наказателна отговорност, защото в Наказателния кодекс липсва текст за подобни деяния. „Представят електрически автобус, управата иска такива за Добрич“, съобщава изданието. Официалният вносител на автобуси KARSAN в България ще представи в добруджанския град вид електрически автобус в четвъртък. Инициативата е свързана с плановете на общинското дружество „Градски транспорт“ ЕООД да модернизира автопарка и да промени облика на предлаганата услуга. Това са съобщили от пресслужбата на Община град Добрич. В рубриката „Новини“ – „Намаляват осъдителните присъди в Добричко“. Коефициентът на криминална активност в региона е по-висок от средния за страната, сочат данните на териториалното поделение на Националния статистически институт. С осъдителни присъди (ефективни и условни) са приключили делата за 774 извършени престъпления. Това е с 9,8% по-малко в сравнение с 2017 година. От спортната страница – „Национален турнир по плажен тенис ще се проведе в Добрич“. На 21 и 22 септември на кортовете за плажни спортове в комплекс „Простор“ ще се проведе националното състезание. Това съобщават от пресслужбата на Община Добрич. Турнирът се организира от Клуба за плажен тенис в добруджанския град по повод празника на Добрич - 25 септември.", "date": "2019.08.19", "title": "Преглед на основните теми в добруджанския печат"}
{"url": "http://www.focus-news.net/news/2019/08/19/2690563/ostavat-broeni-dni-do-finala-na-konkursa-za-tvorbi-posveteni-na-sv-sofroniy-vrachanski.html", "text": "Броени дни остават до финала на конкурса за литература и изобразително изкуство на тема „Св. Софроний Врачански – ярък духовен пример от миналото към настоящето и бъдещето“, предаде репортер на  Агенция „Фокус“ .  Крайният срок за предаването на творбите на децата и учениците на възраст от 5 до 19 години е 1 септември. Конкурсът се провежда с благословението на Негово високопреосвещенство Врачанския митрополит Григорий. Посветен е на 280-ата годишнина от рождението на небесния покровител на Врачанската епархия, 225-ата годишнина от ръкоположението му за епископ и 55-ата годишнина от канонизацията му за светец, които се изпълват през настоящата година. \r\nЦелта на конкурса е с примера на делата на св. Софроний Врачански, които възраждат и укрепват България като държава на духа, да се насочи вниманието на децата и учениците към истинските духовни ценности и непреходни християнски добродетели, които ще ги облагородят, извисят и утвърдят в любовта към Бога и ближния. \r\nУчастниците могат да творят в следните раздели: \r\nІ-ви раздел: „Изобразително изкуство“ \r\nЖанров обхват: иконопис, живопис и графика. \r\nФормат, материали и техника: по избор. \r\nКонкурсът се провежда в четири възрастови групи: \r\n- I-ва възрастова група – 5 и 6-годишни деца от подготвителните групи на детските градини; \r\n- II-ра възрастова група – 1 – 4 клас; \r\n- III-та възрастова група – 5 – 7 клас; \r\n- IV-та възрастова група – 8 – 12 клас. \r\n \r\nІІ-ри раздел: „Литература“ \r\nЖанров обхват: поезия, проза /разказ или есе/. \r\nКонкурсът се провежда в две възрастови групи: \r\n- I-ва възрастова група – 5 – 7 клас; \r\n- II-ра възрастова група – 8 – 12 клас. \r\n \r\nВсеки участник може да участва и в двата раздела с по едно авторско произведение, специално създадено за конкурса. \r\nВсяка конкурсна творба трябва да съдържа следната информация: \r\n- трите имена на участника, възраст; \r\n- клас, училище, школа; \r\n- точен адрес и телефон за връзка с родител или ръководител. \r\n \r\nТворбите се изпращат на адрес: гр. Враца, ул. “Христо Ботев“ № 4 във Врачанската света митрополия или на e-mail: mitropolia.vraca@gmail.com. Лице за контакт: ставрофорен иконом Николай Костадинов – тел.:0879-80-30-25. \r\nКомисиите по оценяване в двата раздела се определят от организаторите на конкурса. В двата раздела се награждават 1-во, 2-ро и 3-то място с грамоти и предметни награди. Творческият конкурс е иницииран от Врачанската света митрополия, съвместно с Областна администрация – Враца и Регионално управление на образованието – Враца.  \r\nНикола Петков", "date": "2019.08.19", "title": "Остават броени дни до финала на конкурса за творби, посветени на св. Софроний Врачански"}
{"url": "http://www.focus-news.net/news/2019/08/19/2690566/plovdiv-povishena-e-opasnostta-ot-padashti-kamani-po-pat-krichim-stamboliyski.html", "text": "Трафикът на територията на Пловдивска област се осъществява нормално и без затруднения към този час. Това съобщиха за  Радио „Фокус“ – Пловдив  от Областното пътно управление. Засилено автомобилно движение се отчита по пловдивския участък на АМ „Тракия“. Пътищата на територията на областта са сухи и нормално проходими. Движението по пътя Пловдив - Карлово при км 48 се осъществява в платното посока Пловдив поради изграждане на кръстовище при село Труд. Срокът на дейностите е до 24 септември. Движението по пътя Кричим - Михалково - Девин, в участъка от км 88 до км 103 в областите Пловдив и Смолян, се осъществява с повишено внимание поради премахване на скална маса. Може да се използва обходен маршрут – пътя Асеновград - Смолян. Срокът на дейностите е до 30 ноември. Забранено е движението на тежкотоварни камиони над 12 тона по пътя Поповица – Болярци. Обходният маршрут за водачите е по пътя Поповица - Садово - Кочево - Болярци. Забранено е движението за всички моторни превозни средства по пътя Белица - Загражден - Давидково, в участъка от км 13 до км 18. Причината за ограничението е компрометирана настилка. Все още е ограничено и преминаването на моторни превозни средства по-високи от 4 метра през тунелите по пътя Асеновград - Нареченски бани. Опасност от падащи камъни има по направленията Кричим - Стамболийски, Бачково - Нареченски бани, Троян - Кърнаре и Юговско ханче - Югово - Лъки - Здравец и в района на проходите Козница и Стражата. Водачите трябва да бъдат особено бдителни, преминавайки по посочените пътни участъци, призовават от Областното пътно управление. \r\nТрафикът на територията на град Пловдив също се осъществява нормално. Засилено автомобилно движение се отчита по булевардите „Найчо Цанов“, „Христо Ботев“, „Цар Борис III Обединител“, „Шести септември“, „Руски“, „Източен“ и „България“. Пътните настилки в града са сухи и нормално проходими. \r\nТони МИХАЙЛОВ", "date": "2019.08.19", "title": "Пловдив: Повишена е опасността от падащи камъни по път Кричим - Стамболийски"}
{"url": "http://www.focus-news.net/news/2019/08/19/2690569/kathimerini-mitsotakis-otiva-v-parizh-i-berlin-za-da-predstavi-ikonomicheskite-reformi-v-gartsiya-i-investitsionni-initsiativi.html", "text": "След кратка почивка миналата седмица, премиерът на Гърция Кириакос Мицотакис се подготвя за бурна активност с предстоящите визита в Париж и Берлин, където трябва да представи серията от икономически реформи и инвестиционни инициативи в страната, пише вестник  Kathimerini. \r\nМицотакис пристига за среща с френския президент Еманюел Макрон през тази седмица, а на 29 август ще е в Берлин, където ще го чака канцлерът Ангела Меркел. Двете визити ще бъдат наблюдавани отблизо в южната ни съседка, но, както пише изданието, от тях не се очакват конкретни резултати. \r\nОсновната цел е да се създаде положителен климат сред ключовите европейски партньори и потенциалните чуждестранни инвеститори по отношение на перспективите на страната за бързо възстановяване и устойчива стабилност. \r\nРамка за стимулиране на растежа трябва да бъде определена в законодателството, което ще бъде предложено пред парламента през следващите седмици, заедно с друг законопроект за намаляване на данъците в съответствие с предизборните обещания на Мицотакис. \r\nЗаконът за растеж трябва да предостави разяснения за използването на земята, да опрости процедурите за лицензиране и да предложи стимули за бъдещите чуждестранни инвеститори, най-вече в туристическия сектор. \r\nМеждувременно, правителството цели да изпълни обещанията си за намаляване на данъка върху дохода, като същевременно намали данъците върху корпоративните печалби и дивиденти. \r\nОчаква се Мицотакис да представи тези реформи на своите чуждестранни събеседници в опит да покаже, че администрацията му сериозно се опитва да привлече толкова необходимите инвестиции, за да стимулира икономиката. \r\nОчаква се също така да ги увери, че 3,5-процентовата цел на основния излишък за тази и следващата година ще бъде изпълнена, но в същото време ще настоява целта да бъде понижена от 2021 г. \r\nОсвен външната дипломация, Мицотакис също трябва да се подготви за Международния панаир в Солун (МПС) за следващия месец. \r\nСпоред източници на изданието, Мицотакис възнамерява да използва МПС –който традиционно е мястото, където гръцките министър-председатели разкриват икономическата си политика и правят обещания за отделяне на средства – за да представи средносрочния си план за растеж на Гърция. Според събеседниците на „Катимерини“, премиерът ще разкрие намеренията, които излизат извън близкото бъдеще и ще „изтласкат страната от посредствеността“. \r\nМицотакис възнамерява да обясни как Гърция може да започне да се завръща към растежа  и да разкрие плана си за повишаване на средните и ниските доходи, които бяха силно засегнати през годините на финансовата криза, посочват същите източници. \r\n \r\nПревод и редакция:", "date": "2019.08.19", "title": "Kathimerini: Мицотакис отива в Париж и Берлин, за да представи икономическите реформи в Гърция и инвестиционни инициативи"}
{"url": "http://www.focus-news.net/news/2019/08/19/2690567/sport-grigor-dimitrov-veche-e-78-mi-v-sveta.html", "text": "Най-добрият ни тенисист Григор Димитров отстъпи нови четири позиции в световната ранглиста слез отпадането си в първи кръг на турнира от сериите „Мастърс“ в Синсинати. Българинът вече е номер 78 в света, след като не успя да защити 90 точки за ранглистата. За първи път от 2012 година насам Димитров е извън първите 70 на ранглистата, като заемаше 72-о място в средата на юни 2012.През новата седмица Григор Димитров няма предвидени участия в турнири, като се е фокусирал изцяло върху предстоящото си участие в последния за годината турнир от Големия шлем Ю Ес Оупън.В челото на ранглистата няма промени. Водач остава Новак Джокоович, следван от Рафаел Надал и Роджър Федерер. Руснакът Даниил Медведев, който спечели титлата в Синсинати, се изкачва до петото място.", "date": "2019.08.19", "title": "Спорт: Григор Димитров вече е 78-ми в света"}
{"url": "http://www.focus-news.net/news/2019/08/19/2690568/burgas-dvama-dushi-i-dete-sa-postradali-pri-katastrofa-na-patya-burgas-varna-v-rayona-na-km-184.html", "text": "Двама души и дете са пострадали при катастрофа на пътя Бургас – Варна в района на км 184. Това съобщиха от  ОДМВР - Бургас . Инцидентът е станал на 18 август т.г. около 12.20 часа. Причината е движение с несъобразена скорост. Лек автомобил „Форд  Мондео“, управляван от 22-годишен израелски гражданин, се блъска в паркиран лек автомобил „Фолксваген Поло“. От инцидента са пострадали 40-годишен словашки турист, 33-годишната му съпруга и 7-годишния им син, които с охлузвания, без опасност за живота, са прегледани и освободени за домашно лечение.", "date": "2019.08.19", "title": "Бургас: Двама души и дете са пострадали при катастрофа на пътя Бургас – Варна в района на км 184"}
{"url": "http://www.focus-news.net/news/2019/08/19/2690570/prokuror-rumyana-arnaudova-zadarzhaniyat-za-ubiystvoto-na-deteto-v-selo-sotirya-e-napravil-palni-samopriznaniya.html", "text": "Задържаният за убийството на детето в село Сотиря е направил пълни самопризнания при разпита му като обвиняемо лице. Това каза в сутрешния блок на  Нова телевизия  говорителят на главния прокурор Румяна Арнаудова. \"Това е различно от самопризнанието, което може един обвинен да направи пред съда - когато бъде внесен обвинителен акт и подсъдимият признае изцяло фактите по обвинителния акт и се съгласи да не се събират доказателства. При втората хипотеза ако Съдът приеме, че това самопризнание се подкрепя изцяло от доказателствата по делото е длъжен да проведе съкратено съдебно следствие. При развиването на такова Съдът е длъжен да определи наказанието и след това да го намали с една трета. Целта на наказания по НК са да се превъзпита лицето и да се поправи. Надявам се да се постига превантивния ефект\", посочи Арнаудова.  \r\nПо думите ѝ задържаният за убийството да детето Мартин Трифонов е осъждан за блудство и за опит за изнасилване. \"Получил е 8 месеца лишаване от свобода с изпитателен срок от 2 години. Този размер на наказанието е влязъл в сила, но личното ми мнение, че е изключително ниско. Следващото му наказание е 8 месеца ефективно лишаване от свобода, но очевидно тези две наказания, макар и изтърпени през месец април 2018 г., не са довели до поправянето на обвиняемия\", каза още тя.  \r\nАрнаудова добави, че Трифонов признава изцяло всички обстоятелства по изнасилването, блудството и умишленото убийство на детето, като е обяснил начинът, по който е нанесъл ударите. \"Използвал е камък за нанасяне на тежки наранявания по детето. Твърди, че е употребил алкохол и под негово въздействие е извършил тези действия. Това не оправдава лицето и не променя установените факти.  \r\nНямаме данни за ненавременна или неадекватна намеса на медицинския екип. Установено е в съдебно-медицинска експертиза каква е причината за смъртта на детето. Тя е тежка черепно-мозъчна травма, несъвместима със живота\", допълни тя.", "date": "2019.08.19", "title": "Прокурор Румяна Арнаудова: Задържаният за убийството на детето в село Сотиря е направил пълни самопризнания"}
{"url": "http://www.focus-news.net/news/2019/08/19/2690565/vecherne-novosti-sarbiya-kadri-veseli-zayavi-che-srednovekovnata-stolitsa-na-sarbiya-novo-bardo-e-bizhu-na-kosovskoto-kulturno-nasledstvo-shte-vazstanovyava-drevnata-mina-ako-stane-premier.html", "text": "Председателят на косовския парламент Кадри Весели заяви, че е „горд“ от повторното издигане на знамето на Косово над стените на сръбската средновековна столица Ново Бърдо, както и от полицията и другите институции на страната, които „се грижат за драгоценните паметници на Косово“, пише белградският ежедневник  „Вечерне новости“ . \r\n„Гордея се с великолепната крепост Ново Бърдо, това бижу на нашето културно наследство и древно селище, което от векове служи като кръстопът на цивилизациите. Още повече се гордея с красивото знаме на Косово, което гордо се развява на кулите на крепостта, както и от полицията и другите държавни институции, които се грижат за скъпоценните паметници на Косово“, написа във „Фейсбук“ Весели, предизвиквайки гнева на сърбите. \r\n„Сърбия напразно се опитва да асимилира нашата култура и наследство“, добави председателят на парламента в Прищина. \r\nВ допълнение към публикацията си, той прикачи и снимки със служители на косовската полиция в подножието на крепостта, както и кадри, показващи знамето на страната върху средновековен сръбски паметник. \r\n„Като бъдещ министър-председател аз няма да позволя някое от тези древни косовски богатства да бъде политически инструментализирано или засегнато. Ще възстановим предишната слава на Ново Бърдо, не само като го превърнем в международна културна туристическа атракция, но и като възстановим старата мина“, добави Весели. \r\n \r\nПревод и редакция:", "date": "2019.08.19", "title": "„Вечерне Новости“ (Сърбия): Кадри Весели заяви, че средновековната столица на Сърбия Ново Бърдо е бижу на косовското културно наследство, ще възстановява древната мина ако стане премиер"}
{"url": "http://www.focus-news.net/news/2019/08/19/2690572/shumen-zabraneno-e-dvizhenieto-na-tovarni-avtomobili-nad-10-tona-po-patya-radko-dimitrievo-drumevo-poradi-svlachishta.html", "text": "В сила е забраната за товарни автомобили над 10 тона по пътя Радко Димитриево- Друмево, поради свлачища, предаде репортер на  Радио „Фокус“ - Шумен . Обходният маршрут е Шумен – Овчарово – Друмево. Ришки проход е отворен, Върбишки проход е затворен за всички пътни превозни средства. Пътните настилки на територията на област Шумен са сухи. Видимостта е добра. Времето е ясно, слънчево, температурата на въздуха е около 19 градуса. \r\nИвелина ИВАНОВА", "date": "2019.08.19", "title": "Шумен: Забранено е движението на товарни автомобили над 10 тона по пътя Радко Димитриево - Друмево поради свлачища"}
{"url": "http://www.focus-news.net/news/2019/08/19/2690571/targovishte-v-grada-shte-se-provedat-konsultatsii-za-sastava-na-obshtinska-izbiratelna-komisiya-za-predstoyashtite-mestni-izbori.html", "text": "Кметът д-р Дарин Димитров отправя покана до политическите партии и коалиции за участие в консултациите за определяне състав на Общинска избирателна комисия - Търговище, във връзка с предстоящите на 27 октомври избори за общински съветници и за кметове. Това съобщиха от  Община Търговище . Консултациите ще се проведат от 14.00 часа в зала 28 на Общината.", "date": "2019.08.19", "title": "Търговище:  В града ще се проведат консултации за състава на Общинска избирателна комисия за предстоящите местни избори"}
{"url": "http://www.focus-news.net/news/2019/08/19/2690573/veliko-tarnovo-zabraneno-e-preminavaneto-na-avtomobili-nad-35-tona-po-patya-cheshma-kesarevo-kadeto-se-izvarshva-razshiryavane-na-platnoto.html", "text": "Интензивен е трафикът във Велико Търново, предаде репортер на  Радио „Фокус“ – Велико Търново .  Времето е ясно и слънчево, настилките – сухи и нормално проходими. Движението е натоварено по булевардите „България“ и „Никола Габровски“, в района на двата пътни възела – „Южен\" и „Качица“, по „Беляковско шосе“, както и по улица „Магистрална“. Колони от автомобили има в района на кооперативния пазар, на светофара по бул. „България“ (при отбивката за стадион „Ивайло“) и пред пощата. Затворена за движение е улица „Св. Климент Охридски“. В отсечката под крепостта „Царевец\" тече укрепване на свлачище, което ще продължи до началото на септември. Обходният маршрут за Арбанаси и Горна Оряховица е по път III-514, ул. „Св. Климент Охридски“ (обходен път Царевец), ул. „Сливница“, ул. „Д. Найденов“, жп гара Велико Търново, по път I-4 до Южен пътен възел. Полицейски екипи има и на входовете и изходите на облачния град, както и в някои участъци от първокласната и второкласна пътна мрежа. Времето навсякъде е ясно и слънчево, пътищата – сухи. Нови въведени ограничения за изминалото денонощие няма. Отворен за движение е Проходът на Републиката, но там все още важи предупреждението за опасност от падащи камъни. Забранено е преминаването на автомобили над 3.5 тона по пътя Чешма – Кесарево, където се извършва разширяване на платното. Обходният маршрут е през  Сливовица – Горско Ново село – Джулюница. \r\nЛуиза ТРАНЧЕВА", "date": "2019.08.19", "title": "Велико Търново: Забранено е преминаването на автомобили над 3.5 тона по пътя Чешма – Кесарево, където се извършва разширяване на платното"}
{"url": "http://www.focus-news.net/news/2019/08/19/2690575/varna-v-obshtinata-shte-se-provedat-konsultatsii-za-sformirane-na-obshtinskata-izbiratelna-komisiya.html", "text": "Среща за сформиране на състава на Общинската избирателна комисия за произвеждането на избори за общински съветници и кметове на 27 октомври ще се проведе във Варна от 14.00 часа. Това съобщават от  Общината . На консултациите в зала „Варна“ на Общината са поканени представители на партия ГЕРБ, коалиция „БСП За България“, коалиция „Обединени Патриоти “, ДПС, „Воля“ и коалиция „Демократична България – Обединение“. За участие в консултациите партиите следва да представят редица документи. Сред тях е писмено предложение за състав на Общинската избирателна комисия, което съдържа имената на предложените лица, ЕГН, длъжност в комисията, образование, специалност и партията или коалицията, която ги предлага. Трябва да се приложи също, заверено от партията копие от удостоверението за актуално правно състояние на партията, издадено не по-рано от 16 юли 2019 г. (датата на насрочване на изборите), или заверено от представителя на коалицията копие от решението за образуване на коалицията, с което се удостоверяват пълномощията на лицата, представляващи съответната партия или коалиция. Сред необходимите документи е също пълномощно от лицата, представляващи партията или коалицията, когато в консултациите участват упълномощени лица. Трябва да се предоставят копие на диплома за завършено висше образование или оригинал на уверение за завършено висше образование от съответното висше учебно заведение (в случай, че все още няма издадена диплома), удостоверение за правоспособност (в случай, че са юристи) и предложение за резервни членове на партиите и коалициите по т. 1, които да заместят предложените от тях лица, в случаите по чл. 51, ал. 2 от Изборния кодекс или когато член на комисията не участва в заседанията ѝ повече от 10 дни. Сред задължителните необходими документи е също и декларация за съгласие от всяко едно лице да бъде предложено за член на ОИК, както и че отговаря на изискванията на Изборния кодекс.", "date": "2019.08.19", "title": "Варна: В Общината ще се проведат консултации за сформиране на Общинската избирателна комисия"}
{"url": "http://www.focus-news.net/news/2019/08/19/2690574/pazardzhik-povishena-e-opasnostta-ot-padashti-kamani-v-planinskata-chast-na-oblastta.html", "text": "Натоварен е трафикът по главните пътища в областта. Това съобщи за  Радио „Фокус“ – Пазарджик  дежурният в Областно пътно управление. Движението по пътя Панагюрски колонии – Панагюрище в района на 75 км се осъществява с повишено внимание пропадане на част от банкета. Движението в участъка е регулирано с пътни знаци. Въведено е ограничение на моста в село Бошуля, където е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля. В планинската част на областта има опасност от падащи камъни. Тя е най-голяма по направленията Пещера – Батак – Широка поляна, Варвара – Гара Костандово и Белово – Юндола. \r\nВаня НИКОЛОВА", "date": "2019.08.19", "title": "Пазарджик: Повишена е опасността от падащи камъни в планинската част на областта"}
{"url": "http://www.focus-news.net/news/2019/08/19/2690576/sofiyska-voda-vremenno-shte-prekasne-vodosnabdyavaneto-v-chast-ot-zhk-zapaden-park-na-20-avgust.html", "text": "„Софийска вода” временно ще прекъсне водоснабдяването в част от жк. „Западен парк“ на 20 август. Това съобщиха от пресцентъра на  дружеството . \r\nВъв връзка с подмяна на пожарен хидрант срещу бл. 22 в жк. „Западен парк“ се налага спиране на водоподаването от 10:00  до 16:00 часа на клиентите на „Софийска вода”, живеещи в: бл. 18, бл. 19, бл. 21, бл. 22, бл. 23, бл. 24, бл. 25, бл. 26, бл. 27, бл. 34, бл. 35, бл. 36 и ДГ № 130 ,,Приказка''. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: пред ДГ № 130 ,,Приказка''. \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. \r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2019.08.19", "title": "„Софийска вода” временно ще прекъсне водоснабдяването в част от жк. „Западен парк“ на 20 август"}
{"url": "http://www.focus-news.net/news/2019/08/19/2690578/shumen-v-obshtinata-shte-se-provedat-konsultatsii-za-opredelyane-sastava-na-oik-za-mestnite-izbori-prez-oktomvri.html", "text": "От 9.30 часа в зала 203 на Община Шумен ще се проведат консултации за определяне състава на Общинската избирателна комисия за произвеждане на избори за общински съветници и за кметове на общини на 27 октомври 2019 г. Това съобщиха от  Община Шумен . От Общината е изпратена покана до парламентарно представените партии в 44-тото Народно събрание, до партиите и коалициите, които имат избрани членове на Европейския парламент от Република България, и до партиите и коалициите, които не са парламентарно представени.  \r\nОт Общината информират още, че на официалния сайт на Община Шумен в категорията „Избори“ и рубриката „Местни избори 2019“ се публикува актуална информация по организационно-техническата подготовка на предстоящите избори.", "date": "2019.08.19", "title": "Шумен: В Общината ще се проведат консултации за определяне състава на ОИК за местните избори през октомври"}
{"url": "http://www.focus-news.net/news/2019/08/19/2690577/sliven-povishena-e-opasnostta-ot-padashti-kamani-po-patya-sliven-ichera-gradets.html", "text": "Нормално проходими са пътните настилки в Сливенска област. Няма въведени ограничения по пътищата, съобщиха от  Областно пътно управление - Сливен . Трафикът е интензивен,  но без задръствания. В участък от пътя между Твърдица и Елена в отсечката от км 47+800 до км 48 има пропадане на пътното платно и текат ремонтни дейности, които трябва да приключат до 31 август. Затворени за тежкотоварни автомобили над 10 тона са проходите Твърдишки и Вратник. Котленският  проход е отворен за всички превозни средства. Опасност от падащи камъни има по пътя Сливен – Ичера – Градец. По път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над12 т. поради намалена носимоспособност на мостово съоръжение на км 10+868. Движението по път ІІІ-7306 Сунгурларе – Пъдарево в участъка с. Чубра – с. Пъдарево е ограничено за МПС над 12 тона поради намалена носимоспособност на пътното тяло в участъка на област Бургас. Срокът на двата ремонта е краят на август.", "date": "2019.08.19", "title": "Сливен: Повишена е опасността от падащи камъни по пътя Сливен – Ичера – Градец"}
{"url": "http://www.focus-news.net/news/2019/08/19/2690579/plovdiv-blizo-70-sa-registriranite-sluchai-na-chrevni-infektsii-v-oblastta.html", "text": "68 са регистрираните случаи на чревни инфекции в Пловдивска област през миналата седмица. Това сочи справка на  Радио „Фокус“ – Пловдив  в сайта на Регионалната здравна инспекция. 27 от засегнатите от чревни инфекции са на територията на град Пловдив. През миналият отчетен период случаите са били 53, 29 от които в областния град. Намаление се отчита при броя на засегнатите от варицела и скарлатина. За последния отчетен период в Имунизационния кабинет са имунизирани 7 души с препоръчителни имунизации.", "date": "2019.08.19", "title": "Пловдив: Близо 70 са регистрираните случаи на чревни инфекции в областта"}
{"url": "http://www.focus-news.net/news/2019/08/19/2690581/pregled-na-osnovnite-temi-v-burgaskiya-pechat.html", "text": "„Няма кой да изкупува гроздето, очакват фалити“ е водещото заглавие от днешния брой на  вестник „Черноморски фар\" . Големите винзаводи в областта – презапасени със суровина от предходната година. Заради акциите на Полиция и Прокуратура спаднали продажбите на продукти, пише още вестникът. „17 убити от ток шъркела са открити край Братово“ е друго заглавие от страниците на вестника. Монтират специални кацалки на електропроводите, пояснява материалът. „Средно по 170 на ден молят за топло в Бургаско“ е още едно заглавие от страниците на ежедневника. Средно  на ден по 170 социално слаби от Бургаски регион подават заявления за помощ за отопление. Това сочат данните на Дирекция „Социално подпомагане“ за първия месец на кампанията. Тя стартира на 1 юли и до края на месеца подадените молби са вече 4064, уточнява статията. „Молитва ни заря на Петрова нива за 116-годишнината от Илинденско-Преображенското въстание“ е темата на деня в днешния брой на „Черноморски фар“. Президентът Румен Радев заяви, че е въпрос на национално достойнство да не позволим да се преиначава историята, пише още вестникът.", "date": "2019.08.19", "title": "Преглед на основните теми в бургаския печат"}
{"url": "http://www.focus-news.net/news/2019/08/19/2690580/tass-voenni-ot-sasht-izpalnyavat-nablyudatelen-polet-nad-rusiya.html", "text": "Американския военни изпълняват наблюдателен полет над територията на Русия от 19 до 24 август, докато в същото време специалисти от Русия го правят над територията на Великобритания от 19 до 23 август. Това съобщи в понеделник вестник „Красная звезда“, позовавайки се на началника на Националния център за намаляване на ядрената опасност Сергей Рижков, предава  ТАСС . \r\nОтбелязва се, че наблюдателните полети в рамките на международния Договор за откритото небе се извършват с цел да се съдейства за по-голяма откритост и прозрачност във военната дейност на страните-участници. \r\nДоговорът за откритото небе е многостранен международен договор, подписан на 24 март 1992 г. в Хелзинки от представители на 23 държави, които са членове на Организацията за сигурност и сътрудничество в Европа (ОССЕ). Целта на договора е да помогне за изграждането на доверие между държавите чрез подобряване на механизмите за наблюдение на военните действия и за спазване на съществуващите договори за контрол на оръжията. Споразумението установява режим на открито небе, целта на който е да предостави възможност на неговите участници да прелитат териториите на един друг. Страните по споразумението са повече от 30 щата. Руската федерация ратифицира Договора за открито небе на 26 май 2001 г. \r\n \r\nПревод и редакция:", "date": "2019.08.19", "title": "ТАСС: Военни от САЩ изпълняват наблюдателен полет над Русия"}
{"url": "http://www.focus-news.net/news/2019/08/19/2690582/prokuror-rumyana-arnaudova-izvarshva-se-analiz-na-vsichki-obyaveni-za-izdirvane-litsa-za-da-se-ustanovi-chii-sa-ostankite-namereni-kray-selo-negovan.html", "text": "Под ръководството на Софийска градска прокуратура се извършва анализ на всички обявени лица за издирване в предходните месеци, за да се установи самоличността на лицата, чиито останки бяха намерени край село Негован. Това каза в сутрешния блок на  Нова телевизия  говорителят на главния прокурор Румяна Арнаудова. \"След извършване на повторния оглед на местопроизшествието край село Негован вчера са открити множество човешки останки, поставени в 3 бидона и 5 чували. Едното от откритите тела е на жена, за другото все още съдебно-медицинската експертиза не е посочила какъв е полът на жертвата\", посочи говорителят на главния прокурор. \"Под ръководството на Софийска градска прокуратура се извършва анализ на всички обявени в предходните месеци лица за издирване. Това не е единствената версия за работа. Възможно е лицата да са убити от родственик и да не са били обявени за издирване\". По думите ѝ в Научноизследователския институт по криминалистика към МВР (НИКК) се поддържа база данни с ДНК материал от различни граждани. \"Ще се извърши сравнителен анализ дали тези лица са известни и има в базата данни техен ДНК материал. Надяваме се оперативно-издирвателните мероприятия да доведат до разкриване първо на самоличността на жертвите и след това и на извършителя на престъплението\", каза още Арнаудова.", "date": "2019.08.19", "title": "Прокурор Румяна Арнаудова: Извършва се анализ на всички обявени за издирване лица, за да се установи чии са останките, намерени край село Негован"}
{"url": "http://www.focus-news.net/news/2019/08/19/2690583/pregled-na-osnovnite-temi-vav-velikotarnovskiya-pechat.html", "text": "„С 1 млн. лв. поставят 100 подземни контейнера във Велико Търново“ е заглавие на първа страница на областния  всекидневник „Янтра ДНЕС” .  Старозагорска фирма ще достави и монтира подземните контейнери за битови отпадъци във В. Търново. Това е „Инженерингова компания Сити Газ“ ЕООД, избрана след обявената още през май обществена поръчка. Дружеството е и единственият участник в надпреварата … Къде ще се намират новите кофи за смет, кога ще бъдат поставени и колко точно ще струва това на данъкоплатците, прочетете във всекидневника. „Само едно от 150 джипита е на възраст под 45 години“, пише още вестникът. Само един от всички 150 общопрактикуващи лекари във Великотърновска област е на възраст под 45 г. Това показват данни на Регионалната здравна инспекция за 2018 година, като в сравнение с предходната година джипитата под тази възраст са били четирима … Какво казва статистиката и повече за проблемите със здравеопазването в региона, разберете от страниците на вестника. „Глобиха побойник със 100 лв.“ е новина от криминалната хроника. Страница пета ни разказва за уникално селище от Първото българско царство, което археолози разкриха край Иванча. „Ученици от ПМГ спечелиха национален екоконкурс“ е друго заглавие от днес, а статията ни представя постиженията на петима младежи от 9 и 12 клас. „Етър“ направи реми с „Царско село“ е новина от спортните страници. „Димитър Митрев номиниран за осми пореден път в Лесичери, досега никога не е бил на балотаж“ е заглавие от другия областен  ежедневник „Борба“ . Един от най-успешните кметове в региона, избиран безапелационно досега, без никога да е ходил на балотаж, е номиниран за 8-и пореден мандат. Димитър Митрев е сред рекордьорите в страната и живо доказателство, че хората се доверяват на добрите управници … Какво казва самият той за работата си и отношенията с жителите на Лесичери, разберете от първа страница на вестника. „С багери и кранове вадят наносите и махат горичките в коритото на Янтра“ е друга новина от днес. Кметът Даниела Панов възложи аварийно почистване на коритото на Янтра в кв. „Асенов“. Със специализирана строителна техника се извършва изгребване на кални наноси, премахват се и горичките, които са се образували … Къде точно се чисти и колко време ще продължат дейностите, прочетете във вестника. „17-годишна бъдеща програмистка ръководи Градския ученически парламент“, пише още „Борба“, а статията разказва за Йоана Якова, която е в основата на почти всички събития, които обединяват търновските тийнейджъри. „Голям пожар в търновски фитнес вдигна на крак огнеборците в старата столица“ е новина от криминалната хроника. В областния ежедневник ще намерите и разказ за годеж на плажа в Малибу, който завърши … „със сватба във Велико Търново.", "date": "2019.08.19", "title": "Преглед на основните теми във великотърновския печат"}
{"url": "http://www.focus-news.net/news/2019/08/19/2690584/sport-chelsi-zapochna-sezona-s-ravenstvo-sreshtu-lestar.html", "text": "Челси не успя да стигне до победата в първия мач на Франк Лампард като мениджър на тима на \"Стамфорд Бридж\". Лондончани завърши 1:1 срещу Лестър в първия кръг на Висшата лига, като двата отбора си размениха по едно полувреме. \"Сините\" започнаха много силно, поведоха с попадение на Мейсън Маунт и пропуснаха още няколко положения. След почивката обаче Лестър имаше предимство, Вилфред Ндиди изравни резултата. \"Лисиците\" създадоха още ситуации и спокойно можеха да си тръгнат и с трите точки.", "date": "2019.08.19", "title": "Спорт: Челси започна сезона с равенство срещу Лестър"}
{"url": "http://www.focus-news.net/news/2019/08/19/2690585/aktsenti-v-predavaneto-zona-kyustendil-na-radio-fokus-pirin.html", "text": "В съвместното предаване на  Радио „Фокус” – Пирин  и Община Кюстендил „Зона Кюстендил” ще поставим акцент върху провелото се заседание на работната група за предварителен подбор и оценка на проектни идеи, които да бъдат включени в индикативния списък на операциите на Инвестиционната програма на Община Кюстендил. Получените проектни фишове са 21, подадени от 17 кандидати и заинтересовани лица, които по време на заседанието са оценени по критериите за административно съответствие, допустимост и са им дадени точки по критериите за качество. Председателят на работната група, зам.-кметът на Община Кюстендил Надя Каратова, ще бъде наш събеседник по темата. Комисията по безопасност на движението към Община Кюстендил проведе свое заседание. На него са разгледани различни сигнали, предложения и въпроси, постъпили от заинтересовани лица. В рамките на заседанието комисията е взела решение и относно новата организация за паркиране в пространството пред общинската поликлиника. По темата ще говорим с председателя на комисията Георги Джоглев. В предаването ще ви срещнем с архитект Юлий Фърков, отличен със званието „Почетен гражданин на Кюстендил”. През годините той работи по различни проекти, касаещи консервация, реставрация, адаптация и експониране на паметници на културата в цялата страна. През 2010 година негово дело е проект за консервация, реставрация и експониране на Късноантична и средновековна крепост Хисарлъка – Кюстендил. Зад гърба си има богата изследователска работа и селекция от публикации. Носител е на множество награди и отличия, а темата на разговора е „Кюстендил като пазител на културното наследство”. \r\nПредаването „Зона Кюстендил” се излъчва всеки понеделник от 10.00 часа до 11.00 часа. Телефонът за връзка с нас е 078/ 55 18 50. Водещ на предаването е Венцеслав Илчев.", "date": "2019.08.19", "title": "Акценти в предаването „Зона Кюстендил” на Радио „Фокус” – Пирин"}
{"url": "http://www.focus-news.net/news/2019/08/19/2690586/pss-planinski-spasiteli-sa-okazali-pomosht-na-izgubeni-turisti-v-rayona-na-vrah-pirin.html", "text": "Планински спасители са оказали помощ на изгубени туристи в района на връх Пирин. Това съобщиха за  Агенция „Фокус“  от ПСС. Отряд на Планинската служба в Разлог са оказали съдействие на туристите. Сигналът е подаден към 21.20 часа, а акцията приключи в 06.00 часа тази сутрин. Туристите не са имали наранявания.  \r\nТеодора ПАТРОНОВА", "date": "2019.08.19", "title": "ПСС: Планински спасители са оказали помощ на изгубени туристи в района на връх Пирин"}
{"url": "http://www.focus-news.net/news/2019/08/19/2690588/vidin-natovaren-e-trafikat-po-glaven-pat-e-79-v-uchastaka-vidin-dunavtsi-v-posoka-gkpp-dunav-most-2.html", "text": "Натоварен е трафикът по главен път Е-79 в участъка Видин – Дунавци в посока ГКПП „Дунав мост 2“, като пътуват предимно тежкотоварни автомобили. Това съобщиха за  Радио „Фокус“ – Видин  от Областно пътно управление. От граничния пункт „Дунав мост 2“ съобщиха, че работят всички гишета за обработка на документите. На другите два гранични пункта в областта – „Връшка чука“ и „Брегово“, трафикът е спокоен и няма образувани опашки от чакащи автомобили. Остава затворен за автомобили над 12 тона проходът Петрохан, обходният маршрут е през гр. Своге. Движението по път III-1413 Грамада – Синаговци също е ограничено за автомобили над 12 тона поради свлачище. Срок до 30 август 2019 г. \r\nВъв Видин трафикът е засилен на входно изходните артерии на града, в централната градска част и по бул. „Панония“.  \r\nАнна ЛОЗАНОВА", "date": "2019.08.19", "title": "Видин: Натоварен е трафикът по главен път Е-79 в участъка Видин – Дунавци в посока ГКПП „Дунав мост 2“"}
{"url": "http://www.focus-news.net/news/2019/08/19/2690589/mezhdunarodniyat-detski-turnir-po-shahmat-morsko-konche-sabra-shahmatisti-ot-6-darzhavi.html", "text": "141 състезатели между 5 и 16 години от България, Русия, Турция, Северна Македония, Украйна и Казахстан участват в 44-тото издание на Международния детски турнир по шахмат „Морско конче”. Това съобщиха от пресцентъра на  БСП . Събитието бе открито от председателя на „Българска федерация по шахмат 1928” и народен представител Васил Антонов на 17 август в Национална спортна база „Спорт Палас”, к.к. „Златни пясъци”. „Морско конче” е турнирът, който се е утвърдил като добра школа и възможност за натрупване на опит сред младите шахматисти”, заяви Васил Антонов и отличи с плакет за цялостен принос към играта главния организатор Коста Ангелов - международен майстор по шахмат, световен шампион по решаване на задачи, основател на ВШК „Георги Даскалов” и треньор. От „Морско конче” са започнали израстването си редица световноизвестни днес шахматисти, сред които гм Антоанета Стефанова, гм Маргарита Войска, гм Веселин Топалов, гм Васил Спасов, сестрите Полгар. Преди 10 години в него са участвали настоящите европейски отборни шампионки при девойки до 18 години - гросмайстор Нургюл Селимова, международен майстор Габриела Антова и кандидат-майстор Надя Тончева. Те присъстваха на откриването на 44-то издание на турнира. Васил Антонов им подари златни коронки, които да им напомнят за успеха от Чехия през месец юли тази година. Президентът на БФШ 1928 връчи плакети на техните треньори и мениджъри - Живко Жеков и Стефан Стойнов. „Морско конче” продължава до 23 август. Турнирите ще са в 7 кръга. Състезателите са разделени във възрастови групи до 8, 10, 12, 14 и 16 години при момичетата и при момчетата.", "date": "2019.08.19", "title": "Международният детски турнир по шахмат „Морско конче” събра шахматисти от 6 държави"}
{"url": "http://www.focus-news.net/news/2019/08/19/2690591/gabrovo-ne-se-dopuska-preminavane-na-tir-ove-nad-10-tona-po-patya-mezhdu-kramolin-i-veliko-tarnovo.html", "text": "Не се допуска преминаване на ТИР-ове над 10 тона по пътя между Крамолин и Велико Търново. Причината е намален габарит на пътното тяло при км 26+444. От Областно пътно управление – Габрово уточниха за  Радио „Фокус“ – Велико Търново , че ремонтните дейности ще продължат до 31 август. Времето в Габровска област е предимно слънчево към този час. Настилките са сухи и нормално проходими. Трафикът е интензивен, като по-натоварено е движението  по главните пътища в региона. Засилен е автомобилопотокът и в прохода Шипка, където все още е в сила забраната за товарни автомобили над 12 тона.  Нови въведени ограничения за изминалото денонощие няма. Не са регистрирани и тежки инциденти. Свлачище затруднява движението по пътя Габрово – Стоманеците. При км 7+060 се има пропаднал участък на асфалтова настилка. Една от лентите за движение е стеснена, като на мястото е поставена необходимата сигнализация. Движението по път III-6072 Селище – Стоките при км 11+675 се осъществява с повишено внимание поради пропаднал участък на асфалтовата настилка. Поставена е необходимата сигнализация. Срокът за укрепването е до 31 август. Ограничено е движението на автомобили с ширина над 3.3 метра по пътя между селата Кормянско и Малък Вършец. Причината е стеснен участък при моста над река Крапец. На мястото е поставена необходимата сигнализация. От Областно пътно управление – Габрово съобщиха, че реконструкцията на пътя ще продължи до края на месеца. Обходният маршрут е по път III–401 Граница Ловеч – Кормянско - Малки Вършец за ППС над 3,30 м, при км 46+800 по общински път до III–403 в село Малки Вършец. \r\nЛуиза ТРАНЧЕВА", "date": "2019.08.19", "title": "Габрово: Не се допуска преминаване на ТИР-ове над 10 тона по пътя между Крамолин и Велико Търново"}
{"url": "http://www.focus-news.net/news/2019/08/19/2690590/pss-dobri-sa-usloviyata-za-turizam-v-planinite.html", "text": "Добри са условията за туризъм в планините. Това съобщиха за  Агенция „Фокус“  от  Планинска спасителна служба (ПСС) към Българския червен кръст  . Температурите варират между 7 и 16 градуса. В планините времето е ясно и тихо. Съоръженията работят според летния им график.  \r\nИнформация за обстановката в планините можете да намерите  на  .  \r\nТелефоните на ПСС са: 02/ 9632000 и 088 1470.", "date": "2019.08.19", "title": "ПСС: Добри са условията за туризъм в планините"}
{"url": "http://www.focus-news.net/news/2019/08/19/2690587/sliven-dnes-e-den-na-traur-v-obshtinata-po-povod-tragichnata-smart-na-7-godishnoto-momichentse-ot-selo-sotirya.html", "text": "Кметът Стефан Радев обяви 19 август за ден на траур в Община Сливен по повод трагичната смърт на 7-годишното момиченце от село Сотиря. Той изказва дълбоки съболезнования от негово име и от името на Община Сливен към семейството на детето. Кметът изразява съпричастност с болката и трагедията на близките на детето. Стефан Радев е категоричен, че в този тежък момент Община Сливен застава зад роднините на момиченцето и потвърждава готовността си да окаже финансова, психологична и всяка друга подкрепа, от която имат нужда. Пред близките е поел ангажимент Общината да поеме разходите по погребението, което ще бъде следващата седмица. \r\n„Дълбоко съм покрусен от трагичната смърт на детето. Изказвам съболезнования на нейните близки. В този тежък момент всички скърбим заедно с тях. Уверявам ги, че могат да разчитат на подкрепа от моя страна. Очаквам и вярвам, че извършителят на това зверско престъпление ще бъде наказан с цялата строгост на закона“, посочва Стефан Радев.", "date": "2019.08.19", "title": "Сливен: Днес е ден на траур в общината по повод трагичната смърт на 7-годишното момиченце от село Сотиря"}
{"url": "http://www.focus-news.net/news/2019/08/19/2690594/sliven-kmetat-stefan-radev-e-poiskal-ot-vik-sliven-doklad-za-sastoyanieto-na-vodosnabdyavaneto-v-naselenite-mesta.html", "text": "Кметът Стефан Радев е поискал от управителя на ВиК-Сливен инж. Севдалин Рашев доклад за състоянието на водоснабдяването в населените места в Община Сливен във връзка със сухата и безводна година. Това съобщиха от пресцентъра на  Община Сливен . \r\nНа среща двамата са обсъдили проблемните села. Били са набелязани краткосрочни мерки, където има възможност за такива. Кметът е поискал от дружеството допълнителна информация и предложение за дългосрочни планове и мерки за трайното решаване на проблемите.", "date": "2019.08.19", "title": "Сливен: Кметът Стефан Радев е поискал от ВиК-Сливен доклад за състоянието на водоснабдяването в населените места"}
{"url": "http://www.focus-news.net/news/2019/08/19/2690596/mvr-dvama-dushi-sa-zaginali-a-33-sa-postradali-pri-katastrofi-v-stranata-prez-izminaloto-denonoshtie.html", "text": "Двама души са загинали, а 33 са пострадали при катастрофи в страната през изминалото денонощие. Това съобщиха от пресцентъра на  МВР . Общо в страната са станали 21 тежки пътнотранспортни произшествия. В София са регистрирани 12 леки и една тежка катастрофа, при която е пострадал един човек.", "date": "2019.08.19", "title": "МВР: Двама души са загинали, а 33 са пострадали при катастрофи в страната през изминалото денонощие"}
{"url": "http://www.focus-news.net/news/2019/08/19/2690595/dobromir-borislavov-sofiyski-zoopark-nablyudavame-uvelichenie-v-broya-na-posetitelite-spryamo-minalata-godina.html", "text": "Наблюдаваме увеличение в броя на посетителите, спрямо миналата година. Това каза в интервю за  Агенция „Фокус“  Добромир Бориславов, директор на Софийски зоопарк. „Това е изключително добре, защото за нас лятото е слаб сезон, но имаме много посетители“, коментира директорът на зоопарка. Според Добромир Бориславов причините за големия интерес към зоопарка са в новите въведения. „Вече имаме места, обособени зони за отдих под дебелата сянка на нашата красива паркова част, което допълнително привлича хора. В допълнение на това в събота и неделя продължават нашите инициативи по демонстрационно хранене“, обясни Бориславов. „Това също е причина да привличаме повече посетители. В допълнение всички тези подобрения, които сме направили за нашите животни, съм сигурен, че се оценяват. Благодарен съм на всички, които избраха зоопарка в големите летни жеги, защото наистина той може да бъде много приятно място за разходка, отдих, за наслаждаване и любуване на животните“, допълни още Бориславов.   \r\nВиолета СИМЕОНОВА \r\n Пълния текст на интервюто четете по-късно в „Мнение”", "date": "2019.08.19", "title": "Добромир Бориславов, Софийски зоопарк: Наблюдаваме увеличение в броя на посетителите, спрямо миналата година"}
{"url": "http://www.focus-news.net/news/2019/08/19/2690592/faz-makron-priema-putin-za-sreshta-v-navecherieto-na-foruma-na-g-7.html", "text": "Няколко дни преди срещата на върха на лидерите на страните от Г-7, президентът на Франция Еманюел Макрон приема руския си колега Владимир Путин, отбелязва германският национален ежедневник  Die Frankfurter Allgemeine Zeitung . \r\nВажна тема на работната среща в средиземноморския курорт Форт Брегансон на Ривиерата ще бъде конфликтът в Украйна, поясниха източници от Елисейския дворец. Целта е да се създаде пространство за диалог с Русия, тъй като Москва е необходим партньор в деескалацията на международните конфликти. \r\nПрез 2014 г. Русия присъедини към територията си Кримския полуостров и след това подкрепи лоялните на Москва сепаратисти в Източна Украйна. Според ООН във войната в източната част на страната са убити над 13 000 души. Германия и Франция посредничат за уреждането на конфликта в Донбас, до голяма степен неуспешно, подчертават от редакцията. \r\nФранция е на мнение, че Путин трябва да реагира поощрително на предложението на новия украински президент Владимир Зеленски за възобновяване на диалога. По-рано той настоя за провеждането на нова среща на върха в нормандския формат, който включва Украйна, Русия, Франция и Германия. В телефонен разговор от началото на месеца Макрон обеща на Зеленски да съдейства за организирането на подобен форум.  По-късно тази седмица германският външен министър Хайко Маас (ГСДП) ще се срещне с руския си колега Сергей Лавров. Украйна също е на дневен ред на срещата им в Москва.  \r\nСлед като Русия присъедини Крим, Германия, САЩ и другите членове на най-развитите индустриални страни не приха поканата за Путин за Г-8 в Сочи. Оттогава Москва е извън формата. През тази година Париж ще председателства срещата на върха на Г-7, която ще започне на 24 август в югозападния френски курорт Биариц. Макрон подчерта в края на юли, че обмисля да сътрудничи с Русия по важни въпроси. \r\nСпоред мнението на руския политолог Надежда Узунова, Макрон иска да използва срещата, за да отклони вниманието от вътрешните проблеми на страната. От друга страна, той иска да укрепи позициите на Франция в ЕС с нови импулси за съживяване на нормандския формат, заяви експертът от Руския институт за стратегически изследвания. „Макрон иска да спечели надпреварата за водещата позиция в Европа. Ето защо той също се интересува от решаването на ситуацията в Донбас. Това ще позволи на Франция да си осигури лаврите на миротворец.  Следователно Макрон ще опита всичко, за да спечели  Путин с визията си за мирно разрешаване на конфликта“, уверена е Узунова. \r\nДруги теми по време на срещата между Путин и Макрон ще бъдат конфликтите в Либия, Сирия и Иран. Макрон се надява, че Путин ще успее да повлияе на Техеран, за да спази ангажиментите по международното ядрено споразумение. Преди година САЩ се изтеглиха от ядрената сделка с аргумента, че Иран я нарушава. Европейците също са критични към ролята на Иран в региона. Те обаче искат да постигнат ядреното споразумение със страната и изтъкват, че досега Техеран е спазил всичките си писмени ангажименти. \r\nМакрон е на почивка в средиземноморската резиденция Форт Брегансон и подготвя оттам срещата на върха на Г-7. И в миналото той е приемал държавни гости там.  \r\n \r\n Тереза Герова", "date": "2019.08.19", "title": "FAZ: Макрон приема Путин за среща в навечерието на форума на Г-7"}
{"url": "http://www.focus-news.net/news/2019/08/19/2690598/faktor-makedoniya-sarbiya-otkri-chastta-na-magistrala-milosh-veliki-ot-obrenovats-do-lig-sled-17-godini-stroezh.html", "text": "Сърбия може да се похвали с една от най-добрите магистрали в региона. За него цялата нация, както посочи президентът на страната Александър Вучич, е сънувала 70 години, предава скопското електронно издание  „Фактор“ . \r\nЧастта от Коридор 11 от Обреновац до Прелина официално бе открита в присъствието на държавния глава. Така след 23 часа в неделя за хората станаха достъпни 103 километра нова магистрала, с което пътуването от Белград до Западна Сърбия, Черна гора и Босна и Херцеговина ще бъде улеснено значително. \r\nПри освещаването на новата магистрала президентът заяви, че новите пътища и ж.п. линии, както и инвестициите, които идват с тях, означават засилване на икономиката и подобряване на жизнения стандарт на гражданите. \r\n„Този път е доказателство за успеха на всички нас, а това са важни новини и за гражданите на Сърбия, че след 17 години отворихме магистралата Милош Велики“, заяви Вучич. \r\n \r\nПревод и редакция:", "date": "2019.08.19", "title": "„Фактор“ (Македония): Сърбия откри частта на магистрала „Милош Велики“ от Обреновац до Лиг след 17 години строеж"}
{"url": "http://www.focus-news.net/news/2019/08/19/2690599/pleven-dvizhenieto-po-pat-iii-118-podem-dolna-mitropoliya-ot-km-14-do-km-26-tryabva-da-se-osashtestvyava-s-povisheno-vnimanie-poradi-polagane-na-markirovka.html", "text": "Движението по път III-118 Подем - Долна Митрополия от км 14 до км 26 трябва да се осъществява с повишено внимание поради полагане на маркировка. Това съобщиха  за  Радио „Фокус“  областно пътно управление – Плевен. Срокът е до 20 август. Пътните настилки са сухи. Максималните температури ще бъдат между 31° и 34°. Движението по път II-11 Милковица - Сомовит от км 196 до км 206 е регулирано в една лента  поради ремонтни дейности с частично асфалтиране. Срокът е до 23 август. Движението по път III-3002 Българене - Божурлук от км 0 до км 20 е регулирано в една лента  поради ремонтни дейности с частично асфалтиране. Срокът до 20 август. Движението по път III-3402 Коиловци - Славяново - Пордим е ограничено поради свлачищни процеси в участъка от км 0 до км 0+900 в регулацията на с. Коиловци. Движението на МПС ще се осъществява по вътрешно уличната мрежа на с. Коиловци. Срокът е до 31 декември.  \r\nВиолета КРЪСТЕВА", "date": "2019.08.19", "title": "Плевен: Движението по път III-118 Подем - Долна Митрополия от км 14 до км 26 трябва да се осъществява с повишено внимание поради полагане на маркировка"}
{"url": "http://www.focus-news.net/news/2019/08/19/2690593/d-r-mihail-bashtavelov-odbh-blagoevgrad-za-momenta-nyama-novi-sluchai-na-afrikanska-chuma-po-svinete-v-oblastta.html", "text": "За момента няма нови случаи на африканска чума по свинете в областта. Това каза за  Радио „Фокус“ - Пирин  д-р Михаил Бащавелов, директор на Областна дирекция по безопасност на храните - Благоевград. Той уточни, че постоянно изпращат проби от прасета в региона, но до вчера няма регистриран друг случай, след случая с изхвърленото прасе в реката край Кресна. „В Кресна доброволното умъртвяване върви със скоростта, с която на нас ни се иска. Стопаните приеха тази мярка. Нашите хора днес са там, за да направят проверка дали всички животни по списъците, които имаме от Общината, са умъртвени, и съответно ще направят инспекция и дезинфекция. Ако някой не е изпълнил тази мярка ще се пристъпи към умъртвяване от наша страна. Нашата предварителна информация е, че хората са приели тази мярка и няма да се налага ние да извършваме умъртвяването, но след обиколката днес ще се уверим на място“, заяви директорът на ОДБХ - Благоевград. Д-р Бащавелов подчерта, че най-късно до сряда всички прасета в Кресна трябва да бъдат умъртвени. \r\nНатали СТЕФАНОВА", "date": "2019.08.19", "title": "Д-р Михаил Бащавелов, ОДБХ - Благоевград: За момента няма нови случаи на африканска чума по свинете в областта"}
{"url": "http://www.focus-news.net/news/2019/08/19/2690600/umbalsm-nipirogov-sastoyanieto-na-postradaliya-vatman-ostava-tezhko.html", "text": "Състоянието на пострадалия ватман остава тежко.  Това съобщи за  Агенция „Фокус“  говорителят на УМБАЛСМ „Н.И. Пирогов“ Мария Пойразова.  \r\n Агенция „Фокус“  припомня, че ватманът пострада при злополука на бул. „Цар Борис III“ в района на кв. „Бъкстон“ в посока кв. „Княжево“. Сигналът за инцидента е подаден в 9.00 часа на 18 август. Заради авария на трамвайна мотриса по линия номер 5 се е наложило да бъдат прикачени два трамвая. По време на закачането на двете мотриси ватманът е ударен от метална щанга. Той е откаран в УМБАЛСМ „Н. И. Пирогов“, където му са направени подробни прегледи и изследвания. Оставен е в Реанимация заради тежката травма.", "date": "2019.08.19", "title": "УМБАЛСМ „Н.И.Пирогов“: Състоянието на пострадалия ватман остава тежко"}
{"url": "http://www.focus-news.net/news/2019/08/19/2690601/plovdiv-napalno-potushen-e-pozharat-na-depoto-v-shishmantsi.html", "text": "Напълно потушен е пожарът на депото в Шишманци. Това съобщи за  Радио „Фокус“ - Пловдив  старши инспектор Димитър Бришимов, началник на Спасителен отряд при ПБЗН - Пловдив. По думите му пожарът е потушен още вчера, но на място има екип, който дежури и наблюдава да не възникне в дълбочина ново горене. „От вчера до днес няма признаци на горене на повърхността, но ще продължим да го наблюдаваме поне до утре“, посочи Бришимов. Борбата с огъня продължи една седмица. Причините за възникването му се разследват от полиция и прокуратура. \r\nМеждувременно протестите на хората спряха тази седмица, но днес Инициативният комитет за провеждането на референдум за бъдещето на завода в Шишманци ще внесе искането за него и придружаващата го подписка в Община Раковски. Живеещите в селищата около Завода за преработка на отпадъци в Шишманци искат гаранции от държавата за безопасната работа на депото. Те са готови да преминат към гражданско неподчинение, ако исканията им не бъдат изпълнени. Хората очакват и бързо приключване на проверката на прокуратурата и икономическа полиция. \r\nЦветана ТОНЧЕВА", "date": "2019.08.19", "title": "Пловдив: Напълно потушен е пожарът на депото в Шишманци"}
{"url": "http://www.focus-news.net/news/2019/08/19/2690597/afp-iran-e-predupredil-sasht-da-ne-predpriemat-deystviya-za-zadarzhane-na-petrolniya-tanker.html", "text": "Техеран съобщи, че е отправил предупреждение към Вашингтон да не прави пореден опит за задържане на иранския танкер, който отплава от Гибралтар, въпреки предварително обявените намерения на Вашингтон, предава  AFP . \r\n„Иран направи необходимите предупреждения на американските служители чрез официалните си канали... да не допускат подобна грешка, защото това би имало тежки последици\", заяви говорителят на външното министерство на Иран Абас Мусави на пресконференция. \r\n \r\n Тереза Герова", "date": "2019.08.19", "title": "AFP: Иран е предупредил САЩ да не предприемат действия  за задържане на петролния танкер"}
{"url": "http://www.focus-news.net/news/2019/08/19/2690603/burgas-izgrazhdat-se-dva-parkinga-i-nova-detska-ploshtadka-mezhdu-11-i-13-bl-v-kv-zornitsa.html", "text": "Общината стартира изграждането на паркинг с 30 места до бл. 42 в кв. „Зорница“. Това съобщиха от пресцентъра на  Община Бургас . След няколко дни строителите ще заработят и при бл. 27-28. В този район също ще бъдат обособени 30 паркоместа. Цялостна реконструкция ще претърпи и детската площадка между 11 и 13 бл. в „Зорница“. От няколко месеца старите съоръжения са демонтирани, тъй като бяха амортизирани и опасни. Строителните дейности там ще започнат най-късно в началото на септември.", "date": "2019.08.19", "title": "Бургас: Изграждат се два паркинга и нова детска площадка между 11 и 13 бл. в кв. „Зорница“"}
{"url": "http://www.focus-news.net/news/2019/08/19/2690605/sofiya-gori-nova-ivitsa-ot-pozhara-kray-selo-rebrovo.html", "text": "Гори нова ивица от пожара край село Реброво. Това каза за  Агенция „Фокус“  началникът на „Национален оперативен център“ към ПБЗН комисар Тошко Бързилов. „Това си е развитие от стария пожар. В момента се работи по нея“, обясни той. Комисар Бързилов допълни, че пожарът се охлажда. „Създава се необходимата организация. Няма нещо притеснително на този етап“, каза още той.  \r\nТеодора ПАТРОНОВА", "date": "2019.08.19", "title": "София: Гори нова ивица от пожара край село Реброво"}
{"url": "http://www.focus-news.net/news/2019/08/19/2690604/anadolskata-agentsiya-v-gartsiya-zakrivat-uchilishtata-na-natsionalnite-maltsinstva.html", "text": "Министерството на образованието на Гърция взе решение да закрие още пет училища на етническите турци в Западна Тракия, предава  „Анадолската агенция“ . \r\nКато причина за решението от 31 юли е посочен недостига на деца в началните училища в селата Голяма Доганджа, Бурдуклу, Беликли, Дундарли и Зейнели. \r\nОбщият брой на закритите от 2011 година училища на етническите турци е 65. Председателят на „Обществото на педагозите SOPA в Солун Салих Ахмет осъди действията на Министерството на образованието на Гърция. \r\n„Според законодателството, за закриване на училищата на националните малцинства се изисква разрешение от общинския съвет. Реално, това не се случва. При това недоволството на етническите турци се пренебрегва от официалните инстанции на Гърция“, отбелязва председателят на SOPA. \r\nПо неговите думи, истинската цел на властите е намаляването на брой на училищата на националните малцинства, което е недопустимо. \r\nСалих Ахмет призова Атина за диалог по този въпрос. \r\n \r\nПревод и редакция:", "date": "2019.08.19", "title": "„Анадолската агенция“: В Гърция закриват училищата на националните малцинства"}
{"url": "http://www.focus-news.net/news/2019/08/19/2690602/sliven-pri-proverki-v-zemlishtata-na-oblastta-ne-byaha-otkriti-nezakonno-izhvarleni-zhivotinski-otpadatsi.html", "text": "При проверки в землищата на областта не бяха открити незаконно изхвърлени животински отпадъци. Това съобщиха от пресцентъра на   Областна администрация . \r\nОбщинските администрации в област Сливен организираха проверки в землищата на населените места за наличие на нерегламентирано изхвърлени животински отпадъци. Проверките бяха извършени в периода от 13 до 15 август в изпълнение на дадени указания от областния управител Чавдар Божурски. При обхода на землищата на населените места не са открити безотговорно изхвърлени животински остатъци, съобщават в писма кметовете на общините. Проверките са извършени от служителите на местните администрации, със съдействието на кметовете и кметските наместници и на полицията.", "date": "2019.08.19", "title": "Сливен: При проверки в землищата на областта не бяха открити незаконно изхвърлени животински отпадъци"}
{"url": "http://www.focus-news.net/news/2019/08/19/2690606/the-times-boris-dzhonsan-obvinyava-bivshite-ministri-za-iztichaneto-na-informatsiya-za-brekzit.html", "text": "Министър-председателят на Обединеното кралство Борис Джонсън обвини бившите министри, които подкрепящи излизането на страната от структурите на Европейския съюз, в изтичане на подробности за планиране на споразумение в опит да навредят на преговорите за Брекзит, пише националният ежедневник  The Times . \r\nТаен доклад Уайтхол, известно като „Операция Йелoоухамър“, разкрито през уикенда, съдържа предупреждения, че Великобритания може да бъде изправена пред недостиг на прясна храна, гориво и медикаменти. Документът също така предполага, че може да има отприщване на безредици, закъснения на летищата и въвеждането на „твърда“ граница с Ирландия. \r\nИзточник от Даунинг Стрийт обвини за изтичането на информацията група бивши министри, известна като „Оставащия съюз“. Тя е оглавявана от бившия финансов министър на страната Филип Хамънд. \r\nПодчертава се, че Джонсън ще посети Берлин в сряда, за да се срещне с канцлера на ФРГ Ангела Меркел, и Париж на следващия ден, за да разговаря с президента на Франция Макрон в опит да ги убеди да се откажат от предпазния механизъм за ирландската граница. \r\n \r\n Тереза Герова", "date": "2019.08.19", "title": "The Times: Борис Джонсън обвинява бившите министри за изтичането на информация за Брекзит"}
{"url": "http://www.focus-news.net/news/2019/08/19/2690607/varna-dvuposochno-v-edno-platno-se-izvarshva-dvizhenieto-po-avtomagistrala-hemus-ot-neofit-rilski-do-devnya-zaradi-remontni-deynosti.html", "text": "Две пътни произшествия са станали на територията на Варна през изминалото денонощие. Това съобщиха за  Радио „Фокус“ – Варна  от „Пътна полиция“. При инцидентите няма пострадали хора, регистрирани са само материални щети. По информация на Агенция „Пътна инфраструктура“ до утре е в сила ограничението за двупосочно движение в едно платно по магистрала „Хемус“. Участъкът, в който се извършваха ремонтни дейности през последните месеци е от Неофит Рилски до Девня. Трафикът се извършваше двупосочно в платното към София. По пътя от Варна към Кранево продължава да е в сила ограничение за преминаването на моторни превозни средства с маса над 10 тона. Обходният маршрут е през селата Кичево и Оброчище. \r\nДиана СТОЕВА", "date": "2019.08.19", "title": "Варна: Двупосочно в едно платно се извършва движението по автомагистрала „Хемус“ от Неофит Рилски до Девня заради ремонтни дейности"}
{"url": "http://www.focus-news.net/news/2019/08/19/2690610/burgas-shahmaten-turnir-shte-se-provede-v-turisticheski-kompleks-akve-kalide-na-31-avgust.html", "text": "Турнир по ускорен шах ще се проведе в Туристически комплекс „Акве Калиде“ на 31 август. Това съобщиха от пресцентъра на  Община Бургас . Събитието се организира за поредна година от престижния бургаския шахматен клуб „БУРГАС-64“, в партньорство с Община Бургас. Състезанието ще се проведе в седем кръга по швейцарската система – 10 мин. плюс 5 сек. добавка. Право на участие имат всички, желаещи с международно ело по ускорен шах до 2200. Записването ще бъде до 16.00 часа на 29 август на адрес: chessburgas64@abv.bg или на тел.: 0899 941 257. Турнирът е открит, без такса за участие, ако е спазен срокът, посочен по-горе. Желаещите да се запишат в деня на турнира заплащат такса от 20.00 лева и то при условие, че има свободни места. Всички състезатели са длъжни да потвърдят участие в деня на турнира до 09:45 часа в информационния център на Туристически комплекс „Акве Калиде“. Турнирът осигурява гарантиран награден фонд 1000 лева, който ще бъде разпределен по възрастови и рейтингови групи. Ще бъдат връчени и предметни награди. В деня на провеждането – 31 август /събота/, от 09:50 до 10:00 часа ще се проведе техническа конференция, а компютър ще групира двойките за началото на турнира. Първият кръг започва в 10:00, а от 14:00 часа ще се състои церемонията по награждаване на победителите. Успоредно с турнира ще се проведе конкурс по решаване на шахматни задачи за ученици от I до XII клас. Шахматните събития са отворени за посетители с вход свободен.", "date": "2019.08.19", "title": "Бургас: Шахматен турнир ще се проведе в Туристически комплекс “Акве Калиде“ на 31 август"}
{"url": "http://www.focus-news.net/news/2019/08/19/2690608/pregled-na-osnovnite-temi-vav-varnenskiya-pechat.html", "text": "„Външните банкомати в курортите крият по-големи рискове“, съобщава на първата си страница днес вестник  „Черно море“ . Изданието цитира предупреждение на Комисията за защита на потребителите. „Имайте предвид, че тегленето на пари от външни банкомати в курортите крие по-големи рискове от кражби. Не е изключено някъде да са поставени скимиращи устройства, които да копират данните от картата Ви и да откраднат пин кода. Според специалисти това са и едни от най-честите измами с пластики. Бъдете внимателни и спазвайте всички правила за финансовата си сигурност, както при трансакции на суми от терминални устройства АТМ и ПОС, така и при загуба или кражба на картата“, се посочва в публикацията.  „Двойно са намалели случаите на остри респираторни заболявания“, гласи друго заглавие в броя. За периода 9 – 15 август регистрираната в РЗИ – Варна, остра заразна заболeваемост се движи в характерните за сезона граници. Броят на регистрираните чревни инфекции е 53 случая срещу 68 от предходната седмица, представени от 47 ентероколита, 5 колиентерита и 1 ротавирусен ентерит. „Отбелязаха 65 г. от възстановяването на българския подводен флот“, се посочва във водещата публикация на трета страница. С тържествена церемония пред паметника на подводничаря в Пункт за базиране – Варна, бяха отбелязани 65 г. от създаването на 8-ми дивизион подводни лодки и възстановяването на подводния флот на България. „И във Варна търсят кокаин, скрит в пратка с банани“, става ясно от друго заглавие в днешния брой. Под ръководството на Окръжна прокуратура – Бургас, служители при ОД на МВР започнаха разследване по досъдебно производство за държане с цел разпространение на приблизително 76 кг кокаин.", "date": "2019.08.19", "title": "Преглед на основните теми във варненския печат"}
{"url": "http://www.focus-news.net/news/2019/08/19/2690609/vidin-mazh-e-otkril-mumifitsirano-tyalo-v-nasledstvenata-si-kashta-v-s-antimovo.html", "text": "Мъж е открил мумифицирано тяло в наследствената си къща в с. Антимово. Това съобщиха от  ОДМВР – Видин.   На 16 август в 21.30 часа видинчанин съобщил в полицията, че малко по-рано същата вечер в стая на наследствената си къща в Антимово открил  разложен труп. Мъжът разказал, че от дълго време не е посещавал имота и преминавайки през селото решил да го нагледа. Дежурна оперативна група незабавно посетила местопроизшествието и извършила оглед. Разследващите установили, че се касае за мумифициран труп, вероятно на лице от мъжки пол, с неустановена към момента самоличност. Имотът бил видимо необитаем от дълго време, избуяла гъста растителност ограничавала достъпа до него, а всички помещения и вещи в тях били силно запрашени. Работата по разследването на случая продължава, в РУ-Видин е образувано досъдебно производство.", "date": "2019.08.19", "title": "Видин: Мъж е открил мумифицирано тяло в наследствената си къща в с. Антимово"}
{"url": "http://www.focus-news.net/news/2019/08/19/2690613/sliven-mazh-i-momche-sa-postradali-sled-kato-sa-se-udarili-v-stalb-v-selo-mokren.html", "text": "Мъж и момче са пострадали, след като са се ударили в стълб в село Мокрен. Това съобщиха от  ОДМВР – Сливен .  На 18 август в 23,05 часа  в РУ-Котел е получен сигнал за възникнало пътно произшествие в село Мокрен.  Лек автомобил „Хонда Сивик“, управляван от 21-годишен водач от село Мокрен при движение с несъобразена с пътните условия скорост  се удря в електрически стълб. В резултат на удара са пострадали, возещите се на задна седалка – мъж на 21 години и момче на 15 години. Те са транспортирани в МБАЛ-Сливен и настанени за лечение. Участниците в произшествието са от село Мокрен. По случая е образувано досъдебно производство.", "date": "2019.08.19", "title": "Сливен: Мъж и момче са пострадали, след като са се ударили в стълб в село Мокрен"}
{"url": "http://www.focus-news.net/news/2019/08/19/2690614/sport-daniil-medvedev-specheli-turnira-v-sinsinati.html", "text": "Даниил Медведев победи Давид Гофен и спечели титлата на турнира от сериите „Мастърс“ в Синсинати. На финала руският тенисист се наложи над белгиеца със 7:6, 6:4 в двубой, продължил  1 час и 39 минути. \r\nВ обновената ранглиста Медведев се изкачи до пето място. Той е първият руснак, спечели надпреварата в Синсинати.", "date": "2019.08.19", "title": "Спорт: Даниил Медведев спечели турнира в Синсинати"}
{"url": "http://www.focus-news.net/news/2019/08/19/2690612/sofiya-avariya-na-vodoprovod-nalaga-vremenno-prekasvane-na-vodosnabdyavaneto-v-chast-ot-yuzhnite-kvartali-na-stolitsata.html", "text": "Авария на водопровод налага временно прекъсване на водоснабдяването в част от южните квартали на столицата. Това съобщиха от пресцентъра на  „Софийска вода” . Във връзка с авария на водопровод в кв. „Симеоново“ се налага спиране на водоподаването днес за клиентите на „Софийска вода”, живеещи в района на: \r\n- кв. „Драгалевци“ - от 14.00 до 20.00 часа;  \r\n- в.з. „Малинова долина“ – от 14.30 до 20.00 часа ; \r\n- кв. „Киноцентъра“ - от 15.00 до 20.00 часа;  \r\n- c. Владая - района заключен между жп линия София-Перник, ул. „Лесковец“, ул. „Войнишко въстание“, ул. „Любомир Миланов“, ул. „Акад. П. Стайнов“, ул. „Равнище“ - от 14.00 до 20.00 часа; \r\n- в.з. „Приплат“ - от 14.00 до 20.00 часа;  \r\n- кв. „Бояна“ -  от 16.30 до 20.30 часа;  \r\n- в.з „Беловодски път“ - от 17.00 до 21.00 часа;  \r\n- в.з. „Килиите“ - от 17.30 до 21.30 часа;  \r\n- в.з. „Мала кория“ - от 17.30 до 21.30 часа; \r\n- кв. „Княжево“ - района между ул. „Панорамен път”, ул. „Проф. Державин”, бул. „Цар Борис III”, ул. „Ген. Михаил Кутузов”, ул. „Карамфил”, ул. „Бойна слава”, ул. „Клек”, ул. „Сребриста липа” и ул. „Бял равнец” - от 17.30 до 21.30 часа  \r\n- кв. „Княжево“, района между бул. „Цар Борис” III и ул. „Княжевска”, ЖП линията София  - Перник и ул. „Владайско въстание”-  от 17.30 до 21.30 часа;  \r\n- кв. „Горна Баня“ и в.з. „Горна баня“ – от 17.30 до 21.30 часа.  \r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2019.08.19", "title": "София: Авария на водопровод налага временно прекъсване на водоснабдяването в част от южните квартали на столицата"}
{"url": "http://www.focus-news.net/news/2019/08/19/2690615/vidin-nivoto-na-reka-dunav-se-e-ponizhilo-s-15-sm-v-rayona-na-grada-za-poslednoto-denonoshtie.html", "text": "Нивото на Дунав в началото на българския участък на реката при Ново село за последното денонощие се е понижило с 10 см и водният стоеж е 76 см, съобщиха от местната  Хидрометеорологична станция . Нивото на реката край Видин е 129 см, понижението за последното денонощие е от 15 см. Край Лом през последното денонощие е измерено понижение от 12 см и водният стоеж е 147 см. Нивото на реката край Оряхово е 47 см, там е регистрирано понижение за последното денонощие от 5 см. Температурата на водата край Ново село е 25.3 градуса, край Оряхово е 26 градуса.", "date": "2019.08.19", "title": "Видин: Нивото на река Дунав се е понижило с 15 см в района на града за последното денонощие"}
{"url": "http://www.focus-news.net/news/2019/08/19/2690620/kardzhali-13-straka-kanabis-sa-izzeti-pri-proverka-na-imot-v-s-dobrintsi.html", "text": "13 стръка канабис са иззети при проверка на имот в с. Добринци. Това съобщиха от  ОДМВР – Кърджали . В РУ - Джебел е образувано бързо производство срещу жител на града, за това че в покрайнините на с. Добринци отглеждал канабис. Лицето е установено в хода на провеждана СПО на 17 август 2019 г. около 02.00 часа, в момент на полагане на грижи за растенията. Иззети са 13 стръка с височина от 140 см. до 290 см. и общо тегло около 33 кг. Лицето е задържано.", "date": "2019.08.19", "title": "Кърджали: 13 стръка канабис са иззети при проверка на имот в с. Добринци"}
{"url": "http://www.focus-news.net/news/2019/08/19/2690619/el-periodico-ograbiha-poslanika-na-afganistan-v-ispaniya.html", "text": "Посланикът на Афганистан  в Испания е бил нападнат и обран в Барселона, съобщава каталунският ежедневник  El Periodico .  \r\nИнцидентът се е случил в 21:40 часа местно време в неделя (22:40 часа българско време). Дипломатът е бил заобиколен от група млади хора, които са го съборили на земята и са откраднали луксозен часовник на стойност 17 хил. евро.  \r\nПосланикът, който е сигнализирал за грабежа в близко полицейско управление, е получил наранявания на единия крак. Случаят се разследва, подчертават от редакцията.  \r\nТова не е първият грабеж на чуждестранен дипломат в Испания. По-рано представител на дипломатическата мисия на Южна Корея също бе нападнат и обран по улиците на Барселона. Нападателят, който е действал от мотоциклет, е изненадал дипломата, грабнал е чантата й и е увеличил скоростта. В резултат на нападението жената е загубила равновесие, паднала е и е ударила главата си.  \r\n \r\n Тереза Герова", "date": "2019.08.19", "title": "El Periodico: Ограбиха посланика на Афганистан в Испания"}
{"url": "http://www.focus-news.net/news/2019/08/19/2690616/inzh-damyan-damyanov-yuzdp-nyama-promyana-v-situatsiyata-s-afrikanskata-chuma-po-divite-svine-na-teritoriyata-na-yugozapadno-darzhavno-predpriyatie.html", "text": "Няма промяна в ситуацията с африканската чума по дивите свине на територията на Югозападно държавно предприятие към момента. Това каза за  Радио „Фокус“ - Пирин  инж. Дамян Дамянов, директор на Югозападно държавно предприятие. „Имаме една проба, дадена от Симитли, за която все още няма резултат. Вчера обявиха огнище в Чепино, Велинградско, но по-късно трябва да се разбере дали зоната няма да обхване малка част от Елешница“, посочи той. Инж. Дамянов припомни, че регистрираните случаи с африканска чума на територията на ЮЗДП са в ДЛС „Искър“ и софийското село Желява, като в 20-километровата зона попадна и Елин Пелин. \r\nНатали СТЕФАНОВА", "date": "2019.08.19", "title": "Инж. Дамян Дамянов, ЮЗДП: Няма промяна в ситуацията с африканската чума по дивите свине на територията на Югозападно държавно предприятие"}
{"url": "http://www.focus-news.net/news/2019/08/19/2690618/koha-ditore-kosovskite-partii-izklyuchiha-iznenadi-parlamentat-shte-bade-razpusnat.html", "text": "Всички албански партии са заявили, че ще присъстват на заседанието на косовския парламент в четвъртък и ще гласуват за разпускането му, пише прищинският ежедневник  Koha Ditore. \r\nПреди това обаче фракциите ще гласуват за разпределянето на 100 милиона евро помощ от Европейския съюз.  \r\nЧрез своите представители, политическите партии са отхвърлили възможността за каквито и да е изненади, но коментаторите не изключват противоречащи ходове в последния момент, като посочват, че това такива действия ще имат висока политическа цена  за партиите преди предстоящите предсрочни избори през есента. \r\n \r\nПревод и редакция:", "date": "2019.08.19", "title": "Koha Ditore: Косовските партии изключиха изненади, парламентът ще бъде разпуснат"}
{"url": "http://www.focus-news.net/news/2019/08/19/2690617/darzhavniyat-departament-vuchich-shte-se-sreshtne-s-pompeo-vav-vtornik-v-nyu-york.html", "text": "Президентът на Сърбия Александър Вучич ще се срещне с държавния секретар на САЩ Майк Помпео в Ню Йорк във вторник, съобщават на  официалния сайт на Държавния департамент . \r\nСъгласно съобщението, Помпео ще присъства на дебат в Съвета за сигурност на ООН, а след това ще се срещне с генералния секретар на световната организация Антонио Гутериш и Вучич. Очаква се сръбският държавен глава и първият дипломат на Вашингтон да обсъдят ситуацията в Косово. \r\n \r\nПревод и редакция:", "date": "2019.08.19", "title": "Държавният департамент: Вучич ще се срещне с Помпео във вторник в Ню Йорк"}
{"url": "http://www.focus-news.net/news/2019/08/19/2690621/pregled-na-nyakoi-ot-osnovnite-temi-v-balkanskiya-pechat-agentsiya-fokus.html", "text": "Всички албански партии са заявили, че ще присъстват на заседанието на косовския парламент в четвъртък и ще гласуват за разпускането му, пише прищинският ежедневник  Koha Ditore. \r\nПреди това обаче фракциите ще гласуват за разпределянето на 100 милиона евро помощ от Европейския съюз.  \r\nЧрез своите представители, политическите партии са отхвърлили възможността за каквито и да е изненади, но коментаторите не изключват противоречащи ходове в последния момент, като посочват, че това такива действия ще имат висока политическа цена  за партиите преди предстоящите предсрочни избори през есента. \r\n*** \r\n  След кратка почивка миналата седмица, премиерът на Гърция Кириакос Мицотакис се подготвя за бурна активност с предстоящите визита в Париж и Берлин, където трябва да представи серията от икономически реформи и инвестиционни инициативи в страната, пише вестник  Kathimerini. \r\nМицотакис пристига за среща с френския президент Еманюел Макрон през тази седмица, а на 29 август ще е в Берлин, където ще го чака канцлерът Ангела Меркел. Двете визити ще бъдат наблюдавани отблизо в южната ни съседка, но, както пише изданието, от тях не се очакват конкретни резултати. \r\nОсновната цел е да се създаде положителен климат сред ключовите европейски партньори и потенциалните чуждестранни инвеститори по отношение на перспективите на страната за бързо възстановяване и устойчива стабилност. \r\nРамка за стимулиране на растежа трябва да бъде определена в законодателството, което ще бъде предложено пред парламента през следващите седмици, заедно с друг законопроект за намаляване на данъците в съответствие с предизборните обещания на Мицотакис. \r\nЗаконът за растеж трябва да предостави разяснения за използването на земята, да опрости процедурите за лицензиране и да предложи стимули за бъдещите чуждестранни инвеститори, най-вече в туристическия сектор. \r\nМеждувременно, правителството цели да изпълни обещанията си за намаляване на данъка върху дохода, като същевременно намали данъците върху корпоративните печалби и дивиденти. \r\nОчаква се Мицотакис да представи тези реформи на своите чуждестранни събеседници в опит да покаже, че администрацията му сериозно се опитва да привлече толкова необходимите инвестиции, за да стимулира икономиката. \r\nОчаква се също така да ги увери, че 3,5-процентовата цел на основния излишък за тази и следващата година ще бъде изпълнена, но в същото време ще настоява целта да бъде понижена от 2021 г. \r\nОсвен външната дипломация, Мицотакис също трябва да се подготви за Международния панаир в Солун (МПС) за следващия месец. \r\nСпоред източници на изданието, Мицотакис възнамерява да използва МПС –който традиционно е мястото, където гръцките министър-председатели разкриват икономическата си политика и правят обещания за отделяне на средства – за да представи средносрочния си план за растеж на Гърция. Според събеседниците на „Катимерини“, премиерът ще разкрие намеренията, които излизат извън близкото бъдеще и ще „изтласкат страната от посредствеността“. \r\nМицотакис възнамерява да обясни как Гърция може да започне да се завръща към растежа  и да разкрие плана си за повишаване на средните и ниските доходи, които бяха силно засегнати през годините на финансовата криза, посочват същите източници. \r\n*** \r\n  Председателят на косовския парламент Кадри Весели заяви, че е „горд“ от повторното издигане на знамето на Косово над стените на сръбската средновековна столица Ново Бърдо, както и от полицията и другите институции на страната, които „се грижат за драгоценните паметници на Косово“, пише белградският ежедневник  „Вечерне новости“ . \r\n„Гордея се с великолепната крепост Ново Бърдо, това бижу на нашето културно наследство и древно селище, което от векове служи като кръстопът на цивилизациите. Още повече се гордея с красивото знаме на Косово, което гордо се развява на кулите на крепостта, както и от полицията и другите държавни институции, които се грижат за скъпоценните паметници на Косово“, написа във „Фейсбук“ Весели, предизвиквайки гнева на сърбите. \r\n„Сърбия напразно се опитва да асимилира нашата култура и наследство“, добави председателят на парламента в Прищина. \r\nВ допълнение към публикацията си, той прикачи и снимки със служители на косовската полиция в подножието на крепостта, както и кадри, показващи знамето на страната върху средновековен сръбски паметник. \r\n„Като бъдещ министър-председател аз няма да позволя някое от тези древни косовски богатства да бъде политически инструментализирано или засегнато. Ще възстановим предишната слава на Ново Бърдо, не само като го превърнем в международна културна туристическа атракция, но и като възстановим старата мина“, добави Весели. \r\n*** \r\n  Спорният гръцки митрополит на Калаврита Амвросий, който минава за ожесточен гръцки консерватор, подаде оставка в неделя. Той е известен с острите си изявления срещу тези, за които твърди, че извършват нехристиянски дела, включително педерасти, мигранти и политици, пише македонското издание  „Вечер“ . \r\nАмвросий, на 81 години, подаде оставка по време на неделната литургия, Той беше митрополит на Калаврита, Южна Гърция, от 1978 година. \r\nЕпископът привлече вниманието с подкрепата си за екстремно-дясната партия „Златна зора“, която в момента се разпада, а нейните функционери са под съд или в затвори. \r\nПрез тази година Амвросий бе осъден за реч на омразата срещу лица от ЛГБТ общността, но получи 7 месеца условно. \r\nМиналата година той заяви, че смъртоносният пожар с повече от 100 жертви в Мати, край Атина, е бил „божие наказание“ за тогавашния премиер на Гърция Алексис Ципрас, който е представител на левицата и е атеист.", "date": "2019.08.19", "title": "Преглед на някои от основните теми в балканския печат ( Агенция „Фокус“ )"}
{"url": "http://www.focus-news.net/news/2019/08/19/2690623/pregled-na-nyakoi-ot-osnovnite-temi-v-evropeyskiya-pechat-agentsiya-fokus.html", "text": "Посещението на държавния глава на Руската федерация Владимир Путин във Франция броени дни преди срещата на Г-7, амбициите на американския президент Доналд Тръмп да придобие Гренландия, инцидент с афганистанския посланик в Испания и изтичане на документи за Брекзит са част от основните теми в европейските издания. \r\n \r\n*** \r\n  Няколко дни преди срещата на върха на лидерите на страните от Г-7, президентът на Франция Еманюел Макрон приема руския си колега Владимир Путин, отбелязва германският национален ежедневник  Die Frankfurter Allgemeine Zeitung . \r\nВажна тема на работната среща в средиземноморския курорт Форт Брегансон на Ривиерата ще бъде конфликтът в Украйна, поясниха източници от Елисейския дворец. Целта е да се създаде пространство за диалог с Русия, тъй като Москва е необходим партньор в деескалацията на международните конфликти. \r\nПрез 2014 г. Русия присъедини към територията си Кримския полуостров и след това подкрепи лоялните на Москва сепаратисти в Източна Украйна. Според ООН във войната в източната част на страната са убити над 13 000 души. Германия и Франция посредничат за уреждането на конфликта в Донбас, до голяма степен неуспешно, подчертават от редакцията. \r\nФранция е на мнение, че Путин трябва да реагира поощрително на предложението на новия украински президент Владимир Зеленски за възобновяване на диалога. По-рано той настоя за провеждането на нова среща на върха в нормандския формат, който включва Украйна, Русия, Франция и Германия. В телефонен разговор от началото на месеца Макрон обеща на Зеленски да съдейства за организирането на подобен форум.  По-късно тази седмица германският външен министър Хайко Маас (ГСДП) ще се срещне с руския си колега Сергей Лавров. Украйна също е на дневен ред на срещата им в Москва.  \r\nСлед като Русия присъедини Крим, Германия, САЩ и другите членове на най-развитите индустриални страни не приха поканата за Путин за Г-8 в Сочи. Оттогава Москва е извън формата. През тази година Париж ще председателства срещата на върха на Г-7, която ще започне на 24 август в югозападния френски курорт Биариц. Макрон подчерта в края на юли, че обмисля да сътрудничи с Русия по важни въпроси. \r\nСпоред мнението на руския политолог Надежда Узунова, Макрон иска да използва срещата, за да отклони вниманието от вътрешните проблеми на страната. От друга страна, той иска да укрепи позициите на Франция в ЕС с нови импулси за съживяване на нормандския формат, заяви експертът от Руския институт за стратегически изследвания. „Макрон иска да спечели надпреварата за водещата позиция в Европа. Ето защо той също се интересува от решаването на ситуацията в Донбас. Това ще позволи на Франция да си осигури лаврите на миротворец.  Следователно Макрон ще опита всичко, за да спечели  Путин с визията си за мирно разрешаване на конфликта“, уверена е Узунова. \r\nДруги теми по време на срещата между Путин и Макрон ще бъдат конфликтите в Либия, Сирия и Иран. Макрон се надява, че Путин ще успее да повлияе на Техеран, за да спази ангажиментите по международното ядрено споразумение. Преди година САЩ се изтеглиха от ядрената сделка с аргумента, че Иран я нарушава. Европейците също са критични към ролята на Иран в региона. Те обаче искат да постигнат ядреното споразумение със страната и изтъкват, че досега Техеран е спазил всичките си писмени ангажименти. \r\nМакрон е на почивка в средиземноморската резиденция Форт Брегансон и подготвя оттам срещата на върха на Г-7. И в миналото той е приемал държавни гости там. \r\n \r\n*** \r\n  Посланикът на Афганистан  в Испания е бил нападнат и обран в Барселона, съобщава каталунският ежедневник  El Periodico .  \r\nИнцидентът се е случил в 21:40 часа местно време в неделя (22:40 часа българско време). Дипломатът е бил заобиколен от група млади хора, които са го съборили на земята и са откраднали луксозен часовник на стойност 17 хил. евро.  \r\nПосланикът, който е сигнализирал за грабежа в близко полицейско управление, е получил наранявания на единия крак. Случаят се разследва, подчертават от редакцията.  \r\nТова не е първият грабеж на чуждестранен дипломат в Испания. По-рано представител на дипломатическата мисия на Южна Корея също бе нападнат и обран по улиците на Барселона. Нападателят, който е действал от мотоциклет, е изненадал дипломата, грабнал е чантата й и е увеличил скоростта. В резултат на нападението жената е загубила равновесие, паднала е и е ударила главата си. \r\n \r\n*** \r\n  Министър-председателят на Обединеното кралство Борис Джонсън обвини бившите министри, които подкрепящи излизането на страната от структурите на Европейския съюз, в изтичане на подробности за планиране на споразумение в опит да навредят на преговорите за Брекзит, пише националният ежедневник  The Times . \r\nТаен доклад Уайтхол, известно като „Операция Йелoоухамър“, разкрито през уикенда, съдържа предупреждения, че Великобритания може да бъде изправена пред недостиг на прясна храна, гориво и медикаменти. Документът също така предполага, че може да има отприщване на безредици, закъснения на летищата и въвеждането на „твърда“ граница с Ирландия. \r\nИзточник от Даунинг Стрийт обвини за изтичането на информацията група бивши министри, известна като „Оставащия съюз“. Тя е оглавявана от бившия финансов министър на страната Филип Хамънд. \r\nПодчертава се, че Джонсън ще посети Берлин в сряда, за да се срещне с канцлера на ФРГ Ангела Меркел, и Париж на следващия ден, за да разговаря с президента на Франция Макрон в опит да ги убеди да се откажат от предпазния механизъм за ирландската граница. \r\n \r\n*** \r\n Идеята Дания да продаде Гренландия на САЩ е абсурд, заяви премиерът на страната Мете Фредериксен, след като американският президент Доналд Тръмп изрази интерес да купи най-големия остров, пише европейската редакция на  Politico . \r\n„Гренландия не е за продан. Гренландия не е датска. Гренландия е на Гренландия. Силно се надявам, че това не е било на сериозно“, заяви Фредериксен пред вестник Sermitsiaq. \r\n„Това е абсурдно решение и (премиерът на Гренландия) Ким Килсен, разбира се, даде ясно да се разбере, че Гренландия не се продава. Разговорът спира до тук“, подчерта тя. \r\nПрезидентът на САЩ потвърди пред репортери в  неделя, че е обсъждал идеята за закупуване на автономната датска територия. \r\n„Концепцията се появи и ... стратегически тя е интересна“, заяви Тръмп пред репортери, съобщава Ройтерс. Но той добави: \"Това не е номер 1 в списъка, мога да ви кажа това“. \r\nИкономическият съветник на Белия дом Лари Кудлоу също потвърди историята по-рано в неделя, казвайки пред Fox News, че „не искам да прогнозирам резултат, просто казвам, че президентът, който знае нещо или две за закупуването на недвижими имоти, иска да разгледа покупката на Гренландия“. \r\nКудлоу добави: „Дания притежава Гренландия, Дания е съюзник, Гренландия е стратегическо място, там горе. И те имат много ценни минерали“. \r\nМинистерството на външните работи на Гренландия подчерта пред САЩ миналата седмица, че не е на пазара, написвайки в „Туитър“: „Ние сме отворени за бизнес, а не за продажба“. \r\n \r\n***", "date": "2019.08.19", "title": "Преглед на някои от основните теми в европейския печат (Агенция „Фокус“)"}
{"url": "http://www.focus-news.net/news/2019/08/19/2690611/gd-granichna-politsiya-intenziven-e-trafikat-za-leki-avtomobili-na-vhod-i-izhod-na-gkpp-kalotina-kulata-i-makaza.html", "text": "Интензивен е трафикът за леки автомобили на вход и изход на ГКПП „Калотина“ , „Кулата“ и „Маказа“. Това съобщиха от  ГД „Гранична полиция“ . Информацията за трафика на граничните пунктове е към 9.00 часа. Трафикът е интензивен на ГКПП „Малко Търново“, „Капитан Андреево“ и „Лесово“ на вход за леки автомобили. На границата с Румъния трафикът е трафикът е интензивен на вход на ГКПП „Дунав мост 1“, „Кардам“ и „Дуранкулак“ за леки автомобили. На границата със Северна Македония трафикът е нормален на всички гранични контролно-пропускателни пунктове.", "date": "2019.08.19", "title": "ГД „Гранична полиция“: Интензивен е трафикът за леки автомобили на вход и изход на ГКПП „Калотина“ , „Кулата“ и „Маказа“"}
{"url": "http://www.focus-news.net/news/2019/08/19/2690625/pazardzhik-v-grada-shte-se-provedat-konsultatsii-za-opredelyane-sastava-na-oik.html", "text": "В града ще се проведат консултации за определяне състава на Общинската избирателна комисия за предстоящите местни избори през октомври, съобщиха от  Общината . Те ще започнат в 11.00 часа в Кметска зала. Поканени са да участват парламентарно представените партии – ГЕРБ, БСП, Обединените патриоти – ВМРО, НФСБ и „Атака“, ДПС, „Воля“ и тези без представители в 44-тото Народно събрание – „Да, България“ и ДСБ. На консултациите партиите ще заявят желанието си за разпределение на постовете в ОИК и предложения за това кой ще заеме съответната.", "date": "2019.08.19", "title": "Пазарджик: В града ще се проведат консултации за определяне състава на ОИК"}
{"url": "http://www.focus-news.net/news/2019/08/19/2690622/veliko-tarnovo-kmetat-daniel-panov-vazlozhi-avariyno-pochistvane-na-koritoto-na-yantra-pri-kv-asenov.html", "text": "Кметът Даниел Панов възложи аварийно почистване на коритото на Янтра при кв. „Асенов“. Това съобщават за  Радио „Фокус“ – Велико Търново  от Общинната. Работници извършват изгребване на кални наноси в района със специализирана строителна техника. Дейността е превантивна и има за цел да подобри проводимостта на реката и да ограничи рисковете от високи водни нива. \r\nОбщината очаква финансиране и за цялостно прочистване на над 1 км от бреговата ивица и коритото на Янтра в участъка от каменния мост до бившата фабрика „Мавриков“. Изготвеният проект вече е внесен в Междуведомствената комисия за възстановяване и подпомагане, като одобрението му предстои. \r\nЛуиза ТРАНЧЕВА", "date": "2019.08.19", "title": "Велико Търново: Кметът Даниел Панов възложи аварийно почистване на коритото на Янтра при кв. „Асенов“"}
{"url": "http://www.focus-news.net/news/2019/08/19/2690626/sliven-15-godishno-dete-e-v-reanimatsiya-sled-katastrofa.html", "text": "15-годишно дете е в реанимация след катастрофа. То е прието в Отделението по реанимация на МБАЛ „Д-р Иван Селимински“ - Сливен. Това съобщиха от  лечебното заведение . Детето е със съчетана травма на глава, таз и крайници. Състоянието му е стабилно и е в съзнание.  \r\nВ неврохирургия е настанен колоездач с мозъчно сътресение. През почивните дни спешна помощ са потърсили 181 пациенти, хоспитализирани са 81 от тях. Извършени са 22 операции и 9 раждания.", "date": "2019.08.19", "title": "Сливен: 15-годишно дете е в реанимация след катастрофа"}
{"url": "http://www.focus-news.net/news/2019/08/19/2690624/sliven-zadarzhaniyat-za-ubiystvoto-na-sedemgodishnoto-dete-e-vse-oshte-v-bolnitsa-pri-zasilena-politseyska-ohrana.html", "text": "Задържаният за убийството на седемгодишното дете е все още в болница при засилена полицейска охрана. Това съобщиха от  МБАЛ „Д-р Иван Селимински“ - Сливен . 21-годишният мъж е с наранявания на крайниците.", "date": "2019.08.19", "title": "Сливен: Задържаният за убийството на седемгодишното дете е все още в болница при засилена полицейска охрана"}
{"url": "http://www.focus-news.net/news/2019/08/19/2690630/burgas-dixieland-band-shte-iznesat-kontsert-na-ostrov-sv-anastasiya-na-1-septemvri.html", "text": "Dixieland band ще изнесат концерт на остров Св. Анастасия на 1 септември. Концертът е безплатен и започва в 18.00 часа. Това съобщиха от пресцентъра на  Община Бургас . „Диксиленд“ е група към Оркестъра на Въоръжените сили на САЩ в Европа, която не само предоставя висококачествено музикално забавление, но също така представя огромен сегмент от американската култура. Тази група се състои от шестима музиканти на духови инструменти и един невероятен барабанист, които изпълняват вълнуващи мелодии от специални периоди в американската история.  \r\nВ началото на 20-ти век САЩ представлява смесица от хора на различни култури и етноси. Пример в това отношение е Ню Орлиънс. Смесването на различни култури създава две от най-вълнуващите форми на забавление – джаз и блус музика. Музикантите от „Диксиленд“ съчетават тези музикални стилове, като с изпълненията си могат да ви върнат назад към най-ранните дни на тези два музикални стила. Пренесете се в Ню Орлиънс, насладете се на живота и почувствайте душата на блуса. Пътуването с кораб „Анастасия“ се заплаща.", "date": "2019.08.19", "title": "Бургас: Dixieland band ще изнесат концерт на остров Св. Анастасия на 1 септември"}
{"url": "http://www.focus-news.net/news/2019/08/19/2690628/srabskiyat-ministar-na-otbranata-aleksandar-vulin-sledvashtata-godina-pristigat-helikopteri-ot-rusiya-izbirame-kakvo-da-kupuvame.html", "text": "Делегация на военното ведомство на западната ни съседка посети Русия по покана на руския министър на отбраната Сергей Шойгу. Членовете й посетиха компанията „Роствертол“, която ще достави четири нови хеликоптера на сръбските въоръжени сили през първото тримесечие на следващата година. По време на посещението си в страната сръбският министър на отбраната Александър Вулин се се срещна и с руския си колега Сергей Шойгу, предава държавната  „Радио-телевизија Србије“ (РТС) . \r\nПред медията Вулин подчерта, че споразумението между президентите на Русия и Сърбия Владимир Путин и Александър Вучич се развива добре и че те са навлезли във втората фаза на работата по „МиГ“-овете. \r\n„Гарантирахме, че 10 бронирани машини БРДМ-2 ще пристигат навреме. Обсъдихме с министър Шойгу доставките на още, разбира се, и договорените танкове ще бъдат изпратени“, подчерта Вулин.  \r\nТой посочи, че през първото тримесечие на следващата година ще пристигнат четири хеликоптера Ми-35, както и три вертолета Ми-17. Вулин допълни също, че Сърбия и Русия никога не са имали толкова много съвместни дейности. Сътрудничеството ще продължи по отношение на военните учения, обмяната опит и обучението на персонал, увери военният министър на Белград. \r\n„Имаме много ползотворно и широко сътрудничество, което се осъществява в съответствие с политиката на военния неутралитет\", подчерта Вулин, като същевременно припомни, че страната му може да сътрудничи еднакво добре както с Изтока, така и със Запада. „Ние избираме приятелите си, оръжията и образованието за нашите служители“.  \r\n„Поръчахме и вече получаваме френско-германски хеликоптери HA-145. Също така сме поръчали „Мистрал“ от Франция. Виждате колко оръжия получаваме от Руската федерация. Това е то военният неутралитет, вие сами правите своя избор, вземате решения и решавате от какво най-много се нуждаете“, каза Вулин. \r\nМинистърът на отбраната на западната ни съседка също заяви, че е голяма чест за Сърбия да бъде поканена да участва в парада за победа на Червения площад през 2020 година. „Когато тръгнем през Червения площад, целият свят ще види, че сме достойни наследници на нашите предци. Благодарен съм на руското ръководство, че намери начин да покаже колко ни цени\", завърши Вулин. \r\n \r\n . \r\n \r\n \r\n Тереза Герова", "date": "2019.08.19", "title": "Сръбският министър на отбраната Александър Вулин: Следващата година пристигат хеликоптери от Русия, избираме какво да купуваме"}
{"url": "http://www.focus-news.net/news/2019/08/19/2690629/sofiya-politsai-s-motori-presledvaha-mazh-v-rayona-na-zhenskiya-pazar.html", "text": "Полицаи с мотори преследваха мъж в района на Женския пазар, предаде репортер на  Агенция „Фокус“ . Мъжът бе задържан и в момента служителите на реда го разпитват. \r\nОт СДВР уточниха, че не става въпрос за полицейска акция, а за редовни обходи в района.  \r\nДеница КИТАНОВА", "date": "2019.08.19", "title": "София: Полицаи с мотори преследваха мъж в района на Женския пазар"}
{"url": "http://www.focus-news.net/news/2019/08/19/2690632/blagoevgrad-dva-leki-avtomobila-sa-izgoreli-pri-pozhari-v-gotse-delchev.html", "text": "Два леки автомобила са изгорели при пожари в Гоце Делчев. Това съобщиха от пресцентъра на  ОДМВР-Благоевград . На 17 август около 03.47 часа през нощта е възникнал пожар в лек автомобил в града. Щетите от пожара са автомобилът, мотоциклет, фургон, паянтова постройка и дърва за огрев. Причината е в процес на установяване.  \r\nОколо 16.15 часа на същата дата е съобщено за пожар в друг лек автомобил в местността Водоемите край Гоце Делчев. Погасен е  от екип на Районна служба „Пожарна безопасност и защита на населението“-Гоце Делчев. Изгорял е лекият автомобил, а причината е самозапалване.", "date": "2019.08.19", "title": "Благоевград: Два леки автомобила са изгорели при пожари в Гоце Делчев"}
{"url": "http://www.focus-news.net/news/2019/08/19/2690634/dobromir-borislavov-sofiyski-zoopark-obshto-237-vida-i-okolo-2-140-individa-zhivotni-sa-obitatelite-v-stolichniya-zoopark.html", "text": "Общо 237 вида и около 2 140 индивида животни са обитателите в столичния зоопарк. Това каза в интервю за  Агенция „Фокус“  Добромир Бориславов, директор на Софийски зоопарк. „Това е една сравнително голяма колекция, в която има безгръбначни, риби, земноводни, влечуги, птици, бозайници, в това число хищници, тревопасни, примати“, обясни Бориславов. „Целта ни е в бъдеще време те да бъдат показвани на географски признак, например зоопарка ще бъде разделен на биогеографски области. Ще има отделни зони като Африка, Северна и Южна Америка, Азия, Австралия, българска фауна, за да може на една и съща територия да обитават, колкото се може повече видове“, добави директорът на столичния зоопарк. По думите му това е целта заложена в бъдеще време, като се надява скоро да започне по-бързото вървене към такъв вид биогеографско зониране.  \r\nВиолета СИМЕОНОВА \r\n Пълния текст на интервюто четете в „Мнение”", "date": "2019.08.19", "title": "Добромир Бориславов, Софийски зоопарк: Общо 237 вида и около 2 140 индивида животни са обитателите в столичния зоопарк"}
{"url": "http://www.focus-news.net/news/2019/08/19/2690633/veliko-tarnovo-dvama-nelegalni-migranti-sa-otkriti-v-rumanski-avtobus.html", "text": "Служители на БГ ТОЛ са установили две лица с неизвестна самоличност и гражданство, които са се придвижвали нелегално с румънски автобус, пътувал от Турция за Румъния. Това съобщават от  Областна дирекция на МВР – Велико Търново . На 18 август вечерта шофьорът е забелязал двамата мигранти и е сигнализирал на служителите на БГ ТОЛ, които са предприели незабавни мерки за задържането им. Те не представят документи за самоличност и твърдят, че са палестински граждани. Настанени са в Дома за временно настаняване на малолетни и непълнолетни лица в  Горна Оряховица, като с тях е проведена беседа. Уведомени са Група Миграция и Агенция за закрила на детето. В Районно управление – Велико Търново е образувана преписка, работата по изясняване на обстоятелствата по случая продължава.", "date": "2019.08.19", "title": "Велико Търново: Двама нелегални мигранти са открити в румънски автобус"}
{"url": "http://www.focus-news.net/news/2019/08/19/2690627/isa-mustafa-ldk-ima-cherveni-linii-samo-spryamo-pdk.html", "text": "Лидерът на Демократическата лига на Косово (ЛДК) заяви в интервю пред местното електронно издание  Ekonomia Online , че партията му е твърда в настояването си парламента на Косово да бъде разпуснат, за да бъде избрано легитимно правителство, което да се справи с проблемите, с които коалицията на Рамуш Харадинай не успя. По неговите думи, ЛДК е отворена за сътрудничество с всички партии за съставяне на управленска програма, с изключение на ПДК, които няма да получат втори шанс. \r\nМустафа отхвърли твърденията, че е имало натиск от международни служители в Косово за формиране на техническо правителство. „В моя кабинет тези представители заявиха, че ще уважават волята на депутатите от Асамблеята на Република Косово, волята на политическите партии в Косово да се насочат към нови избори\", каза политикът и добави, че това, което международните служители подчертават, е необходимостта да има свободни, честни и прозрачни избори. \r\nПопитан за възможните предизборни коалиции, Мустафа заяви, че членската маса на ЛДК е на мнение, че партията трябва да работи самостоятелно като единственият начин да определи реалната власт на всяко политическо образувание. „Ако обаче другите не се придържат към това правило, ние разбира се ще преосмислим позицията си и ще видим с кого можем да управляваме“. \r\nКоментирайки неотдавнашната си среща с лидера на „Ветевендосие“ (Движение „Самоопределение“) Албин Курти, Мустафа заяви, че не е имали конкретни обсъждания за коалиция или разделение на ръководни постове, а за приближаване на позициите. „Съгласихме се, че коалиционните преговори ще трябва да се провеждат между техническите групи от политически партии, така че всички изисквания за коалиция да бъдат взети под внимание“, каза той и добави, че ЛДК е решена да ръководи бъдещото правителство на Косово. \r\nМустафа заяви още, че Косово трябва да има реципрочни мерки срещу Белград. „Ако Сърбия премахне всички митнически и немитнически пречки спрямо Косово, включително свободното движение, намесата в признаванията на косовската държавност и се фокусира върху собствените си дела, които създават подходящ климат да седнем на масата за преговори, ще обсъдим този въпрос, но митата няма да бъдат вдигнати без условия“. \r\n \r\nЛДК е една от двете най-големи партии в Косово заедно с ПДК на влиятелния председател на парлманета и бивш началник на службите Кадри Весели. Те са следвани отблизо от \"Алианса за бъдещето на Косово\" (ААК) на премиера в оставка Рамуш Харадинай и ляво-националистическата \"Ветевендосие\" на Албин Курти. \r\nСпоред изказването на Мустафа, все по-реални очертания придовива евентуално присъединяване към почти сигурната коалиция ЛДК+\"Ветевендосие\" на ААК на Харадинай. \r\n \r\nПревод и редакция:", "date": "2019.08.19", "title": "Иса Мустафа: ЛДК има червени линии само спрямо ПДК"}
{"url": "http://www.focus-news.net/news/2019/08/19/2690631/burgas-s-praznichno-shestvie-v-pomorie-shte-badat-otbelyazani-1102-godini-ot-prochutata-bitka-kray-porechieto-na-reka-aheloy.html", "text": "На 20 август 2019 г. се навършват 1102 години от прочутата битка край поречието на река Ахелой. Това съобщиха от пресцентъра на  Община Поморие . Триумфът на Цар Симеон I над византийския главнокомандващ Лъв Фока и до днес е определян като едно от най-грандиозните сражения в европейското Средновековие. Българският владетел взема лично участие в боевете, начело на тежката конница. Изтласкана към морето, византийската войска е обкръжена и унищожена почти изцяло. Любопитен факт е, че именно преди Ахелойската битка за първи път в българската история се отслужва водосвет на бойните знамена по инициатива на Цар Симеон I. Честването на паметната годишнина в Ахелой ще започне в 19.00 часа на 20 август 2019 г., като от сградата на местното читалище „Светлина 1934” ще тръгне празнично шествие. Под съпровода на общинската духова музика, шествието ще продължи до градския парк, където ще бъдат поднесени венци и цветя пред паметника на Цар Симеон Велики. По традиция пред монумента ще бъде отслужена панихида в памет на загиналите войни. В 20.00 часа програмата ще продължи на откритата сцена в парка с концерт на участници във фестивала „Радост на морския бряг”. Община Поморие, кметство Ахелой и НЧ „Светлина 1934” Ахелой Ви канят на честването.", "date": "2019.08.19", "title": "Бургас: С празнично шествие в Поморие ще бъдат отбелязани 1102 години от прочутата битка край поречието на река Ахелой"}
{"url": "http://www.focus-news.net/news/2019/08/19/2690636/blagoevgrad-mazh-e-namushkan-s-nozh-pri-skandal-v-zhilishte-v-razlog.html", "text": "Мъж е намушкан с нож при скандал в жилище в Разлог. Това съобщиха от  ОДМВР – Благоевград . Сигналът е подаден на 16 август в 18.15 часа на телефон 112 в РУ - Разлог. Съобщено е за намушкан с нож мъж в жилище в гр. Разлог. Пристигналите на мястото полицейски служители установяват, че в разгара на скандал между двама мъже, единият е нанесъл порезна рана с нож в областта на гръдния кош на другия. Пострадалият е прегледан в спешния център, където е установено, че ножът не е проникнал в гръдната кухина. Образувано е досъдебно производство. Нападателят е задържан за срок до 24 часа.", "date": "2019.08.19", "title": "Благоевград: Мъж е намушкан с нож при скандал в жилище в Разлог"}
{"url": "http://www.focus-news.net/news/2019/08/19/2690640/dobromir-borislavov-sofiyski-zoopark-antilopata-dig-dig-e-nay-novoto-popalnenie-v-stolichniya-zoopark.html", "text": "Aнтилопата Диг-диг e най-новото попълнение в столичния зоопарк. Това каза в интервю за  Агенция „Фокус“  Добромир Бориславов, директор на Софийски зоопарк. „Една сравнително екзотична антилопа, която е може би най-малката антилопа в света, тя е защитен вид. Имаме два броя, настанихме преди около два месеца време“, обясни Бориславов. „Тя все още се климатизира, защото тези животни са много специални и по-рядко може да бъде видяна, защото все още се запознава с новото си местообитание. Сигурен съм, че след известно време вече ще се чувства по-спокойна и по-комфортно и ще достави интерес на нашите посетители“, добави още директорът на зоопарка. По думите му антилопата е изключително екзотично животно, която е ценно попълнение за зоопарка.  \r\nВиолета СИМЕОНОВА \r\n Пълния текст на интервюто четете в „Мнение”", "date": "2019.08.19", "title": "Добромир Бориславов, Софийски зоопарк: Aнтилопата Диг-диг e най-новото попълнение в столичния зоопарк"}
{"url": "http://www.focus-news.net/news/2019/08/19/2690639/blagoevgrad-nad-14-000-lv-sa-otkradnati-ot-chasten-dom-v-petrich.html", "text": "14 645 лв. са откраднати от частен дом в Петрич. Това съобщиха от пресцентъра на  ОДМВР-Благоевград . Кражбата е извършена във времето от 01.00 часа през нощта до 07.00 часа сутринта на 17 август, като жилището не е било заключено. В резултат на проведените незабавни оперативно-издирвателни мероприятия, за съпричастност към престъплението, са задържани за срок до 24 часа петима непълнолетни младежи. Образувано е досъдебно производство.", "date": "2019.08.19", "title": "Благоевград: Над 14 000 лв. са откраднати от частен дом в Петрич"}
{"url": "http://www.focus-news.net/news/2019/08/19/2690635/burgas-ekipazhat-na-yahta-evil-woman-specheli-golyamata-nagrada-na-mezhdunarodnata-regata-kor-karoli.html", "text": "Екипажът на яхта „Evil Woman“ от клуб „Св. Никола“ – София с шкипер Петър Димитров спечели голямата награда „Синя лента“ от 19-ото издание на международната ветроходна регата „Кор Кароли“. Това съобщиха от пресцентъра на  Община Бургас . За първи път финалът беше в град Бургас. Яхта „Evil Woman“ измина състезателното разстояние за най-кратко време – 14 часа и 55 минути, с което заслужи „Синя лента“ и голямата купа. Четиридневната надпревара стартира от град Варна. Последният етап от атрактивното състезание, организирано от Фондация „Кор Кароли“, съвместно с община Варна, община Бургас и яхт клуб „Кап. Г. Георгиев Порт Варна“ беше от Свети Влас до остров „Св. Иван“ и финишира в Бургас. Победители в отделните класове станаха: клас ORC A – „Oxwgen“ с шкипер Демир Иванов от яхт клуб „Бавария“ – Варна; клас ORC B – „Oberon“ с шкипер Любомир Вечев от Поморие; клас ORC C – „Bars“ с шкипер Олех Хаплун, Харков, Украйна; клас ORC CP – „Аlbireo“ с шкипер Венцислав Мазаков от СК „Черно море Бриз Варна“; клас Conrad 25 R – „Albireo“ с шкипер Венцислав Мазаков от СК „Черно море – Бриз Варна. Купите на победителите и на останалите призьори в международната регата „Кор Кароли 2019“ връчиха зам.-кметът Красимир Стойчев, изп. директор на Пристанище Бургас Диян Димов, председателят на фондация „Кор Кароли“ капитан Тома Томов и Веселина Деведжиева – началник отдел „Спорт и превенции“.", "date": "2019.08.19", "title": "Бургас: Екипажът на яхта „Evil Woman“ спечели голямата награда на международната регата „Кор Кароли“"}
{"url": "http://www.focus-news.net/news/2019/08/19/2690638/plovdiv-kmetat-na-obshtina-karlovo-d-r-emil-kabaivanov-i-negovite-zamestnitsi-provedoha-otkrita-priemna-v-klisura.html", "text": "Кметът на община Карлово д-р Емил Кабаиванов, неговите заместници Антон Минев и Стойо Карагенски и секретарят на администрацията Стефан Стефанов проведоха открита приемна в Клисура на 17 август. Това съобщиха от пресцентъра на  Общината .  \r\nВ разговора си с жителите на града д-р Кабаиванов подчерта, че общинското ръководство и занапред ще продължи да реализира всичко, което обединява Клисура - в полза и интерес на гражданите. \"Не е малко свършеното, а предстои реализиране на нови, още по-значими проекти за Клисура.\", каза кметът на общината. Той изрази удовлетворението си от изпълнената програма през изтичащия мандат на кмета на Клисура Генка Тодорова.", "date": "2019.08.19", "title": "Пловдив: Кметът на община Карлово д-р Емил Кабаиванов и неговите заместници проведоха открита приемна в Клисура"}
{"url": "http://www.focus-news.net/news/2019/08/19/2690637/gazeta-express-kosovo-partiyata-na-haradinay-shte-podpishe-predizborno-koalitsionno-sporazumenie-sas-sdpk.html", "text": "Партията на Рамуш Харадинай – „Алианс за бъдещето на Косово“ и Социалдемократическата партия на Косово (СДПК), водена от Шпенд Ахмети се очаква да подпишат в рамките на деня предизборно коалиционно споразумение, съобщава електронното издание на прищинския ежедневник  Gazeta Express . \r\nОтбелязва се, че споразумението между двете партии ще бъде парафирано броени дни преди разпускането на парламента. Коалиционното споразумение ще бъде обявено в рамките на специална пресконференция, разкриват източници на изданието.  \r\n \r\n Тереза Герова", "date": "2019.08.19", "title": "Gazeta Express (Косово): Партията на Харадинай ще подпише предизборно коалиционно споразумение със СДПК"}
{"url": "http://www.focus-news.net/news/2019/08/19/2690644/pleven-60-godishen-mazh-e-zaginal-pri-katastrofa-mezhdu-karutsa-i-lek-avtomobil-na-patya-levski-gradishte.html", "text": "З60-годишен мъж е загинал при катастрофа между каруца и лек автомобил. Това съобщиха от   ОДМВР- Плевен  . На 18 август в РУ - Левски е получен сигнал за настъпило ПТП на път IІ I- 303 от град Левски за село Градище. Местопроизшествието е запазено от екип на РУ Левски и посетено от екип на сектор \"Пътна полиция\". Изяснено е, че водачът на автомобил 36-годишен от село Малчика, при движение с несъобразена с пътните условия скорост - намалена видимост, на прав участък от пътя удря правилно движеща се каруца. На място е починал водачът на каруцата – 60-годишен от село Буковлък. Уведомен е дежурен прокурор при ОП – Плевен. Водачът на автомобила е изпробван с техническо средство алкотест \"Дрегер\" като пробата е положителна - 1,56 промила. Нарушителят е дал кръв за медицинско изследване във ФСМП - Левски. Той е задържан за срок до 24 часа. Образувано е досъдебно производство и работата продължава разследващ полицай.", "date": "2019.08.19", "title": "Плевен: 60-годишен мъж е загинал при катастрофа между каруца и лек автомобил на пътя Левски-Градище"}
{"url": "http://www.focus-news.net/news/2019/08/19/2690641/blagoevgrad-v-obshtinata-shte-se-provede-zaklyuchitelna-preskonferentsiya-po-proekta-sotsialna-infrastruktura-za-uslugi-za-detsa.html", "text": "В Общината ще се проведе заключителна пресконференция и официална церемония „Откриване“ по проект „Социална инфраструктура за услуги за деца“. Това съобщиха от пресцентъра на  Община Благоевград . Пресконференцията започва в 11.30 часа на 20 август в зала 101 на Община Благоевград, а откриването ще се състои в 12.30 часа на улица „Братя Миладинови“ 23. Проектът е по процедура за безвъзмездна финансова помощ BG16RFOP001-5.001 „Подкрепа за деинституционализация на грижите за деца“, Приоритетна ос 5 „Регионална социална инфраструктура“, Оперативна програма „Региони в растеж“ 2014-2020 г.", "date": "2019.08.19", "title": "Благоевград: В Общината ще се проведе заключителна пресконференция по проекта „Социална инфраструктура за услуги за деца“"}
{"url": "http://www.focus-news.net/news/2019/08/19/2690642/sport-viktoriya-tomova-se-izkachi-s-edna-pozitsiya-v-svetovnata-ranglista.html", "text": "Първата ракета на България Виктория Томова се изкачи с едно място в световната ранглиста по тенис. През новата седмица Томова, която през миналата седмица не участва в турнири, заема 176-ата позиция. Наоми Осака остана на върха на класацията, следвана от Ашли Барти и Каролина Плишкова. \r\nНа последното място в „Топ 10“ се връща Медисън Кийс, която спечели турнира в Синсинати. В челната десeтка има и други промени. Елина Свитолина се изкачва с две места и вече е пета в света. Кики Бертенс пада с две позиции надолу до номер седем.", "date": "2019.08.19", "title": "Спорт: Виктория Томова се изкачи с една позиция в световната ранглиста"}
{"url": "http://www.focus-news.net/news/2019/08/19/2690650/api-izgrazhdaneto-na-uchastaka-ot-sofiyskiya-okolovrasten-pat-ot-vrazkata-s-am-trakiya-do-zhk-mladost-shte-e-pri-palno-arheologichesko-nablyudenie.html", "text": "Агенция „Пътна инфраструктура“ откри тръжна процедура за избор на изпълнител за извършване на археологическо наблюдение при строителството на Софийския околовръстен път в участъка от п. в. „Цариградско шосе“ до п. в. „Младост“ (км 35+260 до км 41+340). Това съобщиха от пресцентъра на  Агенция „Пътна инфраструктура“ . Според Закона за културното наследство археологическото наблюдение е теренно проучване за установяване на наличието на археологически структури на дадено място. То се извършва по време на строителните дейности, за да не се допусне да бъдат унищожени или застрашени неизвестни археологически обекти. \r\nСрокът за подаване на офертите е до 19 септември, а стойността на обществената поръчка е 10 000 лв. без ДДС. \r\n6-километровата отсечка, чието изграждане предстои да стартира в кратък срок, ще бъде с две платна с по 3 ленти за движение в посока, средна разделителна ивица, разделителни ивици между локалите и директното трасе, 2 локални платна и тротоари. Пресичането на Софийския околовръстен път с по-големите пътни артерии в района ще се осъществява чрез 4 пътни възела - п. в. „Стар Лозенски път“, п. в. Патриарх Герман“, п. в. „Самоковско шосе“, п. в. „Младост“. Ще бъдат изградени 3 пешеходни надлеза и мостове над р. Искър и р. Кална. Предвидена е реконструкция на водопроводи, канализация и газоразпределителна мрежа, както и изместване на инженерни съоръжения, телекомуникации и др. С реализацията на проекта ще се улесни движението на транзитния трафик и връзката между автомагистралите „Струма” и „Тракия”. \r\nПроектът ще се финансира със средства от републиканския бюджет. Инвестицията е за близо 119 млн. лв. без ДДС. Изпълнител е „ГБС - Инфраструктурно строителство“ АД.", "date": "2019.08.19", "title": "АПИ: Изграждането на участъка от Софийския околовръстен път от връзката с АМ „Тракия“ до жк. „Младост“ ще е при пълно археологическо наблюдение"}
{"url": "http://www.focus-news.net/news/2019/08/19/2690643/mrrb-ulesnyava-se-protsedurata-za-registratsiya-na-dostavchitsite-na-gps-danni-za-tol-taksuvaneto.html", "text": "Улеснява се процедурата за регистрация на доставчиците на GPS данни, които ще се използват за изчисляване на дължимите от тежкотоварните автомобили тол такси. Това съобщиха от пресцентъра на  Министерство на регионалното развитие и благоустройството . Доставчиците на GPS данни ще предоставят за обработка на националните доставчици на услуги – партньори на Агенция „Пътна инфраструктура“, информация за географското позициониране на техните клиенти по републиканската пътна мрежа. На база на обработените GPS данни „елките“ на Националното тол управление ще изчисляват дължимата тол такса на съответния тежкотоварен автомобил.  \r\nТова предвижда публикуваният за обществено обсъждане проект на промени в Наредбата за условията, реда и правилата за изграждане и функциониране на  смесена система за таксуване на различните категории пътни превозни средства на база време и на база изминато разстояние. С измененията  Наредбата се привежда в съответствие с поправките в Закона за пътищата. \r\nДействащата наредба предвижда доставчиците на декларирани (GPS) данни да сключват договор при Общи условия с АПИ, която да обработва и  допълва информацията за изчисляването на дължимите тол такси. С промените в наредбата се предлага да отпадне тази необходимост и да се намалят изискванията към доставчиците на декларирани (GPS) данни, а те да подписват договор с Националните доставчици на услуги и ЕУЕСТ доставчиците. Партньорите на АПИ ще обработват  GPS данните и ще ги превръщат в т.нар. тол декларации, които ще изпращат към тол системата за изчисление на дължимата тол такса. Отпадането на този ангажимент на АПИ няма да изисква допълнителен финансов ресурс.  \r\nСъщевременно Пътната агенция запазва контролните си функции над дейността на доставчиците на декларирани (GPS) данни, като се предвижда да ги вписва в публичен списък при облекчени условия.  \r\nЗапазват се изискванията към доставчиците на декларирани данни да притежават валиден сертификат съгласно БДС EN ISO 9001 или еквивалентен документ, да разполагат с техническо оборудване, необходимо за събиране и предоставяне на данни за географското позициониране и изминатите участъци от платената пътна мрежа. Те трябва също така да имат специализиран персонал с опит и с необходимата квалификация, чрез които да могат непрекъснато да изпълняват изискванията на АПИ, както и да имат добра репутация. \r\nС промените в Наредбата се привежда в съответствие със Закона за пътищата премахнатото задължение АПИ да организира разпространението на бордови устройства, регистрацията на ползватели на платената пътна мрежа, директното им отчитане и усвояване на суми от поддържан от тях баланс. Тези дейности ще бъдат изцяло прехвърлени върху търговците, които в различните си качества предоставят  услуги по електронно събиране на пътни такси, като АПИ няма да плаща допълнително за това. \r\nУслугите, предоставяни в разкриваните от АПИ пунктове за продажба, ще бъдат плащане на винетна такса и купуване на маршрутна карта. Тол такса ще може да се плаща в пунктовете за продажба, разкривани от националните доставчици на услуги и от ЕУЕСТ доставчиците. \r\nПроектът на документа може да видите  .", "date": "2019.08.19", "title": "МРРБ: Улеснява се процедурата за регистрация на доставчиците на GPS данни за тол таксуването"}
{"url": "http://www.focus-news.net/news/2019/08/19/2690648/pernik-nadya-boyanova-e-noviyat-predsedatel-na-obshtinskata-izbiratelna-komisiya.html", "text": "По покана на кмета д-р Вяра Церовска в заседателната зала на Община Перник се проведоха консултации за определяне състава на Общинска избирателна комисия, във връзка с произвеждане на изборите за общински съветници и кметове, насрочени за 27 октомври 2019 г. В срещата взе участие и секретарят на Общината Радослава Манова. Това съобщиха от пресцентъра на  Община Перник .  \r\nПри провеждане на консултациите представителите на партиите и коалициите се споразумяха за заеманите позиции в 13 членния състав на Общинска избирателна комисия, който се състои от 1 председател, 2 зам.-председатели, 1 секретар и 9 члена. \r\nВ Община Перник в състава на ОИК ще бъдат назначени представители на следните партии и коалиции: ПП ГЕРБ, „БСП за България“, ДПС, „Воля“, „Демократична България – обединение“ и Коалиция „Обединени патриоти“. \r\nНадя Боянова е новият председател на ОИК – Перник. Тя е от квотата на партия ГЕРБ и е с юридическо образование. Заместник - председатели на ОИК ще са Галина Никодимова от ДПС и Моника Стоянова от Коалиция „Обединени патриоти“. Позицията на секретар беше решено да се заеме от Станка Рударска представител на „БСП за България“.", "date": "2019.08.19", "title": "Перник: Надя Боянова е новият председател на Общинската избирателна комисия"}
{"url": "http://www.focus-news.net/news/2019/08/19/2690645/blagoevgrad-pochti-200-grama-marihuana-i-amfetamini-sa-otkriti-v-zhilishte-v-simitli.html", "text": "Почти 200 грама марихуана и амфетамини са открити от полицейски служители в жилище в Симитли. Това съобщиха от  ОДМВР – Благоевград . На 16 август 2019 г. при оглед в жилище в Симитли полицейски служители от 02 РУ - Благоевград откриват вискорискови наркотични вещества – 27.88 г марихуана и 154.87 г амфетамини, както и две везни. Предадени са с протокол за доброволно предаване от Д.Б. (на 22 г.) от Симитли. Същият е задържан със заповед за полицейско задържане за срок до 24 часа. Образувано е досъдебно производство. Работата по случая продължава.", "date": "2019.08.19", "title": "Благоевград: Почти 200 грама марихуана и амфетамини са открити в жилище в Симитли"}
{"url": "http://www.focus-news.net/news/2019/08/19/2690646/nikolay-georgiev-kmet-na-obshtina-kresna-nad-90-ot-prasetata-v-obshtinata-veche-sa-zaklani-zasega-nyama-da-ima-protesti.html", "text": "Над 90% от прасетата в Кресна вече са заклани, засега няма да има протести. Това каза за  Радио „Фокус“ - Пирин  кметът на Община Кресна Николай Георгиев. „Ние сме против това да бъдат умъртвени прасетата на хората. За нас няма още ясни доказателства, че имаме огнище на африканска чума, въпреки че бе намерено прасе, което е доказано, че носи заразата, но за хората от общината това прасе не е от тук и мислим, че е подхвърлено. Хората събота и неделя започнаха доброволно с клането на прасета със страх и болка, за да не бъдат иззети насила“, коментира той. Николай Георгиев допълни, че клането продължава и в момента, защото има хора, които през уикенда не са били в града или са били заети, но имат уверението от д-р Матеев, че тези които не са успели в събота и неделя ще заколят прасетата си днес. \r\nНатали СТЕФАНОВА", "date": "2019.08.19", "title": "Николай Георгиев, кмет на Община Кресна: Над 90% от прасетата в общината вече са заклани, засега няма да има протести"}
{"url": "http://www.focus-news.net/news/2019/08/19/2690651/dobrich-68-godishna-zhena-e-stanala-zhertva-na-telefonna-izmama-s-nad-6000-leva.html", "text": "68-годишна жена е станала жертва на телефонна измама с над 6000 лева. Това съобщиха от  ОДМВР – Добрич . Тя е съобщила, че около 20.30 часа на 16 август е получила обаждане от непознат мъж, представящ се за служител на МВР. Чрез въвеждане в заблуждение мнимия полицай поискал наличната сума пари с цел съхранение. Малко по-късно жената оставила пред входа на жилището сумата от 6 000 лева, 300 турски лири, 100 евро златни и сребърни накити. По случая е образувано досъдебно производство.", "date": "2019.08.19", "title": "Добрич: 68-годишна жена е станала жертва на телефонна измама с над 6000 лева"}
{"url": "http://www.focus-news.net/news/2019/08/19/2690649/tass-neposlushniyat-sayuznik-na-vashington-makron-priema-putin-v-breganson.html", "text": "Президентът на Русия Владимир Путин ще проведе среща с френския си колега Еманюел Макрон в неговата резиденция форт Брегансон. В дневния ред за преговорите са Иран, Украйна, Сирия, търговската война между САЩ и Китай. На руския лидер му предстои да провери, дали е права френската преса, която счита, че Париж се готви за предпазливо сближаване с Москва, пише  ТАСС  в превю на срещата, представено без редакторска намеса. \r\n \r\n Изкуството на реверанса \r\n \r\nЗа новия обрат във външнополитическата линия на Елисейския дворец се заговори след 11 юни, когато президентът отправи покана на Владимир Путин да посети Франция. Държавният глава на Петата република обяви желанието си за диалог с Русия „без наивност“, но и „без да се затварят врати“. Като дата за срещата назначиха 19 август: френският лидер изрази желание да говори с Путин преди една седмица по-късно да отиде на срещата на върха на Г-7 в Биариц. \r\nСрещата именно в този момент се обяснява с логиката на дипломатическите игри. Въпреки че съдържанието на преговорите лице в лице не се разкрива пред широката общественост, известно е, че мненията на Русия и Франция са близки по отношение на ядрената сделка с Иран и търговската война на САЩ с Китай. Приемайки Путин преди срещата с Тръмп, Макрон изпраща сигнал до американския президент: Париж не е съгласен с Вашингтон за всичко и точно по тези въпроси. \r\nЗа да придаде тежест на този сигнал, Макрон отрано демонстрира потенциала за сближаване с Кремъл. При председателството на Франция руската делегация бе върната в състава на парламентарната асамблея на Съвета на Европа (ПАСЕ) през юни тази година. Тогава руският премиер Дмитрий Медведев прие ференския си колега Едуар Филип, а Макрон даде съгласието си да отиде в Русия на празненствата по повод 75-тата годишнина от Победата във Втората световна война. И още веднъж покани Путин: на Форума на мира на 11 ноември, който трябва да се състои в Париж. \r\n \r\n Привличането на Атлантика \r\n \r\nВ навечерието на срещата на двамата президенти руско-френските отношения изглеждат по-силни от преди, но тесните връзки между Петата република и САЩ пречат на развитието им. От 2009 г. Франция е част от военното командване на НАТО, докато самостоятелно продължава антитерористичните операции в Африка. На Париж му трябва американска разузнавателна информация за провеждането им. Продължителният ангажимент със Съединените щати доведе до укрепване на приятелското лоби във Вашингтон сред военните. \r\nПо същия начин ориентиран към САЩ е и големият бизнес. Франция е водещ търговски партньор на Америка, който изнася повече стоки зад океана, отколкото внася. Това положение се обяснява с изгодните за Париж търговски правила. Запазването на добрите отношения с Вашингтон (и ниските мита) зависи от политическата воля на американците и е много изгодно за френските бизнесмени. \r\nНо с появата на политическия небосклон на президента Доналд Тръмп се разколеба и взаимното разбирателство, което изглеждаше неразрушимо. Докато Вашингтон разваля отношенията с основните си съюзници, заплашвайки ги с търговски войни, значението на Москва като външнополитически партньор за Париж нараства. \r\n \r\n Факторът Тръмп \r\n \r\nДинамиката на отношенията между Макрон и Путин носи явен отпечатък от скорошните американско-френски възходи и падения. Колкото по-малко ласкателно президентите на САЩ и Франция говорят един за друг, толкова по-приятелски е настроерн Париж към Москва и обратното. \r\nПрез 2017 г., когато Макрон и Путин се срещнаха за първи път, връзката им започна от ниска точка. По това време френският елит се опита да установи сътрудничество с Доналд Тръмп, а руският вектор не изглеждаше за Париж като приоритет. На съвместна пресконференция във Версай президентът Макрон си позволи да бъде изключително неодобрителен за руските медии, работещи във Франция. Кремъл не забави реакцията: френските журналисти не бяха поканени на пресконференцията на Путин по време на икономическия форум в Санкт Петербург 2017 г. \r\nТърговските войни, които започнаха през 2018 г., позволиха на Москва и Париж да направят крачка една към друга. На фона на решението на американците да наложат мита върху европейската стомана и алуминий, Макрон за първи път посети Русия. И двете страни имаха причина за сближаване, допълнително укрепена, когато Вашингтон се оттегли от ядрената сделка с Иран. Москва и Париж осъдиха това решение еднакво. \r\nПрез 2019 г. тенденцията към влошаване на отношенията между Франция и Съединените щати продължи. През юли президентът Тръмп говори за „глупостта“ на Макрон, с чието съгласие Париж наложи допълнителни данъци на американските ИТ гиганти. През август американският лидер си позволи пореден залп: той обвини Париж, че се опитва да узурпира правото на преговори с Иран. Във Франция отговориха на американците, че водят диалог, както сметнат за добре и с когото смятат за добре. \r\nРешението на Макрон да дойде в Русия на посещение на 9 май 2020 г. може да се разглежда в контекста на търканията между САЩ и Франция. В крайна сметка САЩ отдавна не изпращат свои представители на парада. Преди обаче, през 2010 и 2015 г., френските лидери не отиваха на парадите. При Макрон ситуацията обещава да се промени. \r\n \r\n Очи в очи \r\n \r\nОсвен американската връзка, в преговорите между Путин и Макрон има и европейски контекст. На фона на политическото отслабване на германския канцлер Ангела Меркел, френският президент сериозно претендира за статута на неформален лидер на Европейския съюз. \r\nДиректорът на френско-руската търговско-промишлена палата Павел Шински вижда в това шанс за сближаване между Европа и Русия, към което Меркел е откровено  против. „Може би, в тази ситуация ще бъде намерена възможност за излизане от безизходицата и Макрон ще успее едностранно да предложи някакво смекчение на санкционния режим“, надява се Шински. \r\nСпоред експерта обаче си струва да се разчита на прагматизма на френския президент. „Можем да кажем, че по отношение на Русия, Макрон се държи като личност без установен подход, но и без предразсъдъци. Поне в този смисъл е по-добър от предшественика си Франсоа Оланд, у когото изначално имаше силни предразсъдъци по отношение към съветското и руското. Оттогава ситуацията стана относително по-благоприятна“, заключава експертът. \r\n \r\nПревод и редакция:", "date": "2019.08.19", "title": "ТАСС: Непослушният съюзник на Вашингтон. Макрон приема Путин в Брегансон"}
{"url": "http://www.focus-news.net/news/2019/08/19/2690653/pazardzhik-zabranyavat-polzvaneto-na-piteyna-voda-za-polivane-v-obshtina-bratsigovo-poradi-ogranichen-debit.html", "text": "Въведена е забрана за ползването на питейната вода на територията на община Брацигово за поливане, съобщиха от  общинската администрация . Забранява се ползването на питейна вода и за миене на пътните подстъпи, дворовете, превозните средства, балкони, тераси, изпирането на килими, пътеки и други с течаща питейна вода. За тази цел съответните собственици и ползватели могат да ползват местни водоизточници. Питейна вода не може да се използва и за поливане и напояване на овощни, зеленчукови и цветни градини, включително и в дворовете на гражданите. Причината е свързана с ограничения дебит на питейната вода, забраната важи за всички населени места на територията на община Брацигово. На нарушителите да бъдат налагани санкции, съгласно разпоредбите на Наредбата за обществения ред на територията на община Брацигово.", "date": "2019.08.19", "title": "Пазарджик: Забраняват ползването на питейна вода за поливане в община Брацигово поради ограничен дебит"}
{"url": "http://www.focus-news.net/news/2019/08/19/2690652/plovdiv-shest-sela-ot-oblastta-sa-s-narusheno-vodopodavane-zaradi-avarii.html", "text": "Шест села от областта са с нарушено водоподаване заради аварии по водопреносната мрежа. Това съобщиха за  Радио „Фокус“ – Пловдив  от водоснабдителното дружество, обслужващо областта. Без вода са абонатите от населените места Брестник, Сърнегор, Отец Паисиево, Калековец, Крислово и Динк. С нарушено водоподаване днес са също живущите в района на ул. „Аугуста“ в град Хисаря, ул. „Люляк“ в град Асеновград, също абонатите в района на улица „Герлово“ в град Пловдив. Екипите на водоснабдителното дружество отстраняват авария също в района на блок №176 в пловдивския квартал „Тракия“. \r\nТони МИХАЙЛОВ", "date": "2019.08.19", "title": "Пловдив: Шест села от областта са с нарушено водоподаване заради аварии"}
{"url": "http://www.focus-news.net/news/2019/08/19/2690654/anadolu-agency-otstraniha-trima-kmetove-na-ndp.html", "text": "Министерството на вътрешните работи на Турция отстрани трима кметове в източната и югоизточната част на страната заради предполагаема подкрепа за тероризма, предава държавнта информационна агенция  Anadolu Agency .  \r\nСпоред официално изявление на министерството, кметовете на Диарбекир, Мардин и Ван - Аднан Селчук Мизракли, Ахмет Тюрк и Бедия Озгокче Ертан са били отстранени от постовете си. В него се добавя, че срещу кметовете вече е имало дела за престъпления като установяване или разпространение на пропаганда за терористична групировка или дори за членство в такава. Всички кметове са от опозиционната Народнодемократична партия (НДП), която турското правителство обвинява във връзки с „Работническата партия на Кюрдистан“. Назначените от държавата губернатори на провинциите временно ще заменят отстранените кметове. \r\nПо-късно Министерството на вътрешните работи разпространи декларация на три езика, включително на кюрдски и английски по отношение на инцидента, пояснявайки: „Нашето министерство освободи кметовете, които бяха идентифицирани и за които бе доказано, че са ангажирани и свързани с терористични организации и ги подкрепят“. \r\n„В резултат на тежката борба на всички звена на държавата в този процес участието в терористичните организации е спаднало до най-ниското ниво за последните 30 години, а броят на терористите на нашите територии е намалял от цифрите 1800-2000 до 600 “, се казва в съобщението. \r\n \r\n Тереза Герова", "date": "2019.08.19", "title": "Anadolu Agency: Отстраниха трима кметове на НДП"}
{"url": "http://www.focus-news.net/news/2019/08/19/2690656/plovdiv-priklyuchi-tekushtiyat-remont-na-rogoshko-shose-v-grada.html", "text": "Приключи текущият ремонт по технологията „печматик” на ул. „Рогошко шосе” в пловдивския район „Северен”. Това съобщиха за  Радио „Фокус“ – Пловдив  от районната администрация. След получени сигнали от граждани, спешно през почивните дни са били  запълнени всички получили се отвори по пътната настилка след поройните дъждове. \r\nОтворите в асфалтовата настилка се продухват с цел да се премахнат всички замърсявания и прах, след което се грундират и по технология  „печматик” под налягане се разпръсква битумна емулсия и каменна фракция. Призовават се гражданите на район „Северен“ да сигнализират при забелязване на компрометирана пътна настилка.", "date": "2019.08.19", "title": "Пловдив: Приключи текущият ремонт на „Рогошко шосе“ в града"}
{"url": "http://www.focus-news.net/news/2019/08/19/2690655/varna-edin-chovek-e-postradal-pri-katastrofa-na-avtomagistrala-hemus-kray-devnya.html", "text": "Един човек е пострадал при катастрофа на автомагистрала „Хемус“ край Девня. Това съобщиха от  ОДМВР - Варна . Сигналът е подаден в 10.23 часа днес. Съобщено е, че на автомагистралата на мястото, където започват ремонтните дейности и движението става двупосочно, е възникнало пътнотранспортно произшествие. По първоначални данни участници в ПТП-то са товарен автомобил с ремарке и микробус с платформа, на която е имало 2 автомобила. От инцидента има един пострадал, като към момента няма данни за състоянието му. В района на произшествието от пътен възел „Девня\" до пътен възел „Неофит Рилски\" автомагистралата е затворена в двете посоки. Екипи на „Пътна полиция\" пренасочват движението към стария път Варна - София. Призовават се водачите да шофират със скорост, съобразена с условията и стриктно да спазват указанията на полицейските служители.", "date": "2019.08.19", "title": "Варна: Един човек е пострадал при катастрофа на автомагистрала „Хемус“ край Девня"}
{"url": "http://www.focus-news.net/news/2019/08/19/2690657/burgas-normalno-se-osashtestvyava-dvizhenieto-prez-gkpp-malko-tarnovo.html", "text": "Нормално се осъществява движението през ГКПП „Малко Търново“. Това съобщи за  Радио „Фокус“ – Бургас  дежурният на пункта. И от двете страни на границата няма образували се колони от автомобили. Към този момент придвижването се осъществява нормално и безпроблемно. \r\nМария КУРТЕВА", "date": "2019.08.19", "title": "Бургас: Нормално се осъществява движението през ГКПП „Малко Търново“"}
{"url": "http://www.focus-news.net/news/2019/08/19/2690659/targovishte-72-godishna-zhena-e-stanala-zhertva-na-telefonna-izmama-sas-sumata-ot-4-320-lv.html", "text": "72-годишна жена е станала жертва на телефонна измама със сумата от 4 320 лв. Това съобщиха от  ОДМВР - Търговище . Сигналът е подаден около 16.00 часа на 15 август 2019 г. Неизвестен извършител е позвънил на жената и под предлог за необходимост тя да окаже съдействие на полицейски служители, провеждащи операция по задържането на извършители на телефонни измами, ѝ е причинил щета в размер на 4 320 лв. По случая е образувано досъдебно производство по описа на РУ - Търговище.", "date": "2019.08.19", "title": "Търговище: 72-годишна жена е станала жертва на телефонна измама със сумата от 4 320 лв."}
{"url": "http://www.focus-news.net/news/2019/08/19/2690662/preskonferentsiya-na-pp-abv-shte-se-provede-na-20-avgust.html", "text": "Пресконференция на ПП АБВ ще се проведе на 20 август. Това съобщиха от пресцентъра на  партията . Събитието ще се проведе от 12:00 часа в централата на ПП АБВ на улица „Врабча“ 23.   \r\n Тема: \r\n - Готовност на ПП АБВ за участие в изборите за местни органи на самоуправление;  \r\n - Анализ на законодателния хаос в приключилата сесия на 44 Народно събрание. \r\n Участници: \r\n - Румен Петков – председател на ПП АБВ; \r\n - Владимир Маринов – зам.-председател на ПП АБВ.", "date": "2019.08.19", "title": "Пресконференция на ПП АБВ ще се проведе на 20 август"}
{"url": "http://www.focus-news.net/news/2019/08/19/2690661/targovishte-politsiyata-razsledva-sluchay-na-zastrelyano-kuche-v-selo-rosina.html", "text": "Полицията разследва случай на застреляно куче в село Росина. Това съобщиха от  ОДМВР - Търговище . В района на язовира неизвестен извършител, след като използвал огнестрелно оръжие, е причинил смъртта на куче от породата сибирски вълкодав“, и тежко увреждане на друго куче от породата кангал – собственост на 41-годишен мъж от гр. Исперих. Впоследствие и второто куче е починало. По случая е образувано досъдебно производство по описа на РУ - Търговище.", "date": "2019.08.19", "title": "Търговище: Полицията разследва случай на застреляно куче в село Росина"}
{"url": "http://www.focus-news.net/news/2019/08/19/2690660/elizabet-pavlova-toplofikatsiya-sofiya-ako-klientite-ne-sa-osigurili-dostap-za-otchet-na-toplinnite-uredi-sledva-preizchislyavane-na-smetkite-na-tsyalata-sgrada.html", "text": "Ако клиентите не са осигурили достъп за отчет на топлинните уреди, следва преизчисляване на сметките на цялата сграда. Това каза за дневния блок  „Добър ден“  на  Радио „Фокус“  говорителят на „Топлофикация – София“ Елизабет Павлова по повод изравнителните сметки за парно и топла вода, които вече са изготвени. По думите й това ще бъде неприятно за останалите живущи в сградата, защото така те ще получат нови изравнителни сметки, които ще се различават от тези, които вече са получили. Тези, които не са осигурили достъп за отчет на уредите трябва да се обърнат незабавно към топлинния си счетоводител за договорка за допълнителна дата и отчет. „Заплащането на изравнителните сметки, тогава когато трябва да се доплаща, е добре да се извърши най-късно до 15 септември, тъй като тогава започва вече да тече лихва върху тези сметки. Те са реални сметки, за реална консумация и затова на тях вече можем да надчисляваме лихва тогава, когато те не са платени в указания срок. Върху прогнозните месечни сметки лихва не се надчислява – в този случай клиентите са малко по-свободни, но тук бихме ги приканили, ако искат да не се олихвяват излишно техните сметки, да ги заплатят в рамките до 15 септември“, обясни тя. Елизабет Павлова добави, че очакваната сума от изравнителните сметки зависи от начина и в какво време ще платят потребителите. „Топлофикация – София“ разчита на плащането на изравнителните сметки, защото има задължения към „Булгаргаз“, които трябва да бъдат изплатени коректно, защото от това зависи и доставката природен газ, коментира още говорителят на дружеството. \r\n \r\nЙоланда ПЕЛОВА", "date": "2019.08.19", "title": "Елизабет Павлова, „Топлофикация-София\": Ако клиентите не са осигурили достъп за отчет на топлинните уреди, следва преизчисляване на сметките на цялата сграда"}
{"url": "http://www.focus-news.net/news/2019/08/19/2690663/elizabet-pavlova-toplofikatsiya-sofiya-36-mln-leva-sa-zadalzheniyata-ni-kam-bulgargaz-koito-shte-badat-izplateni-do-kraya-na-avgust.html", "text": "На 1 август „Топлофикация – София“ е превела на  „Булгаргаз“ 7 млн. лева, а до края на месеца проблемът със задълженията ще бъде решен и тогава ще се изплатят 36 млн. лева. Това съобщи в дневния информационен блок  „Добър ден“  на  Радио „Фокус“  Елизабет Павлова, говорител на дружеството. Тя уточни, че задълженията на „Топлофикация – София“ се менят всеки ден тъй като не са прекратени плащанията към „Булгаргаз“. „Дружеството заплаща консумирания природен газ предварително. Плаща се това, което се предполага, че ще се консумира преди да е получено и след изтичане на периода получаваме изравнителна сметка. В един зимен ден отоплението на столицата с природен газ струва около 2 млн. лева. Това обяснява защо са толкова големи сумите. Неприятното е, че в последните месеци на отоплителния сезон забавиха плащанията си, защото очакваха изравнителните сметки и това доведе до забавянето на плащанията ни към „Булгаргаз““, обясни още Павлова. По думите й „Топлофикация – София“ разчита на изравнителните сметки и постъпления за произведена електрическа енергия, като в рамките на указания от „Булгаргаз“ срок сумите ще бъдат изплатени. \r\n \r\nЙоланда ПЕЛОВА", "date": "2019.08.19", "title": "Елизабет Павлова, „Топлофикация-София“: 36 млн. лева са задълженията ни към „Булгаргаз“, които ще бъдат изплатени до края на август"}
{"url": "http://www.focus-news.net/news/2019/08/19/2690647/afp-damask-osadi-razpolaganeto-na-turski-voenen-konvoy-kray-han-sheyhun.html", "text": "Дамаск осъди разполагането на турски военен конвой в близост до ключовия град Хан Шейхун в Северозападна Сирия, където правителствените сили на президента Башар Асад водят ожесточени битки с джихадисти и бунтовници, предава  AFP . \r\n„Турските превозни средства, натоварени с боеприпаси... се насочват към Хан Шейхун, за да помогнат на терористите... което потвърждава за пореден път подкрепата, предоставена от турския режим на терористични групировки\", заяви източник на външното министерство в Дамаск пред държавната информационна агенция SANA, цитирана от AFP. \r\n \r\n . \r\n \r\n Тереза Герова", "date": "2019.08.19", "title": "AFP: Дамаск осъди разполагането на турски военен конвой край Хан Шейхун"}
{"url": "http://www.focus-news.net/news/2019/08/19/2690664/varna-ogranicheno-e-dvizhenieto-pri-km-401-po-avgomagistrala-hemus-v-posoka-sofiya-poradi-patno-proizshestvie.html", "text": "Временно движението при км 401 по автомагистрала \"Хемус\" в посока София е ограничено поради пътнотранспортното произшествие. Това съобщиха от  пресцентъра на Агенция \"Пътна инфраструктура\" . Участъкът е сигнализиран с пътни знаци. Въведен е обходен маршрут по път I-2  Русе - Варна от пътен възел \"Суворово\" до пътен възел \"Неофит Рилско\" от км 402 до км 392. Шофьорите е необходимо да карат с повишено внимание и съобразена скорост.", "date": "2019.08.19", "title": "Варна: Ограничено е движението при км 401 по авгомагистрала \"Хемус\" в посока София поради пътно произшествие"}
{"url": "http://www.focus-news.net/news/2019/08/19/2690665/plovdiv-vazrastna-zhena-e-zaginala-pri-pozhar-v-kashta-v-selo-kurtovo-konare.html", "text": "Възрастна жена е загинала при пожар в къща в село Куртово Конаре. Това съобщиха от  ОДМВР - Пловдив . Сигналът за инцидента е получен в 22.20 часа на 16 август. Незабавно към адреса са насочени екипи на районното управление и противопожарната служба в Стамболийски. След приключване на гасителните действия е открито тялото на 89-годишната обитателка на жилището. Местопроизшествието е запазено, извършен е оглед. Причината за появата на огъня се изяснява. Образувано е досъдебно производство.", "date": "2019.08.19", "title": "Пловдив: Възрастна жена е загинала при пожар в къща в село Куртово Конаре"}
{"url": "http://www.focus-news.net/news/2019/08/19/2690666/faz-gorskite-pozhari-na-gran-kanariya-sa-izvan-kontrol.html", "text": "Горските пожари на втория най-населен остров от архипелага на Канарските острови – Гран Канария, излезе извън контрол, съобщава германският национален ежедневник  Die Frankfurter Allgemeine Zeitung , като се позовава на съобщение от местните власти, публикувано в социалната мрежа „Туитър“. \r\nОколо 3400 хектара площ на испанския ваканционен остров са засегнати от стихията, а пламъците на места достигат до 50 метра височина. Медиите в страната съобщават, че над 8 000 хиляди души са евакуирани от района югозападно от столицата Лас Палмас.  \r\nЗасегнати от огъня са и известните борови гори в националния парк „Тамадаба“. Паркът от 7500 хектара е включен в биосферния резерват на ЮНЕСКО и се счита за „зелен бял дроб\" на острова. Туристите, почиващи в крайбрежните курорти не са пряко засегнати от бушуващите пожари, подчертава изданието. \r\n \r\n Тереза Герова", "date": "2019.08.19", "title": "FAZ: Горските пожари на Гран Канария са извън контрол"}
{"url": "http://www.focus-news.net/news/2019/08/19/2690669/plovdiv-63-godishen-shofyor-e-zaginal-sled-katastrofa-na-podbalkanskiya-pat.html", "text": "63-годишен шофьор е загинал след катастрофа на Подбалканския път. Това съобщиха от  ОДМВР - Пловдив . В РУ – Карлово се изясняват причините и обстоятелствата около катастрофата. Сигналът е получен около 12.20 часа в неделя. Според първоначалната информация в проход Козница на подбалканския път лек автомобил „Сеат“ навлязъл в лентата за насрещно движение и последователно се блъснал в леки автомобили „Мерцедес“ и „Пежо“. На път за болница в линейката починал 63-годишният водач на \"Сеат\"-а. Другите две коли били управлявани от жени на 69 и 39 години, чиито алкохолни проби са отрицателни. Те са прегледани в болница и освободени за домашно лечение. Медицинска помощ е оказана и на 69-годишна пътничка от втората кола, както и на 19-годишно момиче и две деца на 6 и 8 години от третата. По случая е образувано досъдебно производство.", "date": "2019.08.19", "title": "Пловдив: 63-годишен шофьор е загинал след катастрофа на Подбалканския път"}
{"url": "http://www.focus-news.net/news/2019/08/19/2690668/sport-filipe-koutinyo-veche-e-futbolist-na-bayern-myunhen.html", "text": "Байерн (Мюнхен) обяви привличането на Филипе Коутиньо. Бразилецът идва от Барселона под наем за един сезон с опция за откупуване срещу 120 млн. евро. Баварците отказаха да разкрият финансовите детайли по сделката, но каталунците го направиха. Така мюнхенци ще платят за самото преотстъпване 8,5 млн. евро, като поемат и заплатата на играча от 13 млн. евро. 27-годишният играч напуска “Камп Ноу” след сезон и половина, в които така и не успя да блесне. Това лято той беше предлаган и на Пари Сен Жермен като част от евентуално споразумение за Неймар. Според медиите обаче самият Коутиньо е отказал да ходи във френския шампион.", "date": "2019.08.19", "title": "Спорт: Филипе Коутиньо вече е футболист на Байерн Мюнхен"}
{"url": "http://www.focus-news.net/news/2019/08/19/2690667/veliko-tarnovo-pochti-iztsyalo-obnovena-programa-mnogo-iznenadi-i-dobro-nastroenie-obeshtavat-organizatorite-na-11-to-izdanie-na-mindya-rok-fest.html", "text": "Почти изцяло обновена програма, много изненади и добро настроение обещават организаторите на 11-то издание на Миндя рок фест. Това обобщи пред журналисти политологът Евгений Дайнов, който е и сред организаторите на проявата, предаде репортер на  Радио „Фокус“- Велико Търново . Той уточни, че само две от общо десетте банди са свирили до сега на сцената в търновското село. Това са неговата формация – „Магистри“ и Васко кръпката, заедно с „Подуяне Блус Бенд“ . „Когато започнахме, преди 11 години, не знаехме, че фестивалът ще продължи повече от година – две. Обяснихме си го така – даваме отпор на всепроникващите чалга и простотия, затова и хората ни оценяват. Рокендрола е музиката на културните, след нас във всяко десето село в България организират подобни прояви“, коментира още Дайнов. Той допълни, че в последните две години публиката на Миндя рок фест се подмладила значително, което е довело и нови интересни групи. Ще има и интернационално участие – от Сърбия, Гърция и Ирландия. „На Миндя рок фест 2019 ще гостува най-голямата изгряваща група в България – „SoulBmoll“. Те са много голяма формация, свирят джаз, фънк, блус, съвременни неща. В момента „излитат“, ще дойдат и при нас“, допълни  Евгений Дайнов. \r\nПоредното единадесето издание на Миндя рок фест ще се състои от 23 до 25 август в едноименното село. Във всеки един от дните ще свирят по пет групи, както следва  – на 23-ти август /петък/ – А.С.Р.С.;  Rock’n’Roll train; SoulBmoll; Jamie McDonald & The Number Nein, Ирландия и  Cotton Pickers, Сърбия. На 24-ти август/събота/ – The Drivers; Krekhaus; Магистри;  Sakis Dovolis Trio, Гърция и Васко Кръпката с „Подуене Блус Бенд“. Началото на концертните вечери ще е около 19.00 часа. \r\nОчакват се над 2 000 посетители. В рамките на фестивала ще има много музика, изкуство, занаяти и разнообразни забавления. И тази година ще има две къмпинг зони, с удобства са посетителите. \r\n \r\nЛуиза ТРАНЧЕВА", "date": "2019.08.19", "title": "Велико Търново: Почти изцяло обновена програма, много изненади и добро настроение обещават организаторите на 11-то издание на Миндя рок фест"}
{"url": "http://www.focus-news.net/news/2019/08/19/2690671/shumen-politicheskite-partii-i-koalitsii-postignaha-saglasie-za-sastava-na-obshtinskata-izbiratelna-komisiya.html", "text": "Партиите се споразумяха за състава на Общинската избирателна комисия - Шумен, предаде репортер на  Радио „Фокус“ - Шумен . Бързо и без спор представителите на политическите партии и коалиции постигнаха съгласие за разпределението на ръководните постове в Общинската избирателна комисия, на свиканите от кмета Любомир Христов консултации във връзка с предстоящите на 27 октомври местни избори. Участниците в срещата единодушно приеха ОИК да бъде ръководена от представител на ГЕРБ. Заместник-председателите ще бъдат от квотата на партия БСП и Коалиция „Обединени патриоти – НФСБ, Атака и ВМРО“, а ДПС получи секретарското място. Председател на ОИК - Шумен ще бъде Василина Кънчева от ГЕРБ, зам.-председатели са Валентина Йорданова от БСП и Севдалина Герджикова от „Обединени патриоти“, секретар е Дениз Джелял от ДПС, а членове: Виолета Вълчева, Иван Найденов и Тодор Тодоров от ГЕРБ, Марин Зяпков, Стойко Георгиев и Десислава Капитанова от БСП, Дилян Нанев от „Обединени патриоти“, Илиян Недев от „Воля“ и Мария Василева от Коалиция „Демократична България – Обединение“.  \r\nОбщинска избирателна комисия - Шумен ще се състои от общо 13 члена. Кметът Любомир Христов отново отправи предложение местата за поставяне на агитационни материали предварително чрез жребий да бъдат разпределени между политическите сили. \r\nИвелина ИВАНОВА", "date": "2019.08.19", "title": "Шумен: Политическите партии и коалиции постигнаха съгласие за състава на Общинската избирателна комисия"}
{"url": "http://www.focus-news.net/news/2019/08/19/2690673/a1-on-makedoniya-v-rumaniya-otnovo-predpriemat-opit-za-vavezhdaneto-na-danak-varhu-bakshishite.html", "text": "Румънското правителство предприе нов опит за налагане на данък за бакшишите в ресторантите и хотелите през септември, предава македонската електронна медия  A1 On , като припомня, че преди четири години властите в Букурещ се провалиха в начинанието си. \r\nСпоред представители на туристическата индустрия мярката е предложена с цел увеличаване на доходите на служителите и подобряване на стабилността на работната сила. Министерството на финансите изчислява, че облагането на бакшишите може да увеличи фискалните приходи при големи фискални дефицити, тъй като на правителството не може да се справи с разходите по нарастващите заплати и пенсии. \r\nИдеята за въвеждане на данък върху бакшишите бе обсъдена за първи път в началото на 2015 г., когато правителството в Букурещ прие спешна наредба, с която принуждаваше компаниите да регистрират приходите си от бакшиши в отделна фискална сметка. Тогава размерът на данъка бе предвиден за 16%. Правителството отмени мярката няколко седмици по-късно, тъй като румънската данъчна администрация не беше в състояние да осигури адекватен контрол върху приходите от бакшиши.  \r\nТуристическата индустрия обаче подкрепя идеята за облагане на бакшишите, подчертава медията. \r\n \r\n Тереза Герова", "date": "2019.08.19", "title": "A1 On (Македония): В Румъния отново предприемат опит за въвеждането на данък върху бакшишите"}
{"url": "http://www.focus-news.net/news/2019/08/19/2690676/aktsenti-v-predavaneto-petrich-dreven-i-vekovechen-po-radio-fokus-pirin.html", "text": "В днешното издание на предаването „Петрич – древен и вековечен“ по  Радио „Фокус“ – Пирин  отново ще проследим актуалните теми за община Петрич. Ще Ви запознаем с две петрички села, както и с две забележителности. Първо ще отправим поглед към село Марикостиново, за което повече ще ни разкаже колегата Ливия Нинова. Другото петричко село, върху което ще се фокусираме е село Беласица. Ще се разходим заедно и из планината в местността Чуката. „Свети Пантелеймон“ е българска скална църква край село Генерал Тодоров (до 1984 година Припечене), България, част от Неврокопската епархия на Българската православна църква. Ще Ви представим повече информация и за нея. \r\nТелефоните в студиото са 0885 303 373 и 073/ 88-55-81, е-майл: pirin@focus-news.net. Предаването „Петрич – древен и вековечен“ се излъчва на честотите на Радио „Фокус“ – Пирин всеки понеделник от 15.00 до 16.00 часа с водещ Натали Стефанова.", "date": "2019.08.19", "title": "Акценти в предаването „Петрич – древен и вековечен“ по Радио „Фокус“ – Пирин"}
{"url": "http://www.focus-news.net/news/2019/08/19/2690675/targovishte-pred-sadebnata-palata-v-grada-shte-se-sastoi-brifing-po-povod-razkrito-tezhko-kriminalno-prestaplenie.html", "text": "От 13.00 часа на входа на съдебната палата в града представители на Окръжна прокуратура и на РУ - Търговище ще предоставят информация за разкрито тежко криминално престъпление, извършено в община Търговище. Това съобщиха от  ОДМВР - Търговище .", "date": "2019.08.19", "title": "Търговище: Пред Съдебната палата в града ще се състои брифинг по повод разкрито тежко криминално престъпление"}
{"url": "http://www.focus-news.net/news/2019/08/19/2690672/varna-obhodniyat-marshrut-pri-km-401-na-avtomagistrala-hemus-e-po-pat-i-2-ruse-varna.html", "text": "Временно движението при км 401 на автомагистрала „Хемус“ се ограничава в двете посоки поради заради катастрофа. Това съобщиха от пресцентъра на  Агенция „Пътна инфраструктура“ . Въведен е обходен маршрут по път I-2 Русе - Варна от пътен възел „Суворово“ до пътен възел „Неофит Рилски“ от км 402 до км 392. Необходимо е шофьорите да карат с повишено внимание и съобразена скорост. Участъкът е сигнализиран с пътни знаци.", "date": "2019.08.19", "title": "Варна: Обходният маршрут при км 401 на автомагистрала „Хемус“ е по път I-2 Русе - Варна"}
{"url": "http://www.focus-news.net/news/2019/08/19/2690658/ria-novosti-turskata-armiya-narushi-siriyskata-granitsa-pri-sarakib.html", "text": "Министерството на външните работи на Сирия заяви, че турски бронетранспортьори са нарушили границата и са влязли в Саракиб, предава  РИА Новости . \r\nДържавният канал Syria TV уточнява, че в момента военната техника се движи към град Хан Шейхун в провинция Идлиб, накъдето се е насочила и правителствената сирийска армия. \r\nПо-рано източник на руската агенция съобщи, че силите на Башар Асад са взели под контрол КПП в северозападните покрайнини на Хан Шейхун, а контролираният от терористите град е обкръжен. \r\nПровинциа Идлиб остава последнит бастион на терористите в Сирия. Освен въоръжената опозиция, там е базирана и „Джебхат ан-Нусра“. \r\nНаскоро в Нурсултан (Астана) се проведоха преговори за деескалация в региона, а на втори август в Идлиб влезе в сила „примирие“. \r\nКомандването на въоръжените сили на Арабската република заяви, че ще спре боевете, при условие че Турция изпълни задълженията си по Договора от Сочи. \r\nТова е документ, подписан между Москва и Анкара миналия септември. Основният момент беше изтеглянето на тежките и средните оръжия на бойци на 20 километра от демилитаризираната зона. Турция трябваше да гарантира безопасността на отстъплението. \r\nНа 5 август армията на Асад възобнови операцията си поради неизпълнение на условията: бандформированията, възползвайки се от затишието, предприеха опити да  атакуват позициите на сирийските военни в северната част на провинция Хама и многократно откриваха огън по населени с цивилни граждани селища. \r\n \r\nПревод и редакция:", "date": "2019.08.19", "title": "РИА Новости: Турската армия наруши сирийската граница при Саракиб"}
{"url": "http://www.focus-news.net/news/2019/08/19/2690677/sabah-turtsiya-vtoro-fiasko-za-sasht-v-honkong.html", "text": "Хонконг, който е британска колония от 1842 до 1997 година, в последно време е основна тема за медиите във връзка с подобните на тези в парка „Гези“ протестни акции. Открито подкрепяните от САЩ акции в този административен район на Китай с население 7,4 милиона души по своя характер са аналогични на протестите „Гези“, пише турският проправителствен ежедневник  Sabah  в материал, представен без редакторска намеса. \r\nДемонстрациите, които започнаха с въвеждането на законопроект за екстрадирането на престъпници в парламента на 3 април, не спряха, въпреки факта, че проектът беше отменен на 15 юли и в крайна сметка се превърнаха в прозападен бунт с искания за независимост. Позицията на Китай, който видя, че САЩ и Великобритания осъществяват проекта за „цветна революция“ в Хонконг, естествено, постепенно става все по-твърда.  На 14 август Пекин отговори рязко на администрацията на Тръмп. И по-рано Китай изнесе ултиматум на администрацията на Тръмп: „Хонконг не е ваша работа. Занимавайте се със своите дела“ – намеквайки недвусмислено за разтърсващите САЩ масови убийства на почвата на расизма и международната банда педофили. А по-рано Китай отправи ултиматум на Великобритания: „Не се намесвайте в работите на Хонконг. Той вече не е британска колония“. \r\nОсвен това протестиращите, които обикалят улиците на Хонконг с американски и британски знамена в ръце, бяха предупредени от Китай: „Огънят, с който си играят, ще изгори самите тях“. \r\nА преди това Тръмп сподели видео в своя акаунт в социалните мрежи за изпращането на китайски войски на границата с Хонконг и нагло попита: „Мнозина обвиняват мен и САЩ за проблемите в Хонконг. Защо?“ \r\n \r\n*** \r\n \r\nАко погледнем проекта за цветна революция в Хонконг само през геополитическата призма, ще пропуснем много. Светлина по този въпрос може да хвърли анализът от гледна точка на финансовия капитал, който трябва да обезпечи хегемонията на долара. Глобалните соросоиди, които се отнасят към Тръмп, като към злокачествен тумор и бездарен политик, се борят рамо до рамо с него в хонконгската криза. А главната цел на соросоидите, които аплодират търговската война на Тръмп с Китай и неговата борба за спасяване на американските финансови ресурси, е да се завърши незавършеният през 2014 година хонконгски сценарий на Барак Обама. \r\nВсъщност от 18-трилионната американска икономика, само пет трилиона идват от реалната икономика. Всичко останало идва от финансов грабеж, който се индексира в съответствие с глобалната хегемония на долара. В тази връзка Китай, Русия, Турция, Иран и Венецуела, които се обявяват срещу статута на долара като международна валута, са обявени за приоритетни врагове. \r\n \r\n*** \r\n \r\nВсъщност Хонконг бе избран за мишена през 2014 година. Но благодарение на предприетите от Китай мерки, тези замисли не бяха осъществени. САЩ, обръщайки поглед към Украйна, пуснаха в действие план за ограбването на страните от ЕС и Русия. Според техните изчисления, в резултат от украинската криза от страните-членки на ЕС и Русия в САЩ трябва да „избяга“ един трилион долара. \r\nНо не всичко се разви според плановете. В резултат от анексията на Крим и мерките, предприети от Китай, изтеглените от Европа пари завиха към Хонконг. \r\nСега САЩ искат чрез кризата в Хонконг, първо, да променят маршрута на този трилион долара, и второ, да осуетят проекта за съвременен „път на коприната“ и създаване на азиатска зона за свободна търговия начело с Китай, която може да стане най-голямата икономика в света с обем от порядъка на 50 трилиона долара. \r\nНо Америка, която не успя да бутне Китай в хода на азиатската криза през 1999 година, отново няма големи шансове за успех. Тръмп, който не успя да получи желаното в Хонконг и заплаши да излезе от Световната търговска организация, вече демонстрира слабостта на страната си. \r\nИзглежда, че САЩ, които ловуват един трилион долара в Хонконг, отново ще попаднат в ловко поставения китайски капан. И, както през 2014 година, ще претърпят още едно тежко поражение. \r\n \r\nПревод и редакция:", "date": "2019.08.19", "title": "Sabah (Турция): Второ фиаско за САЩ в Хонконг"}
{"url": "http://www.focus-news.net/news/2019/08/19/2690678/sliven-shte-se-provede-protest-s-iskane-za-nay-tezhkoto-nakazanie-za-izvarshitelya-na-ubiystvoto-na-7-godishnoto-dete-i-bdenie-v-neyna-pamet.html", "text": "Протест с искане за най- тежкото наказание на извършителя на убийството на 7- годишната Кристин Георгиева ще се състои в 17.00 часа пред сградата на Община Сливен, предаде репортер на  Радио „Фокус“ – Сливен . Едновременно с протеста ще има и бдение в памет на загиналото дете. \r\nЗаради убийството днес е Ден на траур в община Сливен, обявен със заповед на кмета Стефан Радев. През траурния ден е забранено провеждането на публични тържества и радостни ритуали. Националните и общинските знамена на територията на цялата община се спускат наполовина. \r\nОт свое и от името на общинска администрация кметът изказва още веднъж искрени съболезнования и съпричастност към загубата на семейството и близките на детето. Според него извършителят трябва да понесе най-суровото наказание, предвидено от закона за извършеното зверско престъпление. \r\nМеждувременно този следобед Прокуратурата ще поиска и постоянна мярка „задържане под стража“ на извършителя на престъплението 21- годишният Мартин Трифонов. Той все още е в болницата с наранявания, получени при бягството му след убийството. \r\nЛюдмила ЙОРГОВА", "date": "2019.08.19", "title": "Сливен: Ще се проведе протест с искане за най-тежкото наказание за извършителя на убийството на 7- годишното дете и бдение в нейна памет"}
{"url": "http://www.focus-news.net/news/2019/08/19/2690680/pazardzhik-v-obshtina-panagyurishte-se-provedoha-konsultatsii-za-sastava-na-obshtinska-izbiratelna-komisiya.html", "text": "В Община Панагюрище се проведоха консултации за състава на Общинска избирателна комисия, съобщиха от  общината . В консултациите взеха участие упълномощените представители на парламентарно представените партии и коалиции от партии. В хода на консултациите бе постигнато споразумение между представителите на партия ГЕРБ, коалиция „БСП за България“, коалиция „Обединени патриоти“, партия ДПС и партия „Воля“ за местата по квотното разпределение, както и за ръководните места в ОИК Панагюрище. Поради неявяването на представител на коалиция „Демократична България-обединение“, се проведе жребий за попълване на общия брой на членове на общинската избирателна комисия. В случаите, когато е постигнато съгласие, кметът на общината представя в Централната избирателна комисия писмено предложение за състав на общинската избирателна комисия, заедно с документите, представени от партиите и коалициите, както и протоколите от проведените консултации с представителите на партиите и коалициите. Централната избирателна комисия осъществява дейностите и упражнява контрол по прилагането на Изборния кодекс и свързаните с него нормативни актове, издава методически указания за работата на избирателните комисии по прилагане на кодекса, назначава и освобождава членове на общинските избирателни комисии и други.", "date": "2019.08.19", "title": "Пазарджик: В Община Панагюрище се проведоха консултации за състава на Общинска избирателна комисия"}
{"url": "http://www.focus-news.net/news/2019/08/19/2690674/i-tazi-sedmitsa-agentsiya-i-radio-fokus-otpravyat-zagadka-v-igrata-nezabravimoto-za-balgarskite-literaturni-shedyovri.html", "text": "И тази седмица Агенция и Радио „Фокус“ отправят загадка в играта „Незабравимото“, целяща популяризиране на българските литературни шедьоври. Към инициативата ни се присъединява проф. проф. Михаил Неделчев,  български учен, литературен историк и теоретик. Той цитира следната поетична извадка: \r\n \r\n \r\nНе мога точно да определя какво  \r\nси ти при всичките ми първородни думи: \r\nно какво ангелът не е човек с крила, \r\n така и ти не си обикновено място! \r\n \r\nОт кое литературно произведение е откъсът и кой е авторът? Отговорите ви очакваме на адрес: София, ул. „Султан тепе“ 8, на тел. 0882 802 802, както и на телефоните на „Фокус“ в цялата страна. Може да ни пишете на имейл:   и във  \r\nЖелаем ви успех!", "date": "2019.08.19", "title": "И тази седмица Агенция и Радио „Фокус“ отправят загадка в играта „Незабравимото“ за българските литературни шедьоври"}
{"url": "http://www.focus-news.net/news/2019/08/19/2690679/tass-balgariya-prie-zayavkata-na-rosatom-za-uchastie-v-proekta-za-aets-belene.html", "text": "Държавната корпорация за атомна енергия „Росатом“ подаде заявка за участие в строителния проект за АЕЦ „Белене\" в България и тя е била приета. Това се посочва в официално съобщение от руската корпорация, предава  TACC . \r\n„Като част от процедурата за избор на стратегически инвеститор за проекта за АЕЦ „Белене\"(България), обявена на 22 май 2019 г., държавната корпорация „Росатом\" подаде своевременно заявление за участие в процедурата. Заявката беше успешно приета от Националната електрическа компания на България (НЕК)\", става ясно от съобщението.  \r\nПроцедурата за избор на стратегически инвеститор за проекта за АЕЦ „Белене“ е публикувана на 22 май 2019 г. в официалния вестник на Европейския съюз. Датата на завършване е 12 месеца от датата на публикуването. \r\n \r\n Тереза Герова", "date": "2019.08.19", "title": "ТАСС: България прие заявката на „Росатом \" за участие в проекта за АЕЦ „Белене“"}
{"url": "http://www.focus-news.net/news/2019/08/19/2690682/veliko-tarnovo-staroto-smetishte-kray-svishtov-otnovo-gori.html", "text": "Старото сметище край Свищов отново гори. Това потвърди за  Радио „Фокус“ – Велико Търново  началникът на Районната пожарна служба в града Светлин Михайлова. Той уточни, че на място има огнеборци от Свищов, както и от Плевен, Белене, Горна Оряховица и Полски Тръмбеш. Пожарът вероятно се е възобновил през нощта. Огънят и димът застрашават вилната зона на Свищов. \r\nТериторията се намира на около 10 км от града.", "date": "2019.08.19", "title": "Велико Търново: Старото сметище край Свищов отново гори"}
{"url": "http://www.focus-news.net/news/2019/08/19/2690681/pregled-na-mezhdunarodnite-novini-do-13-chasa-agentsiya-fokus.html", "text": "Държавната корпорация за атомна енергия „Росатом“ подаде заявка за участие в строителния проект за АЕЦ „Белене\" в България и тя е била приета. Това се посочва в официално съобщение от руската корпорация, предава  TACC . \r\n„Като част от процедурата за избор на стратегически инвеститор за проекта за АЕЦ „Белене\"(България), обявена на 22 май 2019 г., държавната корпорация „Росатом\" подаде своевременно заявление за участие в процедурата. Заявката беше успешно приета от Националната електрическа компания на България (НЕК)\", става ясно от съобщението.  \r\nПроцедурата за избор на стратегически инвеститор за проекта за АЕЦ „Белене“ е публикувана на 22 май 2019 г. в официалния вестник на Европейския съюз. Датата на завършване е 12 месеца от датата на публикуването. \r\n*** \r\n \r\n  Няколко дни преди срещата на върха на лидерите на страните от Г-7, президентът на Франция Еманюел Макрон приема руския си колега Владимир Путин, отбелязва германският национален ежедневник  Die Frankfurter Allgemeine Zeitung . \r\nВажна тема на работната среща в средиземноморския курорт Форт Брегансон на Ривиерата ще бъде конфликтът в Украйна, поясниха източници от Елисейския дворец. Целта е да се създаде пространство за диалог с Русия, тъй като Москва е необходим партньор в деескалацията на международните конфликти. \r\nПрез 2014 г. Русия присъедини към територията си Кримския полуостров и след това подкрепи лоялните на Москва сепаратисти в Източна Украйна. Според ООН във войната в източната част на страната са убити над 13 000 души. Германия и Франция посредничат за уреждането на конфликта в Донбас, до голяма степен неуспешно, подчертават от редакцията. \r\nФранция е на мнение, че Путин трябва да реагира поощрително на предложението на новия украински президент Владимир Зеленски за възобновяване на диалога. По-рано той настоя за провеждането на нова среща на върха в нормандския формат, който включва Украйна, Русия, Франция и Германия. В телефонен разговор от началото на месеца Макрон обеща на Зеленски да съдейства за организирането на подобен форум.  По-късно тази седмица германският външен министър Хайко Маас (ГСДП) ще се срещне с руския си колега Сергей Лавров. Украйна също е на дневен ред на срещата им в Москва.  \r\nСлед като Русия присъедини Крим, Германия, САЩ и другите членове на най-развитите индустриални страни не приха поканата за Путин за Г-8 в Сочи. Оттогава Москва е извън формата. През тази година Париж ще председателства срещата на върха на Г-7, която ще започне на 24 август в югозападния френски курорт Биариц. Макрон подчерта в края на юли, че обмисля да сътрудничи с Русия по важни въпроси. \r\nСпоред мнението на руския политолог Надежда Узунова, Макрон иска да използва срещата, за да отклони вниманието от вътрешните проблеми на страната. От друга страна, той иска да укрепи позициите на Франция в ЕС с нови импулси за съживяване на нормандския формат, заяви експертът от Руския институт за стратегически изследвания. „Макрон иска да спечели надпреварата за водещата позиция в Европа. Ето защо той също се интересува от решаването на ситуацията в Донбас. Това ще позволи на Франция да си осигури лаврите на миротворец.  Следователно Макрон ще опита всичко, за да спечели  Путин с визията си за мирно разрешаване на конфликта“, уверена е Узунова. \r\nДруги теми по време на срещата между Путин и Макрон ще бъдат конфликтите в Либия, Сирия и Иран. Макрон се надява, че Путин ще успее да повлияе на Техеран, за да спази ангажиментите по международното ядрено споразумение. Преди година САЩ се изтеглиха от ядрената сделка с аргумента, че Иран я нарушава. Европейците също са критични към ролята на Иран в региона. Те обаче искат да постигнат ядреното споразумение със страната и изтъкват, че досега Техеран е спазил всичките си писмени ангажименти. \r\nМакрон е на почивка в средиземноморската резиденция Форт Брегансон и подготвя оттам срещата на върха на Г-7. И в миналото той е приемал държавни гости там. \r\n*** \r\n \r\n  Горските пожари на втория най-населен остров от архипелага на Канарските острови – Гран Канария, излезе извън контрол, съобщава германският национален ежедневник  Die Frankfurter Allgemeine Zeitung , като се позовава на съобщение от местните власти, публикувано в социалната мрежа „Туитър“. \r\nОколо 3400 хектара площ на испанския ваканционен остров са засегнати от стихията, а пламъците на места достигат до 50 метра височина. Медиите в страната съобщават, че над 8 000 хиляди души са евакуирани от района югозападно от столицата Лас Палмас.  \r\nЗасегнати от огъня са и известните борови гори в националния парк „Тамадаба“. Паркът от 7500 хектара е включен в биосферния резерват на ЮНЕСКО и се счита за „зелен бял дроб\" на острова. Туристите, почиващи в крайбрежните курорти не са пряко засегнати от бушуващите пожари, подчертава изданието. \r\n*** \r\n \r\n  Министерството на вътрешните работи на Турция отстрани трима кметове в източната и югоизточната част на страната заради предполагаема подкрепа за тероризма, предава държавнта информационна агенция  Anadolu Agency .  \r\nСпоред официално изявление на министерството, кметовете на Диарбекир, Мардин и Ван - Аднан Селчук Мизракли, Ахмет Тюрк и Бедия Озгокче Ертан са били отстранени от постовете си. В него се добавя, че срещу кметовете вече е имало дела за престъпления като установяване или разпространение на пропаганда за терористична групировка или дори за членство в такава. Всички кметове са от опозиционната Народнодемократична партия (НДП), която турското правителство обвинява във връзки с „Работническата партия на Кюрдистан“. Назначените от държавата губернатори на провинциите временно ще заменят отстранените кметове. \r\nПо-късно Министерството на вътрешните работи разпространи декларация на три езика, включително на кюрдски и английски по отношение на инцидента, пояснявайки: „Нашето министерство освободи кметовете, които бяха идентифицирани и за които бе доказано, че са ангажирани и свързани с терористични организации и ги подкрепят“. \r\n„В резултат на тежката борба на всички звена на държавата в този процес участието в терористичните организации е спаднало до най-ниското ниво за последните 30 години, а броят на терористите на нашите територии е намалял от цифрите 1800-2000 до 600 “, се казва в съобщението. \r\n*** \r\n \r\n  Дамаск осъди разполагането на турски военен конвой в близост до ключовия град Хан Шейхун в Северозападна Сирия, където правителствените сили на президента Башар Асад водят ожесточени битки с джихадисти и бунтовници, предава  AFP . \r\n„Турските превозни средства, натоварени с боеприпаси... се насочват към Хан Шейхун, за да помогнат на терористите... което потвърждава за пореден път подкрепата, предоставена от турския режим на терористични групировки\", заяви източник на външното министерство в Дамаск пред държавната информационна агенция SANA, цитирана от AFP. \r\n*** \r\n \r\n  Делегация на военното ведомство на западната ни съседка посети Русия по покана на руския министър на отбраната Сергей Шойгу. Членовете й посетиха компанията „Роствертол“, която ще достави четири нови хеликоптера на сръбските въоръжени сили през първото тримесечие на следващата година. По време на посещението си в страната сръбският министър на отбраната Александър Вулин се се срещна и с руския си колега Сергей Шойгу, предава държавната  „Радио-телевизија Србије“ (РТС) . \r\nПред медията Вулин подчерта, че споразумението между президентите на Русия и Сърбия Владимир Путин и Александър Вучич се развива добре и че те са навлезли във втората фаза на работата по „МиГ“-овете. \r\n„Гарантирахме, че 10 бронирани машини БРДМ-2 ще пристигат навреме. Обсъдихме с министър Шойгу доставките на още, разбира се, и договорените танкове ще бъдат изпратени“, подчерта Вулин.  \r\nТой посочи, че през първото тримесечие на следващата година ще пристигнат четири хеликоптера Ми-35, както и три вертолета Ми-17. Вулин допълни също, че Сърбия и Русия никога не са имали толкова много съвместни дейности. Сътрудничеството ще продължи по отношение на военните учения, обмяната опит и обучението на персонал, увери военният министър на Белград. \r\n„Имаме много ползотворно и широко сътрудничество, което се осъществява в съответствие с политиката на военния неутралитет\", подчерта Вулин, като същевременно припомни, че страната му може да сътрудничи еднакво добре както с Изтока, така и със Запада. „Ние избираме приятелите си, оръжията и образованието за нашите служители“.  \r\n„Поръчахме и вече получаваме френско-германски хеликоптери HA-145. Също така сме поръчали „Мистрал“ от Франция. Виждате колко оръжия получаваме от Руската федерация. Това е то военният неутралитет, вие сами правите своя избор, вземате решения и решавате от какво най-много се нуждаете“, каза Вулин. \r\nМинистърът на отбраната на западната ни съседка също заяви, че е голяма чест за Сърбия да бъде поканена да участва в парада за победа на Червения площад през 2020 година. „Когато тръгнем през Червения площад, целият свят ще види, че сме достойни наследници на нашите предци. Благодарен съм на руското ръководство, че намери начин да покаже колко ни цени\", завърши Вулин. \r\n*** \r\n \r\n  Партията на Рамуш Харадинай – „Алианс за бъдещето на Косово“ и Социалдемократическата партия на Косово (СДПК), водена от Шпенд Ахмети се очаква да подпишат в рамките на деня предизборно коалиционно споразумение, съобщава електронното издание на прищинския ежедневник  Gazeta Express . \r\nОтбелязва се, че споразумението между двете партии ще бъде парафирано броени дни преди разпускането на парламента. Коалиционното споразумение ще бъде обявено в рамките на специална пресконференция, разкриват източници на изданието. \r\n***", "date": "2019.08.19", "title": "Преглед на международните новини до 13 часа (Агенция „Фокус“)"}
{"url": "http://www.focus-news.net/news/2019/08/19/2690670/pleven-zasedaniyata-na-oblastnata-epizootichna-komisiya-shte-se-provezhdat-vseki-vtornik.html", "text": "Заседанията на областната епизоотична комисия ще се провеждат вече всеки вторник от 15.00 часа в зала ,,Плевен''. Това съобщиха от  пресцентъра на Областната администрация . Следващото ще се състои  на 20 август в 15.00 часа в зала ,,Плевен\" с актуална информация във връзка с епизоотичната обстановка по африканската чума по свинете.", "date": "2019.08.19", "title": "Плевен: Заседанията на Областната епизоотична комисия ще се провеждат всеки вторник"}
{"url": "http://www.focus-news.net/news/2019/08/19/2690686/nesaobrazeni-izkopni-raboti-ostaviha-bez-tok-blizo-6300-klienti-na-chez-v-stolichniya-kv-ovcha-kupel.html", "text": "В резултат на несъобразени изкопни работи от страна на фирма беше прекъснат кабел 20 киловолта, собственост на ЧЕЗ Разпределение България, и тази сутрин за повече от час без електрозахранване останаха близо 6300 клиенти на дружеството в столичния квартал „Овча купел“. Това съобщиха от пресцентъра на  ЧЕЗ . За нанесените имуществени щети се състави констативен протокол на извършителя. \r\n„Строително-ремонтните дейности са в разгара си през летния сезон, но фирмите трябва отговорно да спазват процедурите и да съгласуват своевременно изкопните работи, за да не се смущава комфортът на клиентите и работата на бизнеса в горещите летни дни“, каза Васил Василев, директор „Експлоатация и поддържане“, в ЧЕЗ Разпределение България АД. \r\nТова е втори случай, в който несъгласувани дейности оставят над 6000 софиянци без електрозахранване в рамките на седмица. Информация за стартиращи изкопни дейности трябва да се подава поне две седмици предварително на телефон 0700 10 010 или на имейл klienti@cez-rp.bg.", "date": "2019.08.19", "title": "Несъобразени изкопни работи оставиха без ток близо 6300 клиенти на ЧЕЗ в столичния кв. „Овча купел“"}
{"url": "http://www.focus-news.net/news/2019/08/19/2690688/sofiya-20-godishen-kriminalno-proyaven-mladezh-e-zadarzhan-za-palezh-v-selo-dospey.html", "text": "20-годишен криминално проявен младеж е задържан за палеж в село Доспей. Това съобщиха от пресцентъра на  МВР . Около 19.00 часа на 16 август жител на село Доспей съобщил в полицията за възникнал пожар в дома му. На адреса веднага били изпратени служители на районното управление и пожарната, които потушили огъня. В хода на предприетото разследване е установено, че пожарът е предизвикан от 20-годишния син на собственика на къщата, който избягал в неизвестна посока. След бързи заградителни действия криминално проявеният младеж е задържан в полицейския арест. По случая е образувано досъдебно производство, работата по пълното му документиране продължава.", "date": "2019.08.19", "title": "София: 20-годишен криминално проявен младеж е задържан за палеж в село Доспей"}
{"url": "http://www.focus-news.net/news/2019/08/19/2690683/rossiyskaya-gazeta-v-balgariya-prepisaha-uchebnitsite-po-istoriya-pod-ideologiyata-na-evroatlantizma.html", "text": "Министерството на образованието на България разпореди учебниците по история за горните класове да бъдат преписани. По разпореждане на властите комунистическият режим в периода от 1944 до 1989 година е обявен за „престъпен“, пише официалният печатен орган на Правителството на Руската Федерация  „Российская газета“  в материал, представен без редакторска намеса. \r\nСтава въпрос за пет пособия за десети клас на няколко издателства, които  бяха върнати за доработка в началото на лятото. С инициативата за преразглеждане на учебниците излезе професор Евелина Келбечева от Американския университет в Благоевград, както и журналистът  Христо Христов, който влиза в комисията за новите учебници. \r\nЗа повод послужиха уж постъпили в комисията „обръщения на учители, несъгласни с оценките на дейността на Българската комунистическа партия“. В тази връзка е добавена информация за репресивната политика на комунистите, за политическите затворници и икономическите кризи, предизвикани от големия външен дълг. \r\nВ отговор в българското издание „Рикошет“ се появи статия със заглавие „Кого заблуждавате, господа“. \r\n„По всичко изглежда, че управляващата партия ГЕРБ се ръководи от пещерен антикомунизъм. Министърът на образованието Красимир Вълчев похвали „гражданската позиция“ на дейците от Американския университет“, се казва в материала. Авторът Вилиана Христова отбелязва, че в новата учебна програма по история за десети клас историята действително е представена „въвеждаща в заблуждение манипулативна и тенденциозна“ позиция. Цяло поколение бащи и дядовци са записани като престъпници. Младите хора не разбират,  че България е била сателит на Хитлер, че българските партизани имат принос за победата над фашизма, че Москва не е изоставила българите, които след 1944 година вземат страната на Червената Армия. \r\nВ статията се казва, че младото поколение няма да бъде информирано за мащабната програма за индустриализация, в хода на която ръстът на промишленото производство възлиза на повече от 22%. При социализма България стига световни показатели в селското стопанство и в строителния сектор. Въведено е безплатно здравеопазване и образование. Всички българи си купуват апартаменти, а сега това може да направи само 10% от населението. „Учителите ще вият от негодувание заради новата учебна програма. Но едва ли ще се осмелят да възразят, защото веднага ще бъдат причислени към „червените ренегати“. Това е положението в България със свобода на съвестта и с учебниците, от които половината история на страната е изхвърлена“, заключава авторът. \r\n \r\nПревод и редакция:", "date": "2019.08.19", "title": "„Российская Газета“: В България преписаха учебниците по история под идеологията на евроатлантизма"}
{"url": "http://www.focus-news.net/news/2019/08/19/2690685/kathimerini-atina-i-nikoziya-sa-v-ochakvane-na-razvitieto-na-situatsiyata-v-iztochnoto-sredizemnomorie.html", "text": "Служителите по отбраната и дипломатите в Атина и Никозия са в готовност за потенциално развитие на ситуацията в Източното Средиземноморие в следващия период, докато международните наблюдатели очакват нов мирен тласък за обединяване на разделения остров Кипър, отбелязва електронното издание на гръцкия вестник  Kathimerini .  \r\nОчаква се септември да бъде критичен месец за Кипър, тъй като президентът на републиката Никос Анастасиадис и лидерът на турските киприоти Мустафа Акъджъ ще проведат преговори, организирани под егидата на ООН.  \r\nМеждувременно остават налице опасенията, че Турция ще предприеме нови ходове в Източното Средиземноморие, където оспорва правото на Никозия да извършва проучвания за залежи в своята Изключителна икономическа зона (ИИЗ).  \r\nТурският кораб „Барбарос“ наскоро завърши мисията си южно от Кипър и се премести на север към турското пристанище Мерсин. Допуска се, че корабът може да бъде заменен от друг, който Анкара ще изпрати в ИИЗ на Кипър. „Фатих“ трябва да остане западно от Кипър до 3 септември, докато мисията на „Явуз“, източно от острова, трябва да приключи на 30 септември.  \r\nНикозия се опасява, че в опит да засили напрежението, Анкара може да изпрати сондажен кораб на юг на острова, в Блок 1, който все още няма лиценз. Има надежди, че ще бъде постигнат известен напредък в предварителните преговори за Кипър, преди Анкара да предприеме подобни действия. \r\n \r\n Тереза Герова", "date": "2019.08.19", "title": "Kathimerini: Атина и Никозия са в очакване на развитието на ситуацията в Източното Средиземноморие"}
{"url": "http://www.focus-news.net/news/2019/08/19/2690690/sofiyska-gradska-prokuratura-zadarzha-politseyski-inspektor-za-podkup.html", "text": "На 17 август 2019 г. Софийска градска прокуратура задържа и повдигна обвинение на полицейски районен инспектор от гр. София за получаване на  подкуп чрез изнудване посредством злоупотреба със служебното положение. Това съобщиха от пресцентъра на  Прокуратура на Република България . Разследването по случая е започнало в началото на месец август 2019 г., когато гражданин е подал сигнал, че районният инспектор му е поискал сумата от 850 лв., за да не му връчи по надлежния ред призовка за извършено административно нарушение на правилата за движение по пътищата – шофиране с превишена скорост.  \r\nСрещу поисканата сума, служителят на полицията обещал да не изпълни задълженията си по служба, като по този начин осигури изтичане на давността за реализирана на административно-наказателната отговорност спрямо гражданина.  \r\nОбвиняемият е задържан в момента на получаване на подкупа за срок от 72 часа.  \r\nДнес е внесено искане в Софийски градски съд за постановяване на мярка за неотклонение „Задържане под стража“ спрямо обвиняемия. Сумата е приобщена като веществено доказателство. За това престъпление законодателят е предвидил наказание лишаване от свобода от три до десет години, глоба до двадесет хиляди лева и лишаване от право да се заема определена държавна или обществена длъжност, и право да се упражнява определена професия или дейност.  \r\nРазследването по случая продължава.", "date": "2019.08.19", "title": "Софийска градска прокуратура задържа полицейски инспектор за подкуп"}
{"url": "http://www.focus-news.net/news/2019/08/19/2690684/razgrad-izsledvat-se-vodni-probi-ot-dvete-prechistvatelni-stantsii-v-rayona-na-grada.html", "text": "Проби от изхода на Градската пречиствателна станция за отпадъчни води и от тази на „Биовет“ АД – клон Разград са взети по план в средата на миналата седмица. Това съобщиха от  Регионалната инспекция по околната среда и водите - Русе . Пробите ще се изпитват в Регионална лаборатория – Русе към ИАОС. Резултатите ще станат ясни в началото на следващата седмица. Заради постъпили единични сигнали са извършени контролни проверки на „Биовет“ АД - клон Разград и „Грийнбърн“ ЕАД. Не са установени отклонения в технологичните процеси.  \r\nОт Община Разград е получена информация, че е започнало третиране с птича тор на земеделските земи в селата източно от града. РИОСВ - Русе ще изпрати писма до Областната дирекция „Земеделие“ и Областна дирекция по безопасност на храните – Разград да упражнят по-строг контрол върху земеделските кооперации да се спазват добрите земеделски практики при торенето, за да не се допуска разпространие на неприятни миризми.", "date": "2019.08.19", "title": "Разград: Изследват се водни проби от двете пречиствателни станции в района на града"}
{"url": "http://www.focus-news.net/news/2019/08/19/2690687/dobrich-85-ot-zayavenite-ot-grazhdani-darva-za-ogrev-kam-darzhavno-lovno-stopanstvo-balchik-veche-sa-dostaveni.html", "text": "85% от заявените от граждани дърва за огрев към Държавно ловно стопанство (ДЛС)-Балчик вече са доставени. Това съобщи Татяна Димитрова -  експерт „Връзки с обществеността“ в Североизточно държавно предприятие (СИДП) – Шумен, предаде кореспондентът на  Радио „Фокус” – Варна . Кметовете на населени места в региона са внесли в стопанството 1 137 заявления от физически лица за 9 055 пространствени кубически метра дърва. „До момента сме изпълнили 984 от молбите, като сме реализирали по тях 7 874 пространствени кубически метра дърва за огрев. Процеса на приемане и експедиране на дървесина за местното население продължава“, каза директорът на стопанството инж. Калинка Тодорова. По думите й обикновено активното търсене на дърва за огрев започва през септември, когато приключи туристическият сезон. Към момента стопанството разполага с 1 354 пространствени кубически метра дърва в района на Батово, които също ще бъдат предоставени на физически лица. През следващите дни ще бъдат доставени заявените количества за общините Каварна и Шабла. Все още има отделни домакинства от Соколово, Сенокос, Безводица, Ляхово и Оброчище, които не са получили поисканите от тях дърва, но в рамките на този месец и техните нужди ще бъдат задоволени. \r\nЖулиета НИКОЛОВА", "date": "2019.08.19", "title": "Добрич: 85% от заявените от граждани дърва за огрев към Държавно ловно стопанство-Балчик вече са доставени"}
{"url": "http://www.focus-news.net/news/2019/08/19/2690689/pernik-63-rasteniya-kanabis-sa-namereni-v-chasten-imot-v-selo-studena.html", "text": "63 растения канабис са намерени и изкоренени от служители на Второ РУ. Това съобщиха от пресцентъра на  МВР . Действията на полицаите са осъществени в рамките на специализирана полицейска операция, проведена в края на миналата седмица, когато служителите на реда проверили имот в село Студена, собственост на 75-годишна жена. В парник в двора са намерени и изкоренени 63 растения от рода на конопа. Извършен е оглед и е започнато досъдебно производство. Разследването продължава под надзора на Прокуратурата.", "date": "2019.08.19", "title": "Перник: 63 растения канабис са намерени в частен имот в село Студена"}
{"url": "http://www.focus-news.net/news/2019/08/19/2690692/darzhavniyat-glava-naznachi-kaloyan-metodiev-za-nachalnik-na-svoya-kabinet.html", "text": "Със свой указ от 19 август държавният глава Румен Радев назначи Калоян Методиев за началник на своя кабинет. Това съобщиха от  прессекретариата на държавния глава.   \r\nКалоян Методиев е роден на 24 април 1976 г. в град София. През 1994 г. завършва 133 СОУ „Ал. С. Пушкин“ с хуманитарен профил и руски език. През 2001 г. се дипломира като магистър по политология в Софийския университет „Св. Климент Охридски“, където специализира Външна политика и Национална сигурност.  \r\nДоктор по политология. Автор на монографиите:  „Поколения и възраст в политиката. Българският преход“ (2012) и “Западните Балкани и България (политика, дипломация, сигурност)“ (2016). Автор на стотици статии и интервюта на политическа и социална тематика. Има научни публикации на английски, сръбски, хърватски и албански език. От 2010 до 2019 г. е хоноруван преподавател в катедра „Политология“ на Софийския университет.  \r\nОт 2012 до 2017 година е асистент в ЮЗУ „Неофит Рилски“, където води курсове по Политически маркетинг, Институции на съвременната държава, Политически партии, Имиграционни политики, Съвременна политическа история на Балканите.  \r\nОт 2015 до 2019 година е политолог и главен анализатор на Института за стратегии и анализи.  \r\nЧлен на Стратегическия съвет към президента на Републиката, създаден с Указ на президента Румен Радев (18 март 2019 г.).  \r\nПолзва английски, руски, сръбски и хърватски език. Женен с две деца.", "date": "2019.08.19", "title": "Държавният глава назначи Калоян Методиев за началник на своя кабинет"}
{"url": "http://www.focus-news.net/news/2019/08/19/2690697/burgas-vaterpolisti-ot-sarbiya-i-gruziya-shte-uchastvat-v-sastezaniyata-po-vodna-topka-za-kupa-burgas.html", "text": "Два грузински, един сръбски и два български отбора ще участват в традиционния за града ни международен турнир по водна топка за Купа Бургас. Това съобщиха от пресцентъра на  Община Бургас . В тазгодишното 14-ото издание за приза ще спорят сръбският „Видра“ (Лесковац), грузинските „Кутаиси“ и „Аджария“ (Батуми), варненският „Тича“ и домакините от „Черноморец“. Турнирът е за юноши до 17 г. и по-малки, и ще се проведе на басейн „Флора“ от 23 до 25 август.  \r\nВ първия състезателен ден – 23 август, програмата предвижда да се изиграят два мача. От 17.00 часа турнирът ще бъде открит с двубоя „Черноморец“ – „Кутаиси“. Час по-късно е срещата „Тича“ – „Аджария“.  \r\nНа 24 август от 10.00 часа играят „Видра“ – „Кутаиси“, а от 11.00 часа е българското дерби „Черноморец“ – „Тича“. Следобедната сесия за деня започва от 17.00 часа със срещата „Черноморец“ – „Аджария“, след която е мачът между „Тича“ и „Видра“. Първият двубой за 25 август е между „Видра“ и „Аджария“ от 10.00 часа. „Кутаиси“ и „Тича“ играят втори мач. Заключителните срещи от турнира са от 16.00 часа, като в първата един срещу друг се изправят грузинските тимове, а във втората „Черноморец“ – „Видра“. Награждаването и закриването на международния турнир по водна топка за Купа Бургас е от 17.30 часа. Организатори на надпреварата са СКВТ „Черноморец“ и Община Бургас, в чийто спортен календар от години е включен турнирът.", "date": "2019.08.19", "title": "Бургас: Ватерполисти от Сърбия и Грузия ще участват в състезанията по водна топка за Купа Бургас"}
{"url": "http://www.focus-news.net/news/2019/08/19/2690694/veliko-tarnovo-v-obshtinata-se-provezhdat-konsultatsii-za-opredelyane-na-sastava-na-obshtinskata-izbiratelna-komisiya-za-predstoyashtite-mestnite-izbori-na-27-oktomvri.html", "text": "В Общината се провеждат консултации за определяне на състава на Общинската избирателна комисия за предстоящите местните избори на 27 октомври. В тях участват представители на всички партии, включени в местния и Европейски парламенти, предаде репортер на  Радио „Фокус“ – Велико Търново . Съставът на комисията ще е от 13 членове и ще е разпределен, както следва: по четирима от ГЕРБ и „Коалиция за България“, двама от „Обединени патриоти” и по един представител на ДПС, „Демократична България” и „Воля”.  \r\nМина Илиева, секретар на Община Велико Търново, уточни, че ако има подвижни избирателни комисии, които се формират две седмици преди изборите, секционните избирателни комисии в общината ще са над 150. „Но за сега ние няма как да го предвидим. Основните комисии, които ще имаме, ще са 145. Като сложим после болничните, следствения арест и подвижните, вероятно ще минат 150“, уточни още Илиева. \r\nЛуиза ТРАНЧЕВА", "date": "2019.08.19", "title": "Велико Търново: В Общината се провеждат консултации за определяне на състава на Общинската избирателна комисия за предстоящите местните избори на 27 октомври"}
{"url": "http://www.focus-news.net/news/2019/08/19/2690691/dobrich-kvartal-riltsi-i-dve-ulitsi-v-grada-sa-s-narusheno-vodopodavane-zaradi-otstranyavane-na-avarii.html", "text": "Квартал „Рилци“ и две улици в града – „Асеница“ и „Иван Кършовски“, \r\nса с нарушено водоподаване заради отстраняване на аварии, съобщиха от ВиК- Добрич, предаде кореспондентът на  Радио „Фокус” – Варна . Аварии по водопреносната мрежа се отстраняват и са причина за нарушено водоподаване в Община Добрич-селска - с. Ведрина и Напор – Батово, в Община Балчик - Вилна зона „Изгрев“ и с. Царичино, в Община Каварна - с. Пор. Чунчево и с. Вранино, в Община Тервел - ул. \"Цар Калоян\" в града и СК „Жегларци“, в Община Генерал Тошево - с. Спасово и с. Сноп, и в Община Шабла - ул. „Заводска“ в морския град и с. Захари Стояново. \r\n Жулиета НИКОЛОВА", "date": "2019.08.19", "title": "Добрич: Квартал „Рилци“ и две улици в града са с нарушено водоподаване заради отстраняване на аварии"}
{"url": "http://www.focus-news.net/news/2019/08/19/2690693/blagoevgrad-intenziven-za-leki-avtomobili-e-trafikat-na-gkpp-kulata.html", "text": "Интензивен за леки автомобили е трафикът на ГКПП „Кулата“. Това съобщиха за  Радио „Фокус“ – Пирин  от Главна дирекция „Гранична полиция“. На граничен пункт „Илинден“ движението се извършва без забавяния. Нормално се осъществява и преминаването през пунктовете „Златарево“ и „Станке Лисичково“. \r\nЛивия НИНОВА", "date": "2019.08.19", "title": "Благоевград: Интензивен за леки автомобили е трафикът на ГКПП „Кулата“"}
{"url": "http://www.focus-news.net/news/2019/08/19/2690696/sofiya-18-godishen-mladezh-e-zadarzhan-za-opit-za-otvlichane-na-bivshata-si-priyatelka-v-etropole.html", "text": "18-годишен младеж е задържан за опит за отвличане на бившата си приятелка в Етрополе. Това съобщиха от  МВР  Към 16.10 часа на 18 август жителка на Етрополе сигнализирала в полицията, че е станала свидетелка на насилствено качване на момиче в автомобил, чиито номер и марка обаче не успяла да запомни. Служители на районното управление незабавно предприели бързи оперативно-издирвателни действия. Полицаите установили и спрели въпросния автомобил „Тойота“ на изхода на града. По първоначални данни, двамата имали връзка, прекратена по желание на 21-годишната девойка. При оказаната от нея съпротива да се качи в автомобила, тя получила леко убождане от нож, държан от младежа по време на деянието. Извършителят е задържан за срок до 24 часа. Ножът е иззет, а по случая е образувано досъдебно производство под наблюдението на окръжната прокуратура.", "date": "2019.08.19", "title": "София: 18-годишен младеж е задържан за опит за отвличане на бившата си приятелка в Етрополе"}
{"url": "http://www.focus-news.net/news/2019/08/19/2690695/blagoevgrad-shofyor-e-postradal-pri-intsident-na-glaven-pat-e-79-zaradi-izskochil-na-patnoto-platno-kon.html", "text": "Шофьор е пострадал при инцидент на главен път Е-79, след като е изгубил контрол над автомобила си заради изскочил на пътното платно кон. Това съобщи за  Радио „Фокус“ – Пирин  Йони Гатовска, временно изпълняващ длъжността говорител на Областна дирекция на МВР – Благоевград. Водачът на моторното превозно средства е пътувал в посока от Благоевград към Симитли. Вследствие на движението на животното той е изгубил контрол над автомобила, който излиза вдясно от пътното платно, преобръща се и се установява на едната си страна. След медицински преглед водачът и жената, пътуваща с него, са освободени за домашно лечение, с охлузни рани и натъртвания, без опасност за живота. \r\nЛивия НИНОВА", "date": "2019.08.19", "title": "Благоевград: Шофьор е пострадал при инцидент на главен път Е-79 заради изскочил на пътното платно кон"}
{"url": "http://www.focus-news.net/news/2019/08/19/2690698/dobrich-obshtinata-obyavi-obshtestveno-obsazhdane-na-izmenenie-i-dopalnenie-na-pravilnika-za-organizatsiyata-i-reda-za-polzvane-na-obshtinskite-pazari-na-teritoriyata-na-grada.html", "text": "Общината обяви обществено обсъждане на изменение и допълнение на Правилника за организацията и реда за ползване на общинските пазари на територията на град Добрич, предаде кореспондентът на  Радио „Фокус” – Варна . Предложения на граждани се приемат до 17 септември 2019 г. на тел. 601 203 или e-mail: dobrich@dobrich.bg . В проектопредложението са направени някои текстови промени. Навсякъде в правилника ОП „Общински пазари“ се заменя  с  ОП „Паркинги и пазари“. В чл. 11, т. 3 е направено допълнение: „на ЦБТ – нови и употребявани промишлени стоки – за бита, дрехи и др.; търговия на дребно с храни  (каравана за бързо хранене)“. В член чл. 12, ал. 2 промените гласят: „За издаване на разрешително за търговска дейност на открито за незаети (свободни) работни места , се подава заявление по образец от 15-то до 20-то число на месеца до директора на ОП „Общински пазари“, като към него се представят регистрационна и анкетна карта за земеделски производител, заверени за текущата година (ако лицето е земеделски производител) – копие (сверява се с оригинала при подаване на заявлението)“, също и в чл. 12, ал. 4: „Земеделските производители се задължават в срока, определен за съответната година от Министерство на земеделието, храните и горите, да представят актуалните си регистрационни карти (копие и оригинал за сверка), заверени за текущата година от длъжностните лица при Министерството на земеделието и храните“. Пълният текст на проектопредложението е публикуван на интернет страницата на Община  Добрич в рубриката „Услуги и информация“, подлинк „Проектодокументи“. \r\nЖулиета НИКОЛОВА", "date": "2019.08.19", "title": "Добрич: Общината обяви обществено обсъждане на изменение и допълнение на Правилника за организацията и реда за ползване на общинските пазари на територията на града"}
{"url": "http://www.focus-news.net/news/2019/08/19/2690700/balkanistru-albantsi-zaplashvat-monahini-ot-pravoslaven-manastir-v-cherna-gora.html", "text": "Група албанци са заплашили монахини от православен манастир в Черна гора, съобщава руското електронно издание  „Балканист.ру“ . \r\nУточнява се, че албанците са пристигнали в православен манастир Бешко на Шкодренското езеро и няколко дни подред са провокирали и преследвали монахини, според местните жители. Сега черногорската полиция, както и местните активисти, организират отряд за самозащита и периодично патрулират в района около манастира. \r\n„Казаха ни, че манастирът не е наш и заплашиха, че ще ни изгонят оттук\", разказа монахиня Варвара. Тя допълни, че в манастирския комплекс са влезли десет мъже, няколко жени и деца, които след приветствието са заявили, че искат да заснемат комплекса с помощта на професионална камера. \r\nКогато им е казано, че за подобно нещо се изисква разрешение от митрополита, албанците са започнали да се смеят и да твърдят, че комплексът от сгради не принадлежи на манастира и един от мъжете, представил се като журналист, е попитал: „Знаеш ли чий е този манастир?“ Една от монахините иронично отговорила, че това е бил католически манастир, но не и албански. \r\n„Албанците ни казаха също, че ще инвестират много пари, за да ни изгонят и заявиха, че това не е православен манастир, а джамия“, допълни Варвара. Според нейните свидетелства, когато албанците си тръгнали, те заплашили, че ще се върнат отново, така че монахините се страхуват, че ще бъдат нападнати извън манастира.За инцидента е сигнализирано в полицията, но отговорните за него не са намерени.  \r\nМанастирският комплекс Бешка се намира на остров в южната част на Шкодренското езеро. На негова територия има две църкви: Свети Георги и Пресвета Богородица. Построен е в края на XIV век със средствата на владетеля на Зета Георги II Балшич. По време на турската власт манастирът преживява упадък; църквите са разграбени и разрушени. Ценните стенописи на двата храма са били напълно унищожени. Реконструкцията и възстановяването на комплекса на остров Бешка започва едва през 2002 г., а днес е действащ манастир на Черногорско-Приморската митрополия на Сръбската православна църква. \r\n \r\n Тереза Герова", "date": "2019.08.19", "title": "„Балканист.ру“: Албанци заплашват монахини от православен манастир в Черна гора"}
{"url": "http://www.focus-news.net/news/2019/08/19/2690704/dobrich-dve-nepalnoletni-momcheta-sa-zadarzhani-za-nanesen-poboy-nad-tehen-vrastnik.html", "text": "Две непълнолетни момчета са задържани за нанесен побой над техен връстник. Това съобщиха от пресцентъра на  МВР . На 16 август вечерта, в полицията е получено съобщение за възникнал конфликт в Добрич. Установено е, че на 15-годишно момче  е нанесен побой, в следствие на което момчето е настанено за лечение в болница във Варна с фрактура на челюстта. При проведените оперативно-издирвателни действия извършителите – на 15 и 16 години, от Добрич, са установени и задържани за срок до 24 часа. Работата по случая продължава в условията на досъдебно производство.", "date": "2019.08.19", "title": "Добрич: Две непълнолетни момчета са задържани за нанесен побой над техен връстник"}
{"url": "http://www.focus-news.net/news/2019/08/19/2690701/varna-vazstanoveno-e-dvizhenieto-pri-km-401-na-avtomagistrala-hemus.html", "text": "Възстановено е движението при км 401 на автомагистрала „Хемус“. Това съобщиха от пресцентъра на  Агенция „Пътна инфраструктура“ .", "date": "2019.08.19", "title": "Варна: Възстановено е движението при км 401 на автомагистрала „Хемус“"}
{"url": "http://www.focus-news.net/news/2019/08/19/2690699/kyustendil-dvama-mazhe-sa-zadarzhani-za-poboy-nad-42-godishen-kriminalno-proyaven.html", "text": "30-годишен мъж от Сапарева баня и 20-годишен дупничанин са задържани за нанесен побой в събота. Това съобщиха от пресцентъра на  МВР . Изяснено е, че двамата мъже били повикани от тяхна позната, заплашена пред хранителен магазин на ул. „Венелин“ в Кюстендил  от 42-годишен местен жител, известен с множество криминални деяния. Пристигналите двама му нанесли побой, като пострадалият е настанен е в столично здравно заведение за лечение, с опасност за живота. По случая е започнато досъдебно производство в РУ-Дупница, уведомен е дежурен прокурор.", "date": "2019.08.19", "title": "Кюстендил: Двама мъже са задържани за побой над 42-годишен криминално проявен"}
{"url": "http://www.focus-news.net/news/2019/08/19/2690703/bedstveno-polozhenie-e-obyaveno-na-teritoriyata-na-obshtina-svishtov-zaradi-noviya-pozhar-v-smetishteto-v-mestnostta-nenova-shatra.html", "text": "Бедствено положение е обявено на територията на община Свищов. Заповедта е издадена лично от кмета Генчо Генчев, а причината е новият пожар в нефункциониращото сметище в местността Ненова шатра. Това потвърдиха за  Радио „Фокус“ – Велико Търново  от Общината. Бедственото положение влиза в сила от днес и ще важи до 23 август. В този период ще се изпълнява Общинския план за защита при бедствия и аварии. Ръководител на дейностите ще е Богдан Велинов, главен експерт „Транспорт“ в Общината. Основната цел е да се предприемат всички необходими мерки за опазване здравето и живота на населението и на служителите, които ще се грижат за това. Органите на полицията и пожарната, ще се подпомагат от Кризисния център в село Овча могила, МБАЛ „Д-р Димитър Павлович“ Свищов и  ЦСМП – Филиал Свищов. \r\n„В хода на провежданите действия, при необходимост да бъдат използвани човешки ресурси и техника на Военно формирование 28880- Белене“, се казва още в заповедта. \r\nЛуиза ТРАНЧЕВА", "date": "2019.08.19", "title": "Бедствено положение е обявено на територията на община Свищов заради новия пожар в сметището в местността Ненова шатра"}
{"url": "http://www.focus-news.net/news/2019/08/19/2690702/sliven-okrazhnata-prokuratura-poiska-postoyanen-arest-za-mazha-obvinen-v-ubiystvoto-na-sedemgodishnoto-momichentse-ot-s-sotirya.html", "text": "Окръжна прокуратура – Сливен внесе в съда искане за налагане на мярка за неотклонение „задържане под стража“ спрямо Мартин Т., обвинен в блудство, изнасилване и убийство на малолетно момиче, чиято смърт е причинена с особена жестокост и по особено мъчителен за жертвата начин. Това съобщиха от пресцентъра на   Окръжна прокуратура – Сливен .  \r\nОкръжна прокуратура – Сливен внесе в съда искане за налагане на мярка за неотклонение „задържане под стража“ спрямо Мартин Т. Той е обвинен за това, че на 15.08.2019 г. в с. Сотиря, общ. Сливен, извършил действия с цел да удовлетвори полово желание без съвкупление по отношение на малолетно момиче, като употребил за това сила и я привел в безпомощно състояние, и деянието е извършено повторно – престъпление по чл.149, ал.3, вр. ал.2, т.1, предл.1 и т.2, вр. ал.1 от НК. \r\nТой е обвинен и за това, че на същата дата и в същото населено място, се съвкупил с малолетното момиче, като я принудил към това със сила и я привел в безпомощно състояние – престъпление по чл.152, ал.4, т.1, вр. ал.1, т.2, предл.1 и т.3 от НК. \r\nМартин Т. е обвинен и за това, че на същата дата и в същото населено място, умишлено умъртвил малолетното момиче, като деянието е извършено по особено мъчителен начин и с особена жестокост – престъпление по чл.116, ал.1, т.4 и т.6, вр. чл.115 от НК. \r\nПредстои Окръжен съд – Сливен да насрочи начален час на съдебното заседание, което ще бъде проведено днес, както и да посочи мястото, където то ще бъде проведено.", "date": "2019.08.19", "title": "Сливен: Окръжната прокуратура поиска постоянен арест за мъжа, обвинен в убийството на седемгодишното момиченце от с. Сотиря"}
{"url": "http://www.focus-news.net/news/2019/08/19/2690706/razgrad-56-godishen-kriminalno-proyaven-mazh-e-zadarzhan-za-uchastie-v-telefonni-izmami.html", "text": "56-годишен криминално проявен мъж е задържан за участие в телефонни измами. Това съобщиха от  ОДМВР - Разград . Криминалисти от ОДМВР - Разград разкриха извършена на 1 август телефонна измама. Тогава 83-годишна жена от Разград получава обаждане на стационарен телефон от „полицейски служител“. Мнимият полицай обяснил на възрастната жена, че трябва да предаде наличните си пари във връзка с акция по залавяне на телефонни измамници. Потърпевшата хвърлила през терасата на дома си 3 960 лв., 245 щатски долара, 25 канадски долара, 15 леи и златни накити. В хода на образуваното досъдебно производство и предприетите съвместни издирвателни действия със служители от ГДНП и СДВР е установен извършителят на престъплението – мъж на 56 години, роден в град Исперих, с адрес в град София, криминално проявен и осъждан за измами и документни престъпления. След като извършва измамата в Разград, мъжът действа на територията на ОДМВР - Габрово, а след това и на територията на СДВР. Задържан е при поредното прибиране на пари от жертва на измама в София. Предстои да бъде изяснена съпричастността му към регистрираните престъпления и да бъде привлечен като обвиняем. Продължава работата по разследването и документирането на извършените криминални деяния под ръководството на Районна прокуратура – Разград.", "date": "2019.08.19", "title": "Разград: 56-годишен криминално проявен мъж е задържан за участие в телефонни измами"}
{"url": "http://www.focus-news.net/news/2019/08/19/2690710/dobrich-v-grada-shte-se-provede-natsionalen-turnir-po-plazhen-tenis.html", "text": "На 21 и 22 септември на кортовете за плажни спортове в комплекс „Простор“ ще се проведе национален турнир по плажен тенис, съобщиха от  Община град Добрич . Участие в него ще вземат  и националните ни състезатели, които ще представляват страната ни на Европейското първенство по плажен тенис (3 - 8 септември в Кранево). Турнирът се организира от Клуба за плажен тенис – Добрич по повод празника на града – 25 септември.", "date": "2019.08.19", "title": "Добрич: В града ще се проведе национален турнир по плажен тенис"}
{"url": "http://www.focus-news.net/news/2019/08/19/2690709/nachalnikat-na-otbranata-general-andrey-botsev-beshe-na-ofitsialno-poseshtenie-v-republika-severna-makedoniya.html", "text": "Началникът на отбраната генерал Андрей Боцев  се срещна с президента на Република Северна Македония Стево Пендаровски по време на официалната си тридневна визита в западната ни съседка, съобщиха от пресцентъра на  Министерство на отбраната . Двамата обсъдиха развитието на двустранното сътрудничество в областта на отбраната. „Ще продължим да подпомагаме усилията на колегите от армията на Република Северна Македония за ускорена интеграция в структурите на НАТО и трансформацията на Въоръжените сили, да предаваме опита, който сме натрупали в областта на стандартизацията и кодификацията на НАТО, както и в планирането и програмирането на бюджета за отбрана по стандартите на НАТО. Успешно си сътрудничим по въпроса за обмяна на български опит за провеждането на Стратегическия преглед на отбраната“, посочи генерал Андрей Боцев. Той подчерта, че българската страна продължава своя ангажимент по отношение на обучението на македонски военнослужещи в българските висши военни учебни заведения, като в момента е в ход подготовката на междуправителствена Спогодба за обучение в България на военни лекари за нуждите на Министерството на отбраната и Армията на Република Северна Македония. \r\nВ рамките на посещението в западната ни съседка генерал Андрей Боцев се срещна и с министъра на отбраната Радмила Шекеринска, както и със своя колега – началника на Генералния щаб на Армията на Република Северна Македония генерал-лейтенант Васко Гюрчиновски. С тях той обсъди въпроси, свързани със задълбочаване на двустранното сътрудничество във военната област.", "date": "2019.08.19", "title": "Началникът на отбраната генерал Андрей Боцев беше на официално посещение в Република Северна Македония"}
{"url": "http://www.focus-news.net/news/2019/08/19/2690708/afp-bundesbank-dopusna-retsesiya-prez-tretoto-trimesechie-na-godinata.html", "text": "Германската икономика може да влезе в рецесия през третото тримесечие заради „рязък\" спад на индустриалното производство, който се дължи на напрежението в търговските отношения в глобален план. Това предупредиха от Бундесбанк, предава  AFP . \r\n„Икономиката може да се свие леко\" това лято, алармира Федералната германска банка в месечния си доклад, публикуван на фона на данните за спад от 0,1% на Брутния вътрешен продукт през второто тримесечие. „Според наличните данни в момента се очаква промишленото производство да се свие значително и през текущото тримесечие\", се допълва още в документа. \r\n \r\n Тереза Герова", "date": "2019.08.19", "title": "AFP: Бундесбанк допусна рецесия през третото тримесечие на годината"}
{"url": "http://www.focus-news.net/news/2019/08/19/2690712/sport-red-bul-sa-predlozhili-myastoto-na-pier-gasli-na-fernando-alonso.html", "text": "Ред Бул са предложили мястото на Пиер Гасли на двукратния шампион Фернандо Алонсо по време на Гран При на Великобритания тази година, но са получили отказ, твърди авторитетното испанско издание Mundo Deportivo. Алонсо се оттгели от Формула 1 в края на 2018-а, но все още завръщането му се смята за възможно през 2020-а. Въпреки че Ред Бул твърдяха до последно, че няма да сменят Пиер Гасли по средата на сезона, се случи точно така и дни след проведената Гран При на Унгария бе разкрито, че Гасли ще бъде заменен от Александър Албън от Б-отбора на Ред Бул Торо Росо.", "date": "2019.08.19", "title": "Спорт: Ред Бул са предложили мястото на Пиер Гасли на Фернандо Алонсо"}
{"url": "http://www.focus-news.net/news/2019/08/19/2690707/sputnik-rusiya-izlitane-i-nishteta-balgariya-hvarli-vav-vazduha-dve-treti-ot-voenniya-si-byudzhet-stranata-stana-osven-nay-bedna-v-es-i-nay-glupava.html", "text": "Първоначално Вашингтон предложи изтребителите на много по-привлекателна цена, но, когато София клъвна, увеличи стойността им. Именно благодарение на това, България влезе сред лидерите в НАТО. По разходи за отбрана, пише руската медия  „Спутник“  в материал, представен без редакторска намеса. \r\nВероятно е много вбесяващо твоята страна да е обявявана за най-бедната в Европейския съюз от година на година. И когато не си способен да промениш положението ти се иска да се отличиш по някакъв начин, без да се помръдваш от последното място. Например, както в бягането, да изоставаш в опашката, изоставаш с обиколка, но затова пък финишираш гордо сам, вдигайки коленете високо, под овациите на трибуните. Средняците на ги помнят, но ще се смеят дълго на твоя финал.  \r\nКато цяло, какво беше това икономика, реши премиерът Бойко Борисов, ако има паралелно измерение. НАТО. Там не трябва ад се мисли, там трябва да се вярва и да се подчиняваш. Ако САЩ казват, вземи F-16 – става, трябва да го вземем. Другите също имат. Вярно е, само в България има президент – генерал от военната авиация. И той се съпротивляваше на този договор, доколкото му позволяваха правомощията. Румен Радев дори наложи вето. Преодоляха го. Но съблазънта да станат военно-търговски партньор на самия Вашингтон – не. \r\nВъпреки че от негова страна това беше примитивна измама. Първоначално предложи изтребителите на много привлекателна цена, а когато София клъвна, увеличи стойността им, като се оправда с обстоятелствата. Затова му се наложи спешно да раздуе сметката с 2,5 пъти. Именно благодарение на това и България се изстреля сред лидерите в НАТО. По разходи за отбрана София може да надмине не само вечните парвенюта от Прибалтика, но и самите САЩ. И изглежда е заплатила за осем машини някакви си милиард и двеста милиона долара. Но това са две трети от целия й военен бюджет. \r\nИ нищо, че ги хвърли във въздуха. Затова пък тези непосилни за много членове на Алианса 2% от брутния вътрешен продукт със задължително отчисление на една пета от тях за закупуването на ново въоръжение и военна техника бяха преминати. Впрочем, България все още не разполага с тази техника. САЩ ще я изработят с предплата. Самолетите – после. Шест ще долетят до края на 2023 година и още два в началото на 24-та. Но това означава, че България ще получи шанс да затвърди позициите си в рейтинга на най-разточителните държави в Северноатлантическия блок. \r\nКазано с други думи, „Локхид“ си намери балък („нашел Локхид лоха“).Пентагонът възнамерява да прати там и F-35. Но братушките още не са дораснали за това. Или сега е правилно да ги наричаме „бро“. И не ние. В крайна сметка те платиха на Вашингтон не само за криле, бомби и ракети „въздух-въздух“, но и за високи отношения. Във всеки случай така си мислят. Те се уверяваха, че всичко това е за общото западно благо, както и когато се отказаха от „Южен поток“. Въпреки че това беше уникална възможност все пак да се оттласнат от последното място в ЕС по ниво на благосъстояние. \r\nА сега, така или иначе, няма накъде да падат. Затова нищетата (бедността) отива към излитане. Това е принципът на обратната логика. Кой ще се осмели да нарече страната най-бедната, ако тя харчи за отбрана най-много от всички? Сега ще казват още, че е и най-глупавата. Не страна – власт. Но на страната няма да й е по-леко от това. Още повече, че София има още и планове за преоборудване на флота и армията.  \r\n \r\nПревод и редакция:", "date": "2019.08.19", "title": "„Спутник“ (Русия): Излитане и нищета. България хвърли във въздуха две трети от военния си бюджет; Страната стана освен най-бедна в ЕС и най-глупава"}
{"url": "http://www.focus-news.net/news/2019/08/19/2690711/apelativniyat-nakazatelen-sad-ostavi-v-aresta-petimata-obvineni-za-uchastie-v-prestapna-grupa-za-razprostranenie-na-narkotitsi.html", "text": "Апелативният специализиран наказателен съд потвърди определението на Специализирания съд, с което бяха наложени постоянни мерки за неотклонение „Задържане под стража“ на петте обвиняеми лица, участници в неутрализираната на 8 август 2019 г. най-голяма до момента организирана престъпна група за разпространение на наркотици в страната. Това съобщиха от пресцентъра на  Апелативна специализирана прокуратура . \r\nПо делото пред Апелативния специализиран съд прокуратурата представи нови шест тома, съдържащи доказателства за престъпната дейност на групата: открити и иззети огромно количество таблетки хероин, кокаин, екстази и др. видове наркотици, чували с марихуана, незаконно оръжие и боеприпаси, вакуумираща машина, ръкавици, предпазно облекло, документи за водена счетоводна дейност. \r\nДействията по разследването продължават. Повдигнати са обвинения на 33 лица, част от които се издирват с Европейска заповед за арест.", "date": "2019.08.19", "title": "Апелативният наказателен съд остави в ареста петимата обвинени за участие в престъпна група за разпространение на наркотици"}
{"url": "http://www.focus-news.net/news/2019/08/19/2690716/varna-54-godishna-peshehodka-e-blasnata-ot-lek-avtomobil-na-krastovishteto-na-bul-saborni-i-bul-hristo-botev.html", "text": "54-годишна пешеходка е блъсната от лек автомобил  на кръстовището на бул. „Съборни“ и бул. „Христо Ботев“. Това съобщиха от  ОДМВР - Варна . Инцидентът е станал на 17 август 2019 г. около 21.55 часа на кръстовището на бул. „Съборни“ и бул. „Христо Ботев“. 66-годишен водач на лек автомобил „Мазда“ преминава на червен сигнал на светофара и блъска пресичаща по пешеходна пътека 54-годишна пешеходка. Вследствие на катастрофата пешеходката е получила комоцио и контузии на тазобедрена става и гръден кош, настанена е в НХО на болница „Св. Анна“, няма опасност за живота ѝ.", "date": "2019.08.19", "title": "Варна: 54-годишна пешеходка е блъсната от лек автомобил  на кръстовището на бул. „Съборни“ и бул. „Христо Ботев“"}
{"url": "http://www.focus-news.net/news/2019/08/19/2690714/plovdiv-nov-sluchay-na-afrikanska-chuma-e-otkrit-na-teritoriyata-na-obshtina-perushtitsa.html", "text": "Нов случай на африканска чума е открит на територията на община Перущица. Това съобщи  председателят на Областната епизоотична комисия в Пловдив Димитър Керин, предаде репортер на  Радио „Фокус“ - Пловдив . Констатиран е случай на африканска чума на дива свиня от петък. В землището на Перущица е намерен труп на умряло диво прасе, което е дало положителен резултат за вируса на чума. На 16 август е издадена заповед на директора на ОДБХ, като със същата заповед е забранен и достъпът до стопанските територии, които са описани в приложение към заповедта. Издадена е и заповед на директора на РДГ – Пловдив, с която се забранява достъпът до инфектираната зона, на площ от 200 кв. м. Още в петък заповедта е изпратена на всички институции. \r\nВ забранената зона попадат ловните стопанства в районите на Брестовица, Храбрино, Кричим, Перущица, Скобелево, Устина и девинското село Петвар. \r\nЗабранени са ловът и добивът на дървесина. „Предстои претърсване за трупове на диви прасета, като на 100 хектара е определен по 1 човек за претърсване“, съобщи директорът на РДГ инж. Мирослав Димитров. \r\nПродължават и проверките за това дали са изклани всички прасета в т. нар. задни дворове. Последните данни показва, че има 73 незаклани прасета, за които са издадени 29 предписания, а половината от тях вече са изпълнени. \r\nВ пловдивска област досега са направени над 300 проверки от Агенцията по безопасност на храните във връзка със заразата. Проверени са общините Брезово и Раковски, Белозем и община Марица. Там не са установени живи животни и не се е наложило принудително умъртвяване. \r\nОбластната епизоотична комисия в Пловдив днес проведе редовното си заседание. На него бяха обобщени мерките по превенция и контрол на африканска чума по свинете. \r\nЦветана ТОНЧЕВА", "date": "2019.08.19", "title": "Пловдив: Нов случай на африканска чума е открит на територията на община Перущица"}
{"url": "http://www.focus-news.net/news/2019/08/19/2690715/kyustendil-56-godishen-shofyor-na-taksi-e-bil-napadnat-ot-trima-klienti-na-patya-mezhdu-oblastniya-grad-sofiya.html", "text": "56-годишен шофьор на такси е бил нападнат от трима клиенти на пътя Кюстендил – София в близост до мотел „Сайма“. Това съобщиха за  Радио „Фокус“ – Пирин  от Областна дирекция на МВР – Кюстендил. Инцидентът е станал на 18 август. Пострадалият е със счупен нос. Единият от нападателите е установен и задържан – 18-годишен е, от село Жабокрът. По случая е започнато досъдебно производство, уведомен е дежурен прокурор.", "date": "2019.08.19", "title": "Кюстендил: 56-годишен шофьор на такси е бил нападнат от трима клиенти на пътя между областния град – София"}
{"url": "http://www.focus-news.net/news/2019/08/19/2690718/pazardzhik-pozhar-gori-v-restorant-v-grada.html", "text": "Пожар гори в ресторант в Пазарджик, съобщи за  Радио „Фокус“-Пазарджик  говорителят на ОДМВР Мирослав Стоянов. Той уточни, че около 13.20 часа чрез телефона за спешни повиквания 112 в РСПБЗН-Пазарджик е получен сигнал за възникнал пожар в ресторант, намиращ се на булевард „Христо Ботев“ в Пазарджик. „На мястото незабавно са насочени три противопожарни екипа от районната служба в Пазарджик, които гасят пожара. По първоначални данни огънят е тръгнал от кухненския блок на заведението. Няма данни са пострадали хора, гасителните действия продължават“, обясни Стоянов. \r\nВаня НИКОЛОВА", "date": "2019.08.19", "title": "Пазарджик: Пожар гори в ресторант в града"}
{"url": "http://www.focus-news.net/news/2019/08/19/2690713/kyustendil-v-okrazhnata-prokuratura-shte-se-provede-brifing-vav-vrazka-s-pozhara-kray-dupnitsa-zasegnal-avtomagistrala-struma.html", "text": "В Окръжната прокуратура на ул. \"Гороцветна\" № 4 от 15.15 часа ще се проведе брифинг във връзка с с разследване на палеж, причинил повреди на носещи колони, ригери и трегери на мост, представляващи част от АМ „Струма“, в местността „Алачица“ до гр. Дупница, съобщиха от пресцентъра на  Апелативна прокуратура - София .  В събитието ще участват окръжният прокурор Камелия Стефанова и говорителят на главния прокурор Румяна Арнаудова.", "date": "2019.08.19", "title": "Кюстендил: В Окръжната прокуратура ще се проведе брифинг във връзка с пожара край Дупница,  засегнал автомагистрала \"Струма\""}
{"url": "http://www.focus-news.net/news/2019/08/19/2690717/rt-germaniya-merkel-i-orban-se-sreshtnaha-za-panevropeyskiya-piknik.html", "text": "Канцлерът на ФРГ Ангела Меркел и унгарския министър-председател Виктор Орбан се срещнаха в рамките на ежегодния Паневропейски пикник в град Шопрон в западната част на централноевропейската страна, предава  RT  в германската си редакция.  \r\nДвамата лидери присъстваха на църковна служба, след което присъстваха на възпоменателната церемония по повод 30-тата годишнина от първото масово бягство на граждани на ГДР на Запад. На 19 август 1989 г. група 600 източногерманци се събират на т.нар. Паневропейски пикник близо до унгарско-австрийската граница, използвана за бягство към Запада. Със съгласието на властите на двете страни границата остава отворена за няколко часа. \r\n \r\n Тереза Герова", "date": "2019.08.19", "title": "RT (Германия): Меркел и Орбан се срещнаха за Паневропейския пикник"}
{"url": "http://www.focus-news.net/news/2019/08/19/2690720/sport-tri-balgarki-shte-igrayat-v-kvalifikatsiite-na-us-open.html", "text": "Виктория Томова, Изабелла Шиникова и Елица Костова ще участват в квалификациите за Откритото първенство по тенис на САЩ тази седмица. \r\nТомова, която е 176-а в света, стартира пресявките срещу поставената под номер 17 Анна Калинская от Русия, 126-а в класацията на Женската тенис асоциаци.  \r\nШиникова ще играе срещу седмата в предварителната схема Аранча Рус от Холандия, а Костова започва срещу Янина Викмайер от Белгия. \r\nUS Open започва на 26 август и ще продължи до 8 септември.", "date": "2019.08.19", "title": "Спорт: Три българки ще играят в квалификациите на US Open"}
{"url": "http://www.focus-news.net/news/2019/08/19/2690719/sofiya-otvorena-za-dvizhenie-e-vrazkata-na-bulprezident-linkaln-s-okolovrasten-pat.html", "text": "Отворена за движение е връзката на бул.„Президент Линкълн“ с Околовръстен път, съобщиха от пресцентъра на  Столична община .  \r\nПриключиха ремонтните дейности и е отворена за движение връзката на бул.„Президент Линкълн“ с Околовръстното шосе в кв.„Овча купел“. Днес кметът на София Йорданка Фандъкова провери ремонта на бул.„Президент Линкълн“. Изпълнява се полагане на последния слой асфалтова настилка в част от северното пътно платно. На бул. „Президент Линкълн“ се извършва рехабилитация. Работи се на етапи. Ремонтира се трасето от пресечката при ул. \"Карл Трънка\" до ул. \"Зеленика\" при метростанцията, която се изгражда в момента.  \r\nОбщата дължина на булеварда е 4, 2 км. Извършва се подмяна на асфалтовата настилка на пътните платна, изграждат се тротоари. Предвиден е и ремонт на улично осветление.  \r\nПодменят се антипаркинг колчетата по цялата дължина на двата тротоара. Всички пешеходни пресичания са с понижени бордюри и тактилни плочи в помощ на хората с увредено зрение. Нови светофарни уредби ще се поставят на трите регулирани кръстовища.  \r\nЕдновременно с ремонта на настилката по бул. \"Линкълн\" се подменя и подземен колектор на „Топлофикация“.  \r\nОбектът се изпълнява от „ГБС- Инфраструктурно строителство“.", "date": "2019.08.19", "title": "София: Отворена за движение е връзката на бул.“Президент Линкълн“ с Околовръстен път"}
{"url": "http://www.focus-news.net/news/2019/08/19/2690705/ria-novosti-siriyskite-vvs-sa-nanesli-udar-po-turskiya-konvoy-v-idlib.html", "text": "ВВС на Сирия са нанесли удар по турския конвой в северозападната провинция Идлиб, предава   РИА Новости  , като се позовава на информация от турската информационна агенция  DNA . \r\nВоенните са се придвижвали в района на Хан Шейхун между наблюдателните пунктове за контрол над зоната за деескалация. Няма постъпила информация за пострадали.  \r\nПо-рано сирийската държавна телевизия, позовавайки се на информация от Министерството на външните работи на Сирия, предаде, че турски бронетранспортьори са нарушили границата и се придвижват в посока Хан Шейхун. За контрол над града се борят и правителствените войски на сирийския президент Башар Асад. \r\n \r\n . \r\n \r\n Тереза Герова", "date": "2019.08.19", "title": "РИА Новости: Сирийските ВВС са нанесли удар по турския конвой в Идлиб"}
{"url": "http://www.focus-news.net/news/2019/08/19/2690727/dobrich-prepodavateli-ot-finansovo-stopanskata-gimnaziya-vasil-levski-uchastvaha-v-evropeysko-obuchenie-po-proekt-gotovi-za-badeshteto.html", "text": "Преподаватели от Финансово-стопанската гимназия (ФСГ) „Васил Левски” участваха в европейско обучение по проект „Готови за бъдещето“, предаде кореспондент на  Радио „Фокус” – Варна . Четирима преподаватели приключиха своите обучения по програмата „Еразъм+\". Обученията са финансирани по проекта с ключова дейност „Образователна мобилност за граждани“, сектор „Училищно образование“ и бяха организирани в две различни теми. Темата на първото обучение е била „Английски за учители (A2, B1)”, в което бенефициенти са били Десислава Костадинова, учител по философия, и Милена Николова, ръководител на направление Информационно-комуникационни технологии (ИКТ). Двуседмичното обучение се е провело в CES Edinburgh Centre of English Studies, Единбург, Шотландия. Партньори и организатори на това обучение са English Matters, с които училището ни поддържа връзка вече няколко години. Групата участници в курса е включвала 12 преподаватели от различни европейски държави, които ежедневно са били разпределяни в работни групи. Обучението е проведено от английски учители, като са се редували модули от теория и игри, което се препоръчва и за работата в клас. В програмата е отделено време и за запознаване с културата, историята, символите и традициите на Шотландия. От 28 юли до 2 август Теодора Иванова и Димитричка Порязова, учители по професионална подготовка, са се включили в структуриран курс „Coaching – А powerful toоl” (Коучингът - мощен инструмент)“. Обучението е организирано от „Learning Тogether” и се е провело в Порто, Португалия. В групата са били 20 човека, учители по различни предмети - математика, физика, икономически дисциплини, английски език, учители в начален курс и работещи в центрове за професионална квалификация от няколко държави. Дискутирани са различни видео материали, в които е поставен акцент върху креативността, комуникативността, дизайна на мисленето и поощряване на нестандартно мислене. Предстоят дейности за споделяне на опита с колеги в училището и от областта. През новата учебна година ще бъдат подготвени уроци, в които ще се приложи наученото по време на структурираните курсове. По този проект се подготвя и дейността: Job Shadowing (Наблюдение на работа). Бенефициенти ще бъдат 6 души от мениджърският екип и учители. Партньор по тази дейност е професионално училище „Ito Vakfi Suleyman Tastekin Mes ve Teknik Anadolu Lisesi“ в Измир, Турция. За период от една седмица (през есенната или пролетната ваканция), учителите ще се запознаят с различни методологии за разработване на нови инструменти и приложения за обучение с цел подобряване на качеството на професионалното образование и функционирането на дуалната система. Очакваното въздействие на проекта „Готови за бъдещето“ е главно върху професионалното развитие и квалификация на преподавателите, върху атрактивността, статута и цялостната атмосфера на институцията, в която работят. В условията на нарастваща конкуренция и динамични промени в европейския и националния контекст ФСГ „Васил Левски” ще продължи да модернизира непрекъснато образователната дейност в областта на професионалното образование. \r\nЖулиета НИКОЛОВА", "date": "2019.08.19", "title": "Добрич: Преподаватели от Финансово-стопанската гимназия „Васил Левски” участваха в европейско обучение по проект „Готови за бъдещето“"}
{"url": "http://www.focus-news.net/news/2019/08/19/2690721/mevlyut-chavushoglu-chetvarti-turski-korab-e-na-pat-za-iztochnoto-sredizemnomorie.html", "text": "Четвърти турски кораб – „Оруч Реис“ е на път за Източното Средиземноморие. Това обяви в социалната мрежа „Туитър“ първият дипломат на Анкара Мевлют Чавушоглу, съобщава електронното издание на атинския ежедневник  Kathimerini . \r\nПостът на Чавушоглу е в отговор на коментар на лидера на опозиционната турска Републиканска народна партия Кемал Кълъчдароглу, който запита защо в момента Турция няма представяне в района.   \r\nДруги подробности около изпращането на четвъртия турски кораб не се привеждат. В района вече оперират „Фатих“, „Явуз“ и „Барбароса“. \r\n  \r\n Тереза Герова", "date": "2019.08.19", "title": "Мевлют Чавушоглу: Четвърти турски кораб е на път за Източното Средиземноморие"}
{"url": "http://www.focus-news.net/news/2019/08/19/2690724/evgeniy-daynov-politolog-predstoyashtite-izbori-sa-izklyuchitelno-vazhni-zashtoto-dori-upravlyavashtite-pak-da-spechelyat-shte-ima-mnogo-promeni-na-mestno-nivo.html", "text": "Предстоящите избори са изключително важни, защото дори управляващите пак да спечелят, ще има много промени на местно ниво. Това заяви пред журналисти във Велико Търново политологът Евгений Дайнов, предаде репортер на  Радио „Фокус“ – Велико Търново . В подкрепа на твърдението си той даде за пример столицата, където според него, ако Мая Манолова е основният опонент на Йорданка Фандъкова, то първата ще победи на втори тур с резултат 3 към 1.  \r\n„Слави Трифонов закъсня с поне пет години, дори повече. Ако продължи в сърцето на обществото да се завръща цивилизованият начин на поведение и живот, очевидно е, че този процес не може за сега да бъде носен в политиката от „Демократична България“. Там може да има нов човек, ново обединение, но няма да е сега, а след няколко години“, посочи още Дайнов. Той отбеляза също, че нишата, към която трябва да се насочат новите формации, е поколението на европейските българи – младите хора. „Сега те не гласуват, защото не им дават да го правят от компютъра. Трябва да ходят в някакви училища, да се редят с пенсионери от махалата, а те не го искат. В момента, в който пуснат интернет гласуването ще се види профилът на младите хора. Сега не го виждаме, защото те просто не гласуват. Няма да има електронно гласуване, защото управляващите не искат младите да гласуват, а те не искат младите да гласуват, защото осъзнават, че не са като тях“, коментира експертът.  \r\nКато финал той обобщи, че очаква предсрочни избори, дори по негово мнение те са се забавили. \r\nЛуиза ТРАНЧЕВА", "date": "2019.08.19", "title": "Евгений Дайнов, политолог: Предстоящите избори са изключително важни, защото дори управляващите пак да спечелят, ще има много промени на местно ниво"}
{"url": "http://www.focus-news.net/news/2019/08/19/2690728/pleven-vremenno-dvizhenieto-se-osashtestvyava-v-ednata-lenta-po-patya-gorni-dabnik-telish-poradi-katastrofa.html", "text": "Временно движението се осъществява в едната лента по път I-3 Горни Дъбник – Телиш при км 113 поради катастрофа. Това съобщиха от пресцентъра на  Агенция „Пътна инфраструктура“ . Движението се регулира от \"Пътна полиция\". Шофьорите е необходимо да карат със съобразена скорост.", "date": "2019.08.19", "title": "Плевен: Временно движението се осъществява в едната лента по пътя Горни Дъбник – Телиш поради катастрофа"}
{"url": "http://www.focus-news.net/news/2019/08/19/2690725/federalynoe-agentstvo-novostey-rusiya-new-york-times-izmisli-poreden-feyk-za-kovarnite-rusnatsi-i-balgariya.html", "text": "В третия по брой читатели американски вестник The New York Times излезе статия „Подозират Русия за гигантски хак в България“, в който Москва е обвинена за множеството беди, сполетели българския народ през последните години, пише  „Федеральное агентство новостей“ (ФАН)  в коментар, представен без редакторска намеса. \r\nТази история започна в началото на минали месец. Два български телевизионни канала съобщиха на своите зрители, че са получили писмо по електронната поща с линк, на който може да се види цялата официална информация на 5,5 милиона граждани на България, фактически на цялото възрастно население на страната. Линкът бе показан в ефир. \r\nАко кажем, че това произведе ефект на взривила се бомба, означава да не кажем нищо. Страната не бе виждала такава паника от 22 декември 1991 година, когато в хумористичната програма „Ку-ку“ „удачно“ се пошегуваха за авария в АЕЦ „Козлодуй“. Тази шега бе приета за истина от цялата страна. ФАН по-рано съобщи за това в статията „Как българските медии шокираха целия свят“. \r\nНо този път нямаше шега, а и на българските не им беше до шеги. Работата е в това, че в страната може, например, да се получи кредит с висока лихва чрез интернет, като съобщиш само своите данни от личната карта. По този начин всеки жител на страната не по своя воля може да стане длъжник и да разбере за това чак след месец, когато просрочи заема. Наистина, този, който е решил да получи чужди пари е лесно да бъде определен, тъй като средствата по такъв кредит се превеждат само на българска банкова сметка, а за неговото откриване е нужно лично явяване в банката с документи. Но така или иначе перспективата да загубиш, най-малкото, време, за да докажеш, че не ти си взел кредита, меко казано, не вдъхновява гражданите на България. \r\nОсвен това не е сигурно, че ще успееш да го докажеш. В тази връзка бяха получени повече от пет хиляди телефонни обаждания и 1,2 милиона обръщения от граждани чрез интернет с искане да се провери възможността за кражба на техните данни и да се предотврати използването им от трети лица. \r\nБългарските власти реагираха своевременно. Линкът е закрит. Финансовите организации започнаха при кредитиране да изискват не само данни от личната карта , но и снимка от нея. Започна разследване. То бързо установи, че данните на българите са били откраднати от защитените сайтове на Националната агенция по приходите. \r\nСкоро бе установена самоличността на лицето, което успя да хакне тези защитени обекти. Оказа се, че е Кристиян Бойков, който дори няма висше образование, тъй като е само на 20 години. Той беше арестуван за три дни, след което беше освободен с подписка за неотклонение. По-късно бяха арестувани Иван Тодоров и Георги Янков, ръководител и счетоводител на българския клон на TAD Group, в който също работи Кристиян Бойков. Въз основа на преговорите им с Бойков в интернет, те са обвинени в подбудителство. \r\nИзглеждаше, че до края на историята остава само да изчакаме края на разследването и съдебната присъда. България обаче има съюзник на НАТО с три букви, който би било по-правилно да се нарече собственик на съюза.  Издаваният в тази страна-съюзник вестник The New York Times убеждава българите, че в този случай става въпрос не за широкомащабно хулиганство в интернет, а за специално подготвена подривна операция против тяхната държава. Кой е подготвил тази операция? Спокойно може да не питате. Разбира се, руснаците. Именно на това е посветена и гореспоменатата статия в изданието. \r\n„Хакът бе обнародван – данните изтекоха в медиите от електронна поща с руски адрес – именно в момента, когато България завърши покупката на осем нови F-16 в рамките на плана, подкрепян от САЩ, за замяна на остарелите съветски самолети и довеждане на своите ВВС в съответствие със стандартите на НАТО. Някои американски официални лица, които следят внимателно Русия, казват, че хакерството е отличителна черта на операциите на руското военно разузнаване ГРУ за включване в кампанията по оказване на финансово и политическо влияние на ключови страни, взимащи решения в правителството на България“, се съобщава в статията. \r\nВ целия материал има само едно доказателство за участието на руското ГРУ в кражбата на даниите от НАП, но затова пък „крайно убедително“: електронното писсмо с линка към тези данни е изпратено от руски адрес. Всеки нормален човек тук веднага ще обърне внимание на три момента. Първо, дори децата знаят, че всеки може да си направи поща на всеки домейн във всяка страна. За това е нужен само достъп до интернет и езикови познания. Второ, по никакъв начин не става ясно, защо ГРУ, получило данните на всички възрастни българи, не ги използва за своите разузнавателни цели, а ги публикува в интернет. Трето, публикувайки тези данни в интернет, ГРУ фактически би издало своите талантливи агенти. \r\nАвторите на статията не обръщат внимание на подобни дреболии и продължават да твърдят, че случилото се е отмъщение на Русия за факта, че България е решила да обнови своите ВВС чрез закупуването на самолети в САЩ. Но тук би било правилно да напиша, че България реши да замени остарелите съветски самолети за остарели американски. Тъй като и МиГ-29, и F-16 са разработени през същата 1974 г. и в същото време руските изтребители са по-добри в някои отношения на американските. \r\nФактически България просто оказа финансова помощ на САЩ, като закупи от тях самолети. Що се касае до отмъщението, то публикуването на данните от НАП на практика наказа българския народ, а не неговите ръководители, предани на идеалите на евроатлантизма. На Русия това не й е притрябвало. \r\nТук възниква въпросът. Ако писмото с линка за данните от НАП е било от американски адрес, то би обвинил The New York Times американските спецслужби в хакерската атака? Всички знаят отговора. Между другото, незнайно защо никъде не публикуват руския адрес. Може би, защото тогава би било по-лесно за всички да го проверят и опровергаят. Ако следваме логиката на американските журналисти, то в тази история има и факт, който показва участието на САЩ. Фирмата TAD Group, в която работят всички трима заподозрени, е регистрирана в американския щат Калифорния. А на всички ни е ясно, че да се регистрира фирма е значително по-трудно от поща в интернет. \r\nПо-нататък в статията цитират директора на Центъра за изучаване на демокрацията в София Огнян Шентов. По неговите думи, първото правителство на премиера Бойко Борисов се е разпаднало през 2013 година след рязкото покачване на цените на енергията, което доведе до масови протести, които уж са били провокирани от Русия. \r\nТук трябва да се припомни, че в началото на същата година жителите на много градове в България излязоха на протест след рязко увеличение на цените на тока, което удари джоба им, тъй като много апартаменти в България се отопляват с климатик през зимата. От статията излиза, че без агентурата на ГРУ българите не биха си помислили да протестират. Тогава, в резултат от демонстрациите, не само Бойко Борисов подаде оставката си за първи път (сега той е премиер на България за първи път), но и паднаха цените на електричеството, при което цените на енергоносителите в момента на указаните събития не са се променяли. \r\nСега властите в България принуждават малките производители на свинско месо в селата да унищожават животните под предлог на епидемия от африканска чума по свинете. При това големите производители на свинско месо от агроконцерните на ЕС не страдат о никакъв начин, а напротив, печелят, като отстраняват своите конкуренти. Малките български свиневъди искаха да се направи експертиза на умрелите свине в страните, които не влизат в ЕС – Сърбия, Северна Македония и Русия. Но властите не ги чуха. Тогава започнаха протести: жителите на селата отказаха да убиват своите животни и блокираха пътища. \r\nАко тези протести се разширят, то не се съмнявам, че в западните медии ще се появят статии, че са организирани от Русия и ако не е била руската агентура, то българските свиневъди с радост биха заклали всичките си прасета и, оставайки без средства за съществуване, биха се събрали край представителството на ЕС в София, за да скандират „Благодаря, че ни водите по правилния път към светлите идеали на евроатлантизма!“ \r\n \r\nПревод и редакция:", "date": "2019.08.19", "title": "„Федеральное агентство новостей“ (Русия): New York Times измисли пореден фейк за коварните руснаци и България"}
{"url": "http://www.focus-news.net/news/2019/08/19/2690729/blagoevgrad-avtomobil-oborudvan-kato-mobilen-meditsinski-kabinet-e-predostaven-za-nuzhdite-na-mbal-ivan-skenderov-v-gotse-delchev.html", "text": "Чисто нов специален автомобил, оборудван като мобилен медицински кабинет, бе предоставен от Община Гоце Делчев за нуждите на МБАЛ „Иван Скендеров“. Това съобщи за  Радио „Фокус“ – Пирин  Даниела Крантева, експерт по връзки с обществеността към Общината. По думите ѝ той ще бъде използван от болницата по предназначение, включително и при провеждане на кампании за безплатни медицински прегледи в отдалечени и труднодостъпни населени места в общината и региона.  \r\n„Автомобилът е фабрично нов „Форд Транзит“, оборудван като мобилен медицински кабинет – в медицинския отсек са монтирани кушетка, място за лекар, мобилен здравен терминал, дефибрилатор и други Разполага с отделна климатична система за медицинския отсек. Гаранцията на автомобила е 5 години или 250 хиляди км пробег“, каза още Крантева. Тя уточни, че той е закупен от Община Гоце Делчев в рамките на изпълнение на трансграничен проект „Подобряване достъпа и качеството на здравните услуги в труднодостъпни и отдалечени населени места на трансграничния район на община Гоце Делчев и община Пагайо”, акроним Med4All, който Община Гоце Делчев реализира в партньорство с община Пагайо, област Кавала, Република Гърция.  \r\nПроектът е с европейско финансиране по Програма за трансгранично сътрудничество ИНТЕРРЕГ V-A Гърция-България 2014-2020 г. \r\nЛивия НИНОВА", "date": "2019.08.19", "title": "Благоевград: Автомобил, оборудван като мобилен медицински кабинет, е предоставен за нуждите на МБАЛ „Иван Скендеров“ в Гоце Делчев"}
{"url": "http://www.focus-news.net/news/2019/08/19/2690730/sofiya-vremenno-dvizhenieto-se-osashtestvyava-v-izprevarvashta-lenta-pri-km-49-na-am-hemus-v-posoka-varna-poradi-patnotransportno-proizshestvie.html", "text": "Временно движението се осъществява в изпреварваща лента при км 49 на АМ „Хемус“ в посока Варна поради пътнотранспортно произшествие. Това съобщиха от пресцентъра на  Агенция „Пътна инфраструктура“ . Шофьорите трябва да карат с повишено внимание и съобразена скорост, като спазват указаният на „Пътна полиция“.", "date": "2019.08.19", "title": "София: Временно движението се осъществява в изпреварваща лента при км 49 на АМ „Хемус“ в посока Варна поради пътнотранспортно произшествие"}
{"url": "http://www.focus-news.net/news/2019/08/19/2690722/plovdiv-do-26-avgust-kmetovete-na-naseleni-mesta-v-20-kilometrovite-karantinni-zoni-tryabva-da-predstavyat-zayavleniya-za-izplashtane-na-kompensatsii-zaradi-afrikanskata-chuma.html", "text": "До 26 август кметовете и кметските наместници на населени места, които попадат в 20-километровите карантинни зони заради африканската чума по свинете, трябва да представят в Областната дирекция по безопасност на храните (ОДБХ) окомплектовани заявления и констативни протоколи на личните стопанства, които доброволно са заклали домашните прасета, за да могат да получат полагащата им се помощ. Това стана ясно по време на провелото се редовно заседание на Областната епизоотична комисия в Пловдив, предаде репортер на  Радио „Фокус“-Пловдив . Помощта е в размер на 300 лв. и се предоставя за санитарно почистване, дезинфекция и подобряване на биосигурността в местата за отглеждане на прасета. \r\nПо време на заседанието бяха разгледани списъците, предоставени от кметове и кметски наместници на населените места, попадащи в 20 километровите карантинни зони, за изпълнението на мерките по доброволно ликвидиране на домашни прасета, с цел да се задейства процедурата по изплащане на компенсации за дезинфекция на дворовете и повишаване на биосигурността в стопанствата. \r\nПредседателят на Областната епизоотична комисия инж. Димитър Керин благодари на всички стопани, които са се включили заедно с държавните органи в действията за максимално ограничаване на щетите. \r\nНа срещата присъстваха д-р Чавдар Чавдаров от ОДБХ, инж. Мирослав Димитров, директор на Регионалната дирекция по горите, представители на Регионалната здравна инспекция, Областна дирекция „Земеделие“, Регионалната инспекция по околната среда и водите, Регионална дирекция „Пожарна безопасност и защита на населението“, ловни дружества и кметове на населени места и общини. \r\nЦветана ТОНЧЕВА", "date": "2019.08.19", "title": "Пловдив: До 26 август кметовете на населени места в 20-километровите карантинни зони трябва да представят заявления за изплащане на компенсации заради африканската чума"}
{"url": "http://www.focus-news.net/news/2019/08/19/2690732/stara-zagora-kartini-na-atanas-mihov-shte-badat-predstaveni-v-hudozhestvenata-galeriya-v-grada.html", "text": "На 20 август 2019 г. от 18.00 ч. в западната зала на Художествена галерия Стара Загора ще бъде представена изложбата Атанас Михов /1879-1975/, съобщиха от пресцентъра на  Община Стара Загора . В експозицията са включени 31 живописни произведения от различни периоди от изкуството на художника. Творбите са от фондовете на Художествена галерия Стара Загора, Софийска градска художествена галерия, Бургаска художествена галерия „Петко Задгорски”, Художествена галерия Казанлък, Художествена галерия „Димитър Добрович” Сливен и частни колекции. Инициатори на изложбата, която се посвещава на 140 годишнината от рождението на художника, са Община Стара Загора и Художествена галерия Стара Загора. \r\n„Атанас Михов е сред основоположниците на съвременния пейзаж и безспорно един от най-изтъкнатите му майстори в живописта. Едва тридесетгодишен създава няколко от най-емблематичните произведения в българското изкуство. Името и дългият път на изкуството му са синоним за художник, разговарящ с природата. За поколения творци неговите платна са уроци за проникновение и дарба, за радостта от творението и обичта на публиката“, сподели проф. д-р Марин Добрев, директор на Старозагорската галерия. \r\n Атанас Михов e роден на 24 септември 1879 г. в Стара Загора. Между 1897 и 1904 г. учи живопис при проф. Иван Мърквичка и проф. Ярослав Вешин в Държавното рисувално училище. От 1906 до 1920 г. е учител по рисуване в Скопие, Силистра, Разград, Русе. Атанас Михов е сред учредителите на Съюза на южнославянските художници „Лада” /1906/ и Дружество „Родно изкуство“ /1919/, сред основателите на Дружество на севернобългарските художници /1920/. След 1923 г. се установява в София. Автор е на стотици творби с пейзажи от всички кътчета на страната. Негови произведения са включвани в редица престижни изложби в Рим, Венеция, Париж и т.н. Живописното му творчество играе важна роля при утвърждаването на съвременния пейзаж в българското изобразително изкуство. Умира на 21 януари 1975 г. в София.", "date": "2019.08.19", "title": "Стара Загора: Картини на Атанас Михов ще бъдат представени в Художествената галерия в града"}
{"url": "http://www.focus-news.net/news/2019/08/19/2690731/balgariya-komentari-v-ruskite-medii-f-16-dannite-ot-nap-aets-belene-i-uchebnitsite-po-istoriya-agentsiya-fokus.html", "text": "Първоначално Вашингтон предложи изтребителите на много по-привлекателна цена, но, когато София клъвна, увеличи стойността им. Именно благодарение на това, България влезе сред лидерите в НАТО. По разходи за отбрана, пише руската медия  „Спутник“  в материал, представен без редакторска намеса. \r\nВероятно е много вбесяващо твоята страна да е обявявана за най-бедната в Европейския съюз от година на година. И когато не си способен да промениш положението ти се иска да се отличиш по някакъв начин, без да се помръдваш от последното място. Например, както в бягането, да изоставаш в опашката, изоставаш с обиколка, но затова пък финишираш гордо сам, вдигайки коленете високо, под овациите на трибуните. Средняците на ги помнят, но ще се смеят дълго на твоя финал.  \r\nКато цяло, какво беше това икономика, реши премиерът Бойко Борисов, ако има паралелно измерение. НАТО. Там не трябва ад се мисли, там трябва да се вярва и да се подчиняваш. Ако САЩ казват, вземи F-16 – става, трябва да го вземем. Другите също имат. Вярно е, само в България има президент – генерал от военната авиация. И той се съпротивляваше на този договор, доколкото му позволяваха правомощията. Румен Радев дори наложи вето. Преодоляха го. Но съблазънта да станат военно-търговски партньор на самия Вашингтон – не. \r\nВъпреки че от негова страна това беше примитивна измама. Първоначално предложи изтребителите на много привлекателна цена, а когато София клъвна, увеличи стойността им, като се оправда с обстоятелствата. Затова му се наложи спешно да раздуе сметката с 2,5 пъти. Именно благодарение на това и България се изстреля сред лидерите в НАТО. По разходи за отбрана София може да надмине не само вечните парвенюта от Прибалтика, но и самите САЩ. И изглежда е заплатила за осем машини някакви си милиард и двеста милиона долара. Но това са две трети от целия й военен бюджет. \r\nИ нищо, че ги хвърли във въздуха. Затова пък тези непосилни за много членове на Алианса 2% от брутния вътрешен продукт със задължително отчисление на една пета от тях за закупуването на ново въоръжение и военна техника бяха преминати. Впрочем, България все още не разполага с тази техника. САЩ ще я изработят с предплата. Самолетите – после. Шест ще долетят до края на 2023 година и още два в началото на 24-та. Но това означава, че България ще получи шанс да затвърди позициите си в рейтинга на най-разточителните държави в Северноатлантическия блок. \r\nКазано с други думи, „Локхид“ си намери балък („нашел Локхид лоха“).Пентагонът възнамерява да прати там и F-35. Но братушките още не са дораснали за това. Или сега е правилно да ги наричаме „бро“. И не ние. В крайна сметка те платиха на Вашингтон не само за криле, бомби и ракети „въздух-въздух“, но и за високи отношения. Във всеки случай така си мислят. Те се уверяваха, че всичко това е за общото западно благо, както и когато се отказаха от „Южен поток“. Въпреки че това беше уникална възможност все пак да се оттласнат от последното място в ЕС по ниво на благосъстояние. \r\nА сега, така или иначе, няма накъде да падат. Затова нищетата (бедността) отива към излитане. Това е принципът на обратната логика. Кой ще се осмели да нарече страната най-бедната, ако тя харчи за отбрана най-много от всички? Сега ще казват още, че е и най-глупавата. Не страна – власт. Но на страната няма да й е по-леко от това. Още повече, че София има още и планове за преоборудване на флота и армията.  \r\n*** \r\n В третия по брой читатели американски вестник The New York Times излезе статия „Подозират Русия за гигантски хак в България“, в който Москва е обвинена за множеството беди, сполетели българския народ през последните години, пише  „Федеральное агентство новостей“ (ФАН)  в коментар, представен без редакторска намеса. \r\nТази история започна в началото на минали месец. Два български телевизионни канала съобщиха на своите зрители, че са получили писмо по електронната поща с линк, на който може да се види цялата официална информация на 5,5 милиона граждани на България, фактически на цялото възрастно население на страната. Линкът бе показан в ефир. \r\nАко кажем, че това произведе ефект на взривила се бомба, означава да не кажем нищо. Страната не бе виждала такава паника от 22 декември 1991 година, когато в хумористичната програма „Ку-ку“ „удачно“ се пошегуваха за авария в АЕЦ „Козлодуй“. Тази шега бе приета за истина от цялата страна. ФАН по-рано съобщи за това в статията „Как българските медии шокираха целия свят“. \r\nНо този път нямаше шега, а и на българските не им беше до шеги. Работата е в това, че в страната може, например, да се получи кредит с висока лихва чрез интернет, като съобщиш само своите данни от личната карта. По този начин всеки жител на страната не по своя воля може да стане длъжник и да разбере за това чак след месец, когато просрочи заема. Наистина, този, който е решил да получи чужди пари е лесно да бъде определен, тъй като средствата по такъв кредит се превеждат само на българска банкова сметка, а за неговото откриване е нужно лично явяване в банката с документи. Но така или иначе перспективата да загубиш, най-малкото, време, за да докажеш, че не ти си взел кредита, меко казано, не вдъхновява гражданите на България. \r\nОсвен това не е сигурно, че ще успееш да го докажеш. В тази връзка бяха получени повече от пет хиляди телефонни обаждания и 1,2 милиона обръщения от граждани чрез интернет с искане да се провери възможността за кражба на техните данни и да се предотврати използването им от трети лица. \r\nБългарските власти реагираха своевременно. Линкът е закрит. Финансовите организации започнаха при кредитиране да изискват не само данни от личната карта , но и снимка от нея. Започна разследване. То бързо установи, че данните на българите са били откраднати от защитените сайтове на Националната агенция по приходите. \r\nСкоро бе установена самоличността на лицето, което успя да хакне тези защитени обекти. Оказа се, че е Кристиян Бойков, който дори няма висше образование, тъй като е само на 20 години. Той беше арестуван за три дни, след което беше освободен с подписка за неотклонение. По-късно бяха арестувани Иван Тодоров и Георги Янков, ръководител и счетоводител на българския клон на TAD Group, в който също работи Кристиян Бойков. Въз основа на преговорите им с Бойков в интернет, те са обвинени в подбудителство. \r\nИзглеждаше, че до края на историята остава само да изчакаме края на разследването и съдебната присъда. България обаче има съюзник на НАТО с три букви, който би било по-правилно да се нарече собственик на съюза.  Издаваният в тази страна-съюзник вестник The New York Times убеждава българите, че в този случай става въпрос не за широкомащабно хулиганство в интернет, а за специално подготвена подривна операция против тяхната държава. Кой е подготвил тази операция? Спокойно може да не питате. Разбира се, руснаците. Именно на това е посветена и гореспоменатата статия в изданието. \r\n„Хакът бе обнародван – данните изтекоха в медиите от електронна поща с руски адрес – именно в момента, когато България завърши покупката на осем нови F-16 в рамките на плана, подкрепян от САЩ, за замяна на остарелите съветски самолети и довеждане на своите ВВС в съответствие със стандартите на НАТО. Някои американски официални лица, които следят внимателно Русия, казват, че хакерството е отличителна черта на операциите на руското военно разузнаване ГРУ за включване в кампанията по оказване на финансово и политическо влияние на ключови страни, взимащи решения в правителството на България“, се съобщава в статията. \r\nВ целия материал има само едно доказателство за участието на руското ГРУ в кражбата на даниите от НАП, но затова пък „крайно убедително“: електронното писсмо с линка към тези данни е изпратено от руски адрес. Всеки нормален човек тук веднага ще обърне внимание на три момента. Първо, дори децата знаят, че всеки може да си направи поща на всеки домейн във всяка страна. За това е нужен само достъп до интернет и езикови познания. Второ, по никакъв начин не става ясно, защо ГРУ, получило данните на всички възрастни българи, не ги използва за своите разузнавателни цели, а ги публикува в интернет. Трето, публикувайки тези данни в интернет, ГРУ фактически би издало своите талантливи агенти. \r\nАвторите на статията не обръщат внимание на подобни дреболии и продължават да твърдят, че случилото се е отмъщение на Русия за факта, че България е решила да обнови своите ВВС чрез закупуването на самолети в САЩ. Но тук би било правилно да напиша, че България реши да замени остарелите съветски самолети за остарели американски. Тъй като и МиГ-29, и F-16 са разработени през същата 1974 г. и в същото време руските изтребители са по-добри в някои отношения на американските. \r\nФактически България просто оказа финансова помощ на САЩ, като закупи от тях самолети. Що се касае до отмъщението, то публикуването на данните от НАП на практика наказа българския народ, а не неговите ръководители, предани на идеалите на евроатлантизма. На Русия това не й е притрябвало. \r\nТук възниква въпросът. Ако писмото с линка за данните от НАП е било от американски адрес, то би обвинил The New York Times американските спецслужби в хакерската атака? Всички знаят отговора. Между другото, незнайно защо никъде не публикуват руския адрес. Може би, защото тогава би било по-лесно за всички да го проверят и опровергаят. Ако следваме логиката на американските журналисти, то в тази история има и факт, който показва участието на САЩ. Фирмата TAD Group, в която работят всички трима заподозрени, е регистрирана в американския щат Калифорния. А на всички ни е ясно, че да се регистрира фирма е значително по-трудно от поща в интернет. \r\nПо-нататък в статията цитират директора на Центъра за изучаване на демокрацията в София Огнян Шентов. По неговите думи, първото правителство на премиера Бойко Борисов се е разпаднало през 2013 година след рязкото покачване на цените на енергията, което доведе до масови протести, които уж са били провокирани от Русия. \r\nТук трябва да се припомни, че в началото на същата година жителите на много градове в България излязоха на протест след рязко увеличение на цените на тока, което удари джоба им, тъй като много апартаменти в България се отопляват с климатик през зимата. От статията излиза, че без агентурата на ГРУ българите не биха си помислили да протестират. Тогава, в резултат от демонстрациите, не само Бойко Борисов подаде оставката си за първи път (сега той е премиер на България за първи път), но и паднаха цените на електричеството, при което цените на енергоносителите в момента на указаните събития не са се променяли. \r\nСега властите в България принуждават малките производители на свинско месо в селата да унищожават животните под предлог на епидемия от африканска чума по свинете. При това големите производители на свинско месо от агроконцерните на ЕС не страдат о никакъв начин, а напротив, печелят, като отстраняват своите конкуренти. Малките български свиневъди искаха да се направи експертиза на умрелите свине в страните, които не влизат в ЕС – Сърбия, Северна Македония и Русия. Но властите не ги чуха. Тогава започнаха протести: жителите на селата отказаха да убиват своите животни и блокираха пътища. \r\nАко тези протести се разширят, то не се съмнявам, че в западните медии ще се появят статии, че са организирани от Русия и ако не е била руската агентура, то българските свиневъди с радост биха заклали всичките си прасета и, оставайки без средства за съществуване, биха се събрали край представителството на ЕС в София, за да скандират „Благодаря, че ни водите по правилния път към светлите идеали на евроатлантизма!“ \r\n*** \r\n  Министерството на образованието на България разпореди учебниците по история за горните класове да бъдат преписани. По разпореждане на властите комунистическият режим в периода от 1944 до 1989 година е обявен за „престъпен“, пише официалният печатен орган на Правителството на Руската Федерация  „Российская газета“  в материал, представен без редакторска намеса. \r\nСтава въпрос за пет пособия за десети клас на няколко издателства, които  бяха върнати за доработка в началото на лятото. С инициативата за преразглеждане на учебниците излезе професор Евелина Келбечева от Американския университет в Благоевград, както и журналистът  Христо Христов, който влиза в комисията за новите учебници. \r\nЗа повод послужиха уж постъпили в комисията „обръщения на учители, несъгласни с оценките на дейността на Българската комунистическа партия“. В тази връзка е добавена информация за репресивната политика на комунистите, за политическите затворници и икономическите кризи, предизвикани от големия външен дълг. \r\nВ отговор в българското издание „Рикошет“ се появи статия със заглавие „Кого заблуждавате, господа“. \r\n„По всичко изглежда, че управляващата партия ГЕРБ се ръководи от пещерен антикомунизъм. Министърът на образованието Красимир Вълчев похвали „гражданската позиция“ на дейците от Американския университет“, се казва в материала. Авторът Вилиана Христова отбелязва, че в новата учебна програма по история за десети клас историята действително е представена „въвеждаща в заблуждение манипулативна и тенденциозна“ позиция. Цяло поколение бащи и дядовци са записани като престъпници. Младите хора не разбират,  че България е била сателит на Хитлер, че българските партизани имат принос за победата над фашизма, че Москва не е изоставила българите, които след 1944 година вземат страната на Червената Армия. \r\nВ статията се казва, че младото поколение няма да бъде информирано за мащабната програма за индустриализация, в хода на която ръстът на промишленото производство възлиза на повече от 22%. При социализма България стига световни показатели в селското стопанство и в строителния сектор. Въведено е безплатно здравеопазване и образование. Всички българи си купуват апартаменти, а сега това може да направи само 10% от населението. „Учителите ще вият от негодувание заради новата учебна програма. Но едва ли ще се осмелят да възразят, защото веднага ще бъдат причислени към „червените ренегати“. Това е положението в България със свобода на съвестта и с учебниците, от които половината история на страната е изхвърлена“, заключава авторът. \r\n*** \r\n  Държавната корпорация за атомна енергия „Росатом“ подаде заявка за участие в строителния проект за АЕЦ „Белене\" в България и тя е била приета. Това се посочва в официално съобщение от руската корпорация, предава  TACC . \r\n„Като част от процедурата за избор на стратегически инвеститор за проекта за АЕЦ „Белене\"(България), обявена на 22 май 2019 г., държавната корпорация „Росатом\" подаде своевременно заявление за участие в процедурата. Заявката беше успешно приета от Националната електрическа компания на България (НЕК)\", става ясно от съобщението.  \r\nПроцедурата за избор на стратегически инвеститор за проекта за АЕЦ „Белене“ е публикувана на 22 май 2019 г. в официалния вестник на Европейския съюз. Датата на завършване е 12 месеца от датата на публикуването.", "date": "2019.08.19", "title": "България - коментари в руските медии - F-16, данните от НАП, АЕЦ \"Белене\" и учебниците по история (Агенция \"Фокус\")"}
{"url": "http://www.focus-news.net/news/2019/08/19/2690733/dots-sonya-penkova-nvim-s-izlozhbata-muzeyat-otvoren-i-neochakvano-spodelen-se-stremim-da-protivostoim-na-konservativniya-podhod-na-muzeyniya-razkaz.html", "text": "С изложбата „Музеят отворен и неочаквано споделен“ се стремим да противостоим на консервативния подход на музейния разказ, в който обикновено представяме в експозициите си много експонати, с които защитаваме едно или две послания или представяме една тема. Това съобщи в интервю за  Агенция „Фокус“  директорът на Националния военноисторически музей доц. Соня Пенкова. „Изложбата, която откриваме е един съвместен проект на Националния военноисторически музей в партньорство с РИМ – Велико Търново и Българската национална филмотека. Частично финансирана е реализацията на този проект по линия на Пловдив – Европейска столица на културата на фондация „Пловдив 20/19“, обясни тя. Доц. Пенкова допълни, че изложбата вече беше представена в Пловдив и Велико Търново. „Нарекохме така изложбата, защото е твърде неочаквана за музейна изложба, направена в България. Тук искахме да обърнем обратно нещата и да покажем, че дори с един експонат един музей може да разкаже много истории. Може да покаже колко неочаквани могат да бъдат тези истории. Може да покаже, че един незначителен на външен вид или на пръв прочит експонат може да носи много сериозен заряд и може да разказва истории дори тогава когато е изваден от контекста“, разказа доц. Пенкова. „В тази изложба има само девет експоната, но повече от 90 истории, които се разказват и са свързани с тези експонати. Тази изложба цели да насърчи посетителите да потърсят нови съдържания, да подходят по един по-творчески начин към това, което съхранява един музей и да разберат, че една история може да бъде разказана от различен ъгъл“, допълни директорът на Военноисторическия музей. Тя уточни, че откриват изложбата на 20 август от 11.00 часа в Парк-музея на бойната дружба в неговата зала за временни изложби.  \r\n Пълния текст на интервюто четете по-късно в „Мнение”  \r\nТеодора ПАТРОНОВА", "date": "2019.08.19", "title": "Доц. Соня Пенкова, НВИМ: С изложбата „Музеят отворен и неочаквано споделен“ се стремим да противостоим на консервативния подход на музейния разказ"}
{"url": "http://www.focus-news.net/news/2019/08/19/2690735/obshtina-sliven-sadat-otmeni-edin-ot-kriteriite-za-priem-na-detsata-v-detskite-gradini-i-yasli.html", "text": "Съдът отмени един от критериите за прием на децата в детските градини и ясли на територията на Община Сливен. Това съобщиха от пресцентъра на  Общината . \r\nВлезе в сила решение на Административен съд – Сливен, с което се отменя критерий К9 от Наредба за условията и реда за записване, отписване и преместване на деца в общинските детски ясли, детски градини и полудневни подготвителни групи към училищата на територията на община Сливен. По този критерий досега родителите, които работят в района на детската градина или ясла, получаваха 5 точки. Община Сливен обжалва решението на Административен съд – Сливен, но то беше потвърдено от Върховния административен съд, което налага премахването му от Наредбата. \r\nКритерият ще бъде деактивиран в системата за прием на децата в детските градини, детските ясли, яслените групи към детските градини и полудневните подготвителни групи към училищата. Всички активни до момента заявления остават в системата, а начислените по критерий К9 точки, ще бъдат премахнати. Всички дейности по приема за септември ще бъдат извършени съгласно утвърдения от кмета на общината график.", "date": "2019.08.19", "title": "Община Сливен: Съдът отмени един от критериите за прием на децата в детските градини и ясли"}
{"url": "http://www.focus-news.net/news/2019/08/19/2690736/ministar-temenuzhka-petkova-shte-obyavi-kandidatite-podali-zayavleniya-v-protsedurata-za-izbor-na-strategicheski-investitor-za-aets-belene.html", "text": "Министърът на енергетиката Теменужка Петкова ще обяви кандидатите, подали заявления в процедурата за избор на стратегически инвеститор за АЕЦ „Белене“. Това съобщиха от пресцентъра на  Министерство на енергетиката . Пресконференцията ще се състои на 20 август 2019 г. от 10.00 часа в сградата на Министерството на енергетиката на ул. „Триадица“ 8. В нея ще участват и изпълнителните директори на „Български енергиен холдинг“ ЕАД Жаклен Коен, както и на „Национална електрическа компания“ ЕАД Иван Йончев.  \r\nПроцедурата за избор на стратегически инвеститор за проекта АЕЦ „Белене“ стартира на 22 май 2019 г., когато условията бяха публикувани в Официален вестник на ЕС. 90-дневният срок за подаване на заявления изтича днес.", "date": "2019.08.19", "title": "Министър Теменужка Петкова ще обяви кандидатите, подали заявления в процедурата за избор на стратегически инвеститор за АЕЦ „Белене“"}
{"url": "http://www.focus-news.net/news/2019/08/19/2690734/pleven-petima-sa-postradali-pri-katastrofa-mezhdu-tri-leki-avtomobila-na-pat-i-3-gorni-dabnik-telish-pri-km-113.html", "text": "Петима са пострадали при катастрофа между три леки автомобила на път I-3 Горни Дъбник – Телиш при км 113. Това съобщиха за  Агенция „Фокус“  от  ОДМВР – Плевен . Сигналът за катастрофата е постъпил в 13.18 часа. Участвали са три автомобила, от които два с румънска регистрация. Двама от пострадалите са в тежко състояние. Сред пострадалите има и едно дете. Ранените са транспортирани в местната болница. Движението се извършва в едната лента, на мястото има полицай, който го регулира.  \r\nВиолета СИМЕОНОВА", "date": "2019.08.19", "title": "Плевен: Петима са пострадали при катастрофа между три леки автомобила на път I-3 Горни Дъбник – Телиш при км 113"}
{"url": "http://www.focus-news.net/news/2019/08/19/2690737/ek-izyavlenie-na-varhovniya-predstavitelzamestnik-predsedatel-federika-mogerini-i-na-komisarya-po-vaprosite-na-humanitarnata-pomosht-i-upravlenieto-na-krizi-hristos-stilianidis-vav-vrazka-s-mezhdunarodniya-den-na-humanitarnite-deynosti-2019-g.html", "text": "По повод Международния ден на хуманитарните дейности през 2019 г. върховният представител и заместник-председател Федерика Могерини и комисарят по въпросите на хуманитарната помощ и управлението при кризи Христос Стилианидис направиха следното изявление:  \r\n„Нарушенията на международното хуманитарно право продължават да са сред най-сериозните предизвикателства за защитата на цивилното население, както и за защитата на хуманитарните и медицинските работници, съобщава  Представителството на ЕК в България . \r\nНасилието срещу хуманитарните работници засяга цивилното население и възпрепятства милиони хора да получат животоспасяваща помощ. Спасяването на човешки живот не трябва да коства живота на други хора.  \r\nПри големи нападения през 2018 г. са пострадали близо 400 хуманитарни работници. Така годината заема второ място сред най-тежките в историята. Над една трета от засегнатите хуманитарни работници са загинали и една трета са били отвлечени. Международният ден на хуманитарните дейности е възможност да почетем отдадеността на хуманитарните работници и да се застъпим за тяхната безопасност и сигурност.  \r\nПринципите, на които се основава хуманитарната помощ, са хуманност, независимост, неутралност и безпристрастност. Те следва да пазят доброволците, осигурявайки им условия да работят свободно.  \r\nЕС и неговите държави членки са световният лидер в хуманитарната помощ. Насърчаването на основаващата се на принципи хуманитарна помощ и зачитането на международното хуманитарно право продължават да бъдат в центъра на нашите международни ангажименти.“", "date": "2019.08.19", "title": "EK: Изявление на върховния представител/заместник-председател Федерика Могерини и на комисаря по въпросите на хуманитарната помощ и управлението на кризи Христос Стилианидис във връзка с Международния ден на хуманитарните дейности (2019 г.)"}
{"url": "http://www.focus-news.net/news/2019/08/19/2690738/sport-uli-hyones-napuska-bayern-myunhen.html", "text": "Президентът на Байерн Мюнхен Ули Хьонес ще напусне поста си, съобщава \"АФП\". Той потвърди информацията, че няма да се кандидатира отново за тази позиция.Хьонес също отбеляза, че ще остане в ръководството на клуба, но ще напусне досегашния си пост, когато дойде времето. През март 2014 г. съд в Мюнхен осъди Хьонес на три години и половина затвор, като го обвини в укриване на данъци, пране на пари и спекулации. През февруари 2016 г. той беше преждевременно освободен от затвора, след което се върна на позицията си при баварците. Изборът на нов ръководител на Байерн Мюнхен ще се състои през ноември.", "date": "2019.08.19", "title": "Спорт: Ули Хьонес напуска Байерн Мюнхен"}
{"url": "http://www.focus-news.net/news/2019/08/19/2690723/reuters-sochp-saobshtava-za-edin-zaginal-pri-udarite-na-siriyskite-vvs-v-blizost-do-pozitsii-na-turskiya-konvoy-v-idlib.html", "text": "По данни на базираната в Лондон Сирийска обсерватория за човешките права (СОЧП) при ударите на сирийските правителствени войски близо до позиции на турския конвой в северозападната провинция Идлиб е загинал един човек, а двама други са пострадали, предава  Reuters . \r\nУточнява се, че загиналият е член на подкрепяна от Турция местна фракция. Сирийските държавни медии съобщиха, че конвоят е влязъл в Сирия, за да помогне на бунтовниците в град Хан Шейхун, които се бият срещу правителствените сили на Дамаск. Сирийските власти определиха действията на Турция като „акт на агресия“. От Анкара не направиха ответен коментар. \r\n \r\n . \r\n \r\n Тереза Герова", "date": "2019.08.19", "title": "Reuters: СОЧП съобщава за един загинал при ударите на сирийските ВВС в близост до позиции на турския конвой в Идлиб"}
{"url": "http://www.focus-news.net/news/2019/08/19/2690740/dobrich-informatsionna-sreshta-po-operativna-programa-okolna-sreda-shte-se-provede-v-shabla.html", "text": "Информационна среща по Оперативна програма „Околна среда“ 2014-2020 г.  ще се проведе в Шабла, предаде кореспондент на  Радио „Фокус” – Варна . На 20 август от 11.00 часа в залата на Зеления образователен център в град Шабла Областният информационен център – Добрич ще проведе информационна среща, на която са поканени представители на общини, неправителствени организации, научни институти, граждани и медии. Екипът на центъра ще представи процедурата за предоставяне на безвъзмездна финансова помощ чрез подбор на проектни предложения № BG16M1OP002-3 .016 „Изпълнение на демонстрационни проекти в областта на управлението на отпадъците“ по Оперативна програма „Околна среда“ 2014 - 2020 г. Целта на процедурата е подобряване на природозащитното състояние на видове защитени птици, чрез изпълнение на мерки от четири действащи към момента планове за управление на защитени зони и осем плана за действие за видове. Мерките, които ще се финансират покриват извършването на специфични приоритетни консервационни дейности по подобряване на местообитанията и хранителната база, поддържане на растителността в гнездовите и други значими за вида места, поддържане на оптимален воден режим в ключови местообитания, подхранване и др. Допустими бенефициенти по процедурата са юридически лица с нестопанска цел, общини, научни институции и структури/звена в Министерство на околната среда и водите и Министерство на земеделието, храните и горите. Общият размер на безвъзмездна финансова помощ за всички одобрени проектни предложения е до 9 141 202 лв. Присъстващите ще бъдат запознати с основните моменти от насоките за кандидатстване. Участието в събитието е безплатно. \r\nЖулиета НИКОЛОВА", "date": "2019.08.19", "title": "Добрич: Информационна среща по Оперативна програма „Околна среда“ ще се проведе в Шабла"}
{"url": "http://www.focus-news.net/news/2019/08/19/2690741/pazardzhik-pozharat-v-restoranta-na-bulevard-hristo-botev-e-izgasen-napalno.html", "text": "Пожарът в ресторанта на булевард „Христо Ботев“ в Пазарджик вече е изгасен напълно, съобщи за  Радио „Фокус“ – Пазарджик  говорителят на ОДМВР Мирослав Стоянов. Той уточни, че на място към моментае само един екип от пожарникари, които разчистват местопроизшествието и допълнително обезопасяват периметъра. „Както по-рано съобщихме, огънят е тръгнат от зоната на кухнята. Засегнат е около 100 кв. метра окачен таван и кухненско оборудване. Размерът на щетите тепърва ще се изяснява“, допълни Стоянов. \r\nВаня НИКОЛОВА", "date": "2019.08.19", "title": "Пазарджик: Пожарът в ресторанта на булевард „Христо Ботев“ е изгасен напълно"}
{"url": "http://www.focus-news.net/news/2019/08/19/2690739/die-frankfurter-rundschau-iztochna-evropa-se-vaorazhava-masovo-zaradi-istoricheskiya-strah-ot-rusiya.html", "text": "Германският ежедневник   Die Frankfurter Rundschau  публикува статия за тенденцията за увеличаване на военните бюджети на страните от Източна Европа, като същевременно се опитва да защити позицията на Берлин за плавно нарастване на средствата, отделяни за отбрана. \r\nПосланикът на САЩ в Германия Ричард Гренел има много съмнителен талант да крие основното „какво“ зад въпросителното „как“ в своите изявления. Например в края на миналата седмица ръководител\tят на мисията на Вашингтон Берлин определи като „наистина обидна“ необходимостта американските данъкоплатци да плащат за престоя на няколко десетки хиляди американски войници в Германия, защото става въпрос за сигурността именно на гражданите на ФРГ. Политиците от „голямата коалиция\" реагираха остро на изявлението му и дори го заклеймиха като „изнудване“. По-нататъшни дебати бяха фокусирани върху дипломатическите въпроси и изтеглянето на американските войски от Германия. \r\nОсвен това, Гренел засегна много по-сериозна тема, която се отнася до тенденцията за нова надпревара във въоръженията в Европа, която бързо набира скорост след присъединяването на Крим от Русия през 2014 г. Военните разходи се увеличават навсякъде в източната част на европейския континент и обикновено достигат двуцифрени темпове на растеж. Полша е един от основните участници в следването на новата тенденция, поради което фактът, че Гренел се обръща към колегата си във Варшава Жоржета Мосбахер с изявленията си, едва ли е случаен. Последният похвали Полша за усилията й в отбранителния сектор чрез специално съобщение в социалната мрежа „Туитър“. Страната изпълни задълженията си в рамките на НАТО, като отпусна два процента от БВП за отбрана. Германия не го прави. \r\n \r\n Доналд Тръмп е недоволен от Берлин \r\n \r\nВсъщност в Германия военните разходи са 1,2% от БВП. Следователно президентът на САЩ Доналд Тръмп не пропуска нито един шанс да упрекне Берлин за неговата политика за сигурност. Ситуацията се използва от полските власти. През юни президентът Анджей Дуда отново отпътува за Вашингтон, за да покани САЩ да открие своя постоянна военна база в Полша, която ще бъде наречена „Тръмп“ - от ласкателство към американския президент. Но всичко напразно. Тръмп, скърцайки със зъби, беше принуден да откаже, тъй като Основополагащият договор за отношенията, сътрудничеството и сигурността между Русия и НАТО от 1997 г. забранява дългосрочното разполагане на американските войски в Източна Европа. \r\nТръмп обаче обеща да дислоцира 1000 войници от Германия в Полша. Вярно, на ротационен принцип. Там вече са разположени 4000 моряци. Освен това той обеща да посети страната навръх 80-годишнината от нападението на Нацистка Германия и началото на Втората световна война на 1 септември. \r\n \r\n Украйна увеличи военния си бюджет с 21% \r\n \r\nТръмп избягва пътуванията до Берлин. Но полските власти  се надяват на повече от жестове от страна на американския президент. През последните години правителствата във Варшава значително увеличиха военните разходи. Само през 2015 г., година след присъединяването на Крим към Русия, полският военен бюджет нарасна с почти 20% и достигна около 10 милиарда евро. \r\nТогава за разходите на армията отговаряше либерално-консервативната партия „Гражданска платформа“. В момента те съставляват 12 милиарда евро, а на власт е дясната партия „Право и справедливост”. До 2030 г. се очаква делът на военните разходи да нарасне до 2,5% от БВП. \r\nВъпреки това „историческият страх“ от Русия се усеща не само в Полша, но и в цяла Източна Европа. Естонци, латвийци, литовци, българи, румънци и унгарци приеха дългосрочни програми за увеличаване на разходите за отбрана. Въпреки икономическата криза, военният бюджет на Украйна нарасна с 21% и възлиза на 4,5 милиарда евро. Страната е на осмо място в света по ръст на военните разходи. \r\nВ същото време абсолютните стойности на тези разходи могат да изглеждат доста скромни. По този начин противоречивият бюджет за отбрана на Германия е около четири пъти по-голям от този на Полша. Въпреки това, на фона на прекратяването на Договора за ракети със среден и малък обсег (ДРСМО) между Русия и САЩ, тенденциите, възникнали в Източна Европа, са тревожни. Волфганг Ишингер, ръководител на Мюнхенската конференция по сигурността, многократно е предупреждавал за „сериозна заплаха от военна конфронтация\". В крайна сметка, Русия, разбира се, също се въоръжава. След войната в Грузия през 2008 г. Кремъл, според московския военен експерт Василий Кашин, стартира „най-радикалната програма за модернизация на армията от края на XIX век\". \r\n \r\n \r\n . \r\n \r\n Тереза Герова", "date": "2019.08.19", "title": "Die Frankfurter Rundschau: Източна Европа се въоръжава масово заради „историческия страх“ от Русия"}
{"url": "http://www.focus-news.net/news/2019/08/19/2690743/planinskite-spasiteli-na-bchk-poluchiha-pochetna-nagrada-po-povod-20-ta-godishnina-ot-zemetresenieto-v-adapazara-turtsiya.html", "text": "Планинските спасители на БЧК с почетна награда по повод 20-та годишнина от земетресението в Адапазаръ, Турция. Това съобщиха от пресцентъра на  Българския червен кръст . \r\nНа възпоменателна церемония по случай 20-ата годишнина от опустошителното земетресение със сила 7.2 по скалата на Рихтер от 17 август 1999 г. в северозападната част на Турция председателят на Турския Червен полумесец д-р Керем Кънък връчи благодарствен плакет на директора на Планинската спасителна служба към Българския Червен кръст Емил Нешев. Той изказа дълбока и искрена благодарност на българските планински спасители, включили се в спасителните действия още в първите часове след природното бедствие. \r\nВеднага след земетресението, с пълната подкрепа на българското правителство, Българският Червен кръст успя да организира и да изпрати оперативна група планински спасители със спасителни кучета, обучени за работа при ликвидиране на последиците от природни бедствия и земетресения. Ефективните действия са започнали на 27-мия час след труса в град Адапазарь, област Сакария, и са завършили на 61-вия час от земетресението. Екъпът, който е работил при температура, достигаща 40°С, е успял да спаси 12 души, извадени живи изпод развалините, след повече от 65 пускания на кучетата. \r\nПриродното бедствие активизира дейността на граждански организации и доказа, че своевременното оказване на помощ, взаимопомощта и работата в екип са от изключително значение при спасяването на човешки животи.", "date": "2019.08.19", "title": "Планинските спасители на БЧК получиха почетна награда по повод 20-та годишнина от земетресението в Адапазаръ, Турция"}
{"url": "http://www.focus-news.net/news/2019/08/19/2690726/yeni-safak-mo-na-turtsiya-potvardi-smartta-na-trima-tsivilni-pri-udarite-na-siriyskite-vvs-v-idlib.html", "text": "Трима цивилни лица са убити, а 12 други ранени след въздушни удари на правителствените сили на Дамаск, които поразиха позиции близо до турски военен конвой, който се насочваше към наблюдателен пост в Сирия. Това се казва в съобщение от Министерството на отбраната на Турция, цитирано от вестник  Yeni Safak . \r\n„Ние категорично осъждаме тази атака, която противоречи на съществуващите споразумения, сътрудничеството, диалога с Русия\", се казва в съобщението от военното ведомство в Анкара. Конвоят се е отправял към Наблюдателен пост номер девет в северозападната сирийска провинция Идлиб, се пояснява от текста.  \r\nНаблюдателният пункт, разположен на 88 километра от границата между Турция и Сирия, е създаден през април 2018. Провинция Идлиб е опора на опозицията от началото на гражданската война в Сирия, припомня изданието. \r\nПо-рано базираната в Лондон Сирийска обсерватория за човешките права (СОЧП) съобщи, че при ударите на сирийските правителствени войски близо до позиции на турския конвой в северозападната провинция Идлиб е загинал един човек, а двама други са пострадали \r\n \r\n \r\n . \r\n \r\n Тереза Герова", "date": "2019.08.19", "title": "Yeni Safak: МО на Турция потвърди смъртта на трима цивилни при ударите на сирийските ВВС в Идлиб"}
{"url": "http://www.focus-news.net/news/2019/08/19/2690744/kaloyan-metodiev-e-naznachen-za-predsedatel-na-strategicheskiya-savet-pri-prezidenta-na-republikata.html", "text": "Със свой указ от 19 август държавният глава Румен Радев назначи началника на кабинета си Калоян Методиев за председател на Стратегическия съвет при президента на Републиката, съобщиха от  прессекретариата на държавния глава . Със същия указ президентът освобождава Иво Христов като председател на Стратегическия съвет при президента на Републиката.", "date": "2019.08.19", "title": "Калоян Методиев е назначен за председател на Стратегическия съвет при президента на Републиката"}
{"url": "http://www.focus-news.net/news/2019/08/19/2690748/sofiya-oshte-2000-klienti-na-chez-razpredelenie-bez-tok-zaradi-skasan-kabel.html", "text": "Още 2000 клиенти на ЧЕЗ Разпределение без ток заради скъсан кабел, това съобщиха от пресцентъра на  дружеството .Два пъти за един ден несъобразени изкопни дейности нарушиха комфорта на над 8000 столичани.  \r\nПри несъобразени изкопни дейности фирма скъса кабел  20 киловолта, собственост на ЧЕЗ Разпределение, и на 19 август по обяд остави без електрозахранване близо 2000  клиенти на дружеството на територията на столичния квартал „Младост 4“, сред които има и важни стопански потребители. Дежурните екипи на ЧЕЗ Разпределение възстановиха електрозахранването за 1 час и 4 минути. За нанесените материални щети ще бъде съставен констативен протокол. \r\nТова е втори случай в рамките на един ден, в който в резултат на несъгласувани изкопни дейности, се нарушава ежедневието на столичани. По-рано в понеделник беше скъсан кабел на ЧЕЗ Разпределение, захранващ близо 6300 жители на кв. „Овча купел“, а на 15 август при несъгласувани изкопни и ремонтни дейности на територията на сградата на ВиК-София беше прекъснат кабел средно напрежение, в резултат на което без електрозахранване останаха клиенти на компанията в софийските квартали „Дружба“ и „Горубляне“, както и в село Герман. \r\nЧЕЗ Разпределение призовава за спазване на изискванията на дружеството при извършване на подобни дейности с цел осигуряване на спокойствието на гражданите. \r\nИнформация за стартиращи изкопни дейности трябва да се подава поне две седмици предварително на телефон 0700 10 010 или на имейл klienti@cez-rp.bg.", "date": "2019.08.19", "title": "София: Още 2000 клиенти на ЧЕЗ Разпределение без ток заради скъсан кабел"}
{"url": "http://www.focus-news.net/news/2019/08/19/2690745/sliven-obvineniyat-v-ubiystvoto-na-7-godishno-momichentse-ot-selo-sotirya-martin-trifonov-ostava-za-postoyanno-v-aresta.html", "text": "На 21-годишният Мартин Трифонов, обвинен в убийството на 7-годишната Кристин Георгиева от село Сотиря, е наложена постоянна мярка за неотклонение „задържане под стража“. Решението е на Окръжен съд – Сливен, и е взето по искане на Окръжна прокуратура – Сливен, съобщиха от  съда . \r\nТрифонов е обвинен в блудство, изнасилване и убийство на малолетно момиче, чиято смърт е причинена с особена жестокост и по особено мъчителен за жертвата начин. В момента той е болница с наранявания след полицейското преследване.", "date": "2019.08.19", "title": "Сливен: Обвиненият в убийството на 7-годишно момиченце от село Сотиря Мартин Трифонов остава за постоянно в ареста"}
{"url": "http://www.focus-news.net/news/2019/08/19/2690750/dots-d-r-stela-raleva-unss-9-novi-magistarski-programi-predlaga-unss-za-esenniya-priem.html", "text": "9 нови магистърски програми предлага УНСС за есенния прием. Това каза за дневния информационен блок „Добър ден“ на  Радио „Фокус“  доц. д-р Стела Ралева, заместник-ректор по обучението в ОКС „Магистър“ и дистанционно обучение в Университета за национално и световно стопанство /УНСС/ в София. Учебното заведение запазва традицията си да има магистърско обучение държавна поръчка, уточни тя, като добави, че около 50% от специалностите се предлагат в тази форма. Доц. Ралева обясни как протичат кандидат-магистърските изпити и напомни сроковете за подаване на документи. „Ще бъдат проведени изпити в хартиен и електронен вариант под формата на тест за завършили както икономически, така и неикономически специалности в бакалавърската си степен. Желаещите да положат приемен изпит в електронен формат трябва да подадат документите си до 10 септември. Те ще се проведат на 11 и 12 септември. Кандидатите, които ще се явят на тест в  хартиен вариант, трябва да подадат документите си до 12 септември. Хартиеният кандидат-студентски изпит ще се проведе на 23 септември. За същата дата са насрочени и изпитите под формата на есе и приемният изпит на английски език“, отбеляза доц. Стела Ралева. Тя каза още, че 7 от новите 9 магистърски програми са в редовна форма на обучение, 3 – в дистанционна, 1 се предлага и в двете форми. Новите предложения в редовна форма са: „Управление на миграционните процеси“, „Предприемачество“ със специализация „Бизнес“, „Международно банкиране и финансови пазари“, „Вътрешен одит“ с преподаване на английски език, „Управление на киберсигурността“ и „Политика и бизнес“. Новите специалности в дистанционна форма на обучение са: „Развитие на интелигентни градове“ и „Дигитален маркетинг“ с преподаване на английски език. „Публичен финансов мениджмънт“ се предлага както в редовна, така и в дистанционна форма на обучение.  \r\nЙоланда ПЕЛОВА", "date": "2019.08.19", "title": "Доц. д-р Стела Ралева, УНСС: 9 нови магистърски програми предлага УНСС за есенния прием"}
{"url": "http://www.focus-news.net/news/2019/08/19/2690746/smolyan-riosv-proveri-signal-za-zamarsyavane-na-uvadzhik-dere-otkriti-sa-biologichni-otlozheniya.html", "text": "Тази сутрин в РИОСВ – Смолян е получен сигнал за „побеляване“ на Уваджик дере (приток на река Арда) преди село Бял Извор, община Ардино. Това съобщиха от  регионалната екоинспекция . Екип от експерти на РИОСВ - Смолян, Басейнова дирекция „Източнобеломорски район“ (БД ИБР) - Пловдив и Рeгионална лаборатория - Смолян e извършил незабавна проверка като при направения оглед е установено, че сигналът е основателен. По дъното на река Еньовско дере и река Уваджик дере са открити биологични отложения. Причина за констатираните замърсявания е аварийно изпускане на непречистени отпадъчни води от дейността на млекопреработвателното предприятие „Персенски“ ООД в село Жълтуша, община Ардино. Аварията, при която е допуснато замърсяването, е отпреди няколко дни. Към настоящия момент тя е отстранена.  \r\nВ началото на изминалата седмица е бил получен сигнал за замърсяване на река Бялизворска с цвик. При проверката от 12 август инспектори не са установили замърсяване на водното тяло. Въпреки това екоинспекцията е потърсила съдействие от Областна дирекция по безопасност на храните (ОДБХ) - Смолян за предприемане на мерки срещу замърсяване на водни тела с цвик и други странични животински продукти (СЖП). До всички млекопреработвателни предприятия в района са изпратени писма за засилване на технологичната дисциплина и контрол с цел недопускане на замърсявания. \r\nЗа констатираните нарушения ще бъдат предприети административно-наказателни мерки.", "date": "2019.08.19", "title": "Смолян: РИОСВ провери сигнал за замърсяване на Уваджик дере, открити са биологични отложения"}
{"url": "http://www.focus-news.net/news/2019/08/19/2690747/varna-tsik-shte-opredeli-sekretarya-na-obshtinskata-izbiratelna-komisiya.html", "text": "Централната избирателна комисия (ЦИК) ще трябва да определи секретаря на Общинската избирателна комисия (ОИК) за предстоящите местни избори във Варна. Причината е, че на консултациите за състава на ОИК), които се проведоха в Общината, представителите на БСП и на ДПС не успяха да се споразумеят кой кандидат да бъде избран за поста, предаде репортер на  Радио „Фокус“ – Варна . На заседанието имаше предложение секретар да бъде Мария Тодорова от БСП, която дълги години е участвала в провеждането на избори в града. От Движението за права и свободи обаче настояха постът да се заема от техния представител Орхан Мехмед.  \r\nПредставителите на партии и коалиции нямаха разногласия относно това кой да председателства комисията. Те единодушно приеха ОИК отново да бъде ръководена от предложения от ГЕРБ Велин Жеков. На предстоящия вот на 27-ми октомври комисията ще е с общо 29 членове. Най-много представители в нея – 11, ще имат от ПП ГЕРБ, следвани от БСП – с девет, по трима за Обединените патриоти и ДПС, както и по един – за партия „Воля“ и Демократична България. \r\nДиана СТОЕВА", "date": "2019.08.19", "title": "Варна: ЦИК ще определи секретаря на Общинската избирателна комисия"}
{"url": "http://www.focus-news.net/news/2019/08/19/2690752/tass-izbuhnal-e-vzriv-v-severna-irlandiya.html", "text": "Полицията в Северна Ирландия разследва експлозия, която е станала в понеделник в село Нютаунбътлър в графство Ферман в Северна Ирландия на границата с Ирландия, предава  TACC . \r\nВ резултат на експлозията никой не е пострадал , служителите на реда смятат, че целта на експлозията е била опит за убийство на полицаи. \r\n\"Около 10:35 часа  местно време (12:35 българско време) полицията съобщи за експлозията. Няма информация за пострадали, полицията разследва причината за експлозията\", се казва в съобщение, публикувано на уебсайта на полицията в Северна Ирландия. \r\n\"Експлозията във Ферман е била слаба. Очевиден и умишлен опит за убийство на полицай в Северна Ирландия\", написа главният констабъл на Северна Ирландия Саймън Бърн в социалната мрежа „Туитър“. \r\n \r\n  Юлиян Марков", "date": "2019.08.19", "title": "ТАСС: Избухнал е взрив в Северна Ирландия"}
{"url": "http://www.focus-news.net/news/2019/08/19/2690754/darzhavniyat-glava-rumen-radev-vrachi-pagoni-na-voennosluzheshti-udostoeni-s-visshe-ofitsersko-zvanie.html", "text": "На тържествена церемония в Гербовата зала на „Дондуков“ 2 държавният глава и върховен главнокомандващ на Въоръжените сили Румен Радев връчи пагоните на военнослужещи, удостоени с висше офицерско звание, съобщиха от  прессекретариата на държавния глава .  \r\nСъс свой указ президентът Радев назначи полковник Станимир Христов на длъжността директор на Дирекция „Операции и подготовка“ и го удостои с висше офицерско звание „бригаден генерал“. Държавният глава се обърна към бригаден генерал Христов с думите, че новата длъжност е изключително отговорна и е натоварена със сериозни очаквания за повишаване на  ефективността на управление на процесите в Българската армия. „Вярвам, че поемайки тази длъжност ще бъдете основен двигател за развитието на съвременни бойни способности на Българските въоръжени сили и за придобиване на съвместимост, както и издигане на авторитета на Българската армия“, посочи Румен Радев като подчерта важността на придобития от него командирски опит на различни длъжности и нива на командване, както и експертизата, натрупана в Корпуса на НАТО за бързо реагиране в Турция. \r\nПрезидентът назначи полковник Стоян Шопов на длъжността командир на 2-ра механизирана бригада като го удостои с висше офицерско звание „бригаден генерал“. Държавният глава заяви, че назначаването му на тази позиция е напълно заслужен и логичен етап от неговото професионално развитие и богатия опит, натрупан на тактическо и оперативно ниво, както и с участия в операцията на НАТО в Афганистан. „Убеден съм, че ще съчетаете по най-добрия начин вашите  професионализъм, компетентност и командирски умения с нуждите и подготовката на личния състав на бригадата и с изпълнението на  важните и отговорни задачи, произтичащи от новата длъжност“, подчерта Румен Радев.  \r\nВ приветствието си държавният глава пожела на новопроизведените генерали да продължават да работят всеотдайно с постоянство и убеденост за развитието на Българската армия, за издигането на нейния авторитет и  престижа на военната професия. „Очакванията към вас са големи, но аз съм убеден, че с всичко показано от вас до момента ще бъдете достойни командири и професионалисти и ще способствате Българската армия, особено в този важен етап на модернизация и превъоръжаване, да придобива нови съвременни бойни способности по един ефективен и ефикасен начин“, каза още президентът.  \r\nОт името на удостоените с висше офицерско звание военнослужещи бригаден генерал Станимир Христов изказа благодарност на държавния глава за оказаната чест, доверие и дадената висока оценка.   \r\nБригаден генерал Станимир Христов отбеляза, че тези назначения не са само оценка на това, което са постигнали през годините, но и високоотговорен ангажимент, който ще изпълняват с решимост и желание. „Осъзнаваме отговорността, която носим към мъжете и жените, служещи в Българската армия като техни командири. Затова ние трябва да бъдем убедени, че те са добре оборудвани, тренирани, работят с най-модерното въоръжение и техника и имат възможност да израстват в редовете на Българската армия. Ще оправдаем вашето доверие и ще работим за издигане на авторитета на Българската армия“, заяви той. \r\nНа церемонията присъстваха заместник-министърът на отбраната Анатолий Величков, началникът на отбраната генерал Андрей Боцев, генерали и офицери от видовете Въоръжени сили.", "date": "2019.08.19", "title": "Държавният глава Румен Радев връчи пагони на военнослужещи, удостоени с висше офицерско звание"}
{"url": "http://www.focus-news.net/news/2019/08/19/2690749/aktsenti-v-predavaneto-sofiyska-tribuna-po-radio-fokus.html", "text": "И тази седмица в предаването „Софийска трибуна“, продукция на БСП-София, която се излъчва на честотите на софийската програма на  Радио „Фокус“ , продължаваме поредицата от срещи с личностите, издигнати от БСП, които ще се борят за районните кметски постове на местните избори на 27 октомври. Досега посетихме районите Красно село, Изгрев, Триадица, Лозенец, Връбница, Сердика, Слатина, Красна поляна и Надежда. Днес сме на гости на Люлин и Банкя. В първата част на предаването разговаряме с кандидата за кмет на най-големия жилищен комплекс в България – Люлин – Мая Александрова. Тя е икономист, към момента се занимава с частен бизнес. След 17.30 пресичаме Околовръстното и заедно с госта ми във втората част на предаването отиваме в Банкя. Иво Пиперов е независим кандидат за кмет на Банкя, подкрепен от БСП. Той е на 31 години. Развива семеен бизнес в сферата на преводаческите услуги. \r\nС тях ще разговаряме за проблемите на двата района, за решенията им, за мотивацията и приоритетите на двамата кандидати. \r\nГостите в студиото ни ще отговарят на слушателски въпроси на телефон 0882 802 802. \r\n \r\n Тези теми ви очакват на честотите на софийската програма на Радио „Фокус“ от 17.00 часа в предаването „Софийска трибуна“ с водещ Веселка Иванова.", "date": "2019.08.19", "title": "Акценти в предаването „Софийска трибуна“ по Радио „Фокус“"}
{"url": "http://www.focus-news.net/news/2019/08/19/2690751/veliko-tarnovo-poboy-e-nanesen-na-37-godishna-zhena-ot-elena.html", "text": "Служители на Районното полицейско управление в Елена разследват случай на нанесен побой на 37-годишна жена от града. Това съобщиха от пресцентъра на  Областна дирекция на МВР – Велико Търново . Инцидентът е станал на 17 август през нощта, като е установено, че съпричастност има 21-годишен мъж от Елена. В следствие на нанесения побой жената има травми в областта на лицето. Младежът е задържан за срок до 24 часа, а в Районното управление е образувано досъдебно производство по чл. 129, ал.2 от НК. \r\nДен по-рано служители на Районно управление – Велико Търново са установили 17-годишна девойка, обявена за общодържавно издирване. На 16 август около обяд момичето е било в сградата на Сектор „Български документи за самоличност“, уведомен е инициатора и ѝ е връчена призовка. В село Петко Каравелово на 16 август вечерта е установена друга 16-годишна, също обявена за издирване. На момичето са снети обяснения и е предадена на родител.", "date": "2019.08.19", "title": "Велико Търново: Побой е нанесен на 37-годишна жена от Елена"}
{"url": "http://www.focus-news.net/news/2019/08/19/2690753/blagoevgrad-ofk-pirin-i-fk-hlapetata-uchastvat-v-turnir-po-futbol-v-rumaniya.html", "text": "Младите футболни таланти от ОФК  „Пирин“ и ФК „Хлапетата“, набор 2008 и 2010, заминаха за град Брашов, Румъния. Това съобщиха от пресцентъра на  Община Благоевград . Там благоевградски футболисти ще вземат участие в престижния международен футболен турнир „11th edition of the BRASOV JUNIORS CUP international tournament“. Конкуренция на нашите отбори ще бъдат представители на тяхната възраст от редица европейски клубове. Благоевградските футболисти са в Румъния по покана на ФК „Тампа Брашов“. Надпреварата ще се проведе от днес до 23 август. Само три дни по-късно, на 26 август, стартира VII Международен турнир по футбол „Купите на Община Благоевград“ за млади футболисти, набор 2004 и 2005. В него ще се състезават шестнадесет отбора от пет държави. Тази година в турнира е учредена награда в памет на спортния журналист Валери Младенов, който оказваше безрезервна подкрепа на спортното събитие в предишните му шест издания. Община Благоевград пожелава успех на всички отбори, които участват в турнира.", "date": "2019.08.19", "title": "Благоевград: ОФК „Пирин“ и ФК „Хлапетата“ участват в турнир по футбол в Румъния"}
{"url": "http://www.focus-news.net/news/2019/08/19/2690756/dots-sonya-penkova-nvim-nay-syurprizirashti-v-izlozhbata-muzeyat-otvoren-i-neochakvano-spodelen-sa-sadarzhaniyata-ili-razkazite-koito-se-sluchvat-okolo-eksponatite.html", "text": "Най-сюрпризиращи в изложбата  „Музеят отворен и неочаквано споделен“ са съдържанията или разказите, които се случват около експонатите. Това съобщи в интервю за  Агенция „Фокус“  директорът на Националния военноисторическия музей доц. Соня Пенкова. Тя обясни, че самите експонати са по-скоро първоначалната закачка, а не основаното в цялата изложба. „Идеята беше не експоната да е водещ, а историите, които могат да бъдат разказани през този експонат. Наистина много са тези истории. Може би от най-неочакваните експонати са да кажем как една кукумявка, която е символ на смърт, може да бъде носител на идеята за спасение“, допълни доц. Пенкова. „Това е една от съдържателните линии в тази изложба. От една история от Първата световна война тръгва този разказ за една кукумявка пренесла от вражеския фронт към българския едно писмо със съобщение за очаквано нападение от страна на противника. Това е една любопитна история, която хората могат да прочетат по един особен начин, когато отидат там, защото тя не е разказана така най-обикновено“, разказа директорът на Националния военноисторически музей. „Тоест изисква се тяхната воля, тяхното желание, за да научат цялата история. Но покрай тази история те ще научат много други истории, много любопитни факти. Въобще за участието на животните във войната. Ще научат много факти свързани с това как хората възприемат слуховете, как хората понякога им въздействат психологическите травми, за които допринася пропагандата на противника и прочее други подобни истории, завъртяни само около едно перце, останало от тази кукумявка“, допълни тя.   \r\n Пълния текст на интервюто четете по-късно в „Мнение”  \r\nТеодора ПАТРОНОВА", "date": "2019.08.19", "title": "Доц. Соня Пенкова, НВИМ: Най-сюрпризиращи в изложбата „Музеят отворен и неочаквано споделен“ са съдържанията или разказите, които се случват около експонатите"}
{"url": "http://www.focus-news.net/news/2019/08/19/2690755/targovishte-zadarzhani-sa-bashta-i-sin-udavili-v-kladenets-v-selo-davidovo-svoy-saselyanin.html", "text": "Задържани са баща и син, удавили в кладенец в село Давидово, община Търговище, свой 54-годишен съселянин. Това съобщи за  Радио „Фокус“-Шумен  прокурор Васил Ангелов, говорител на Окръжната прокуратура в Търговище. Убийството е станало на 20 юли. Тялото е намерено на 23 юли в кладенец в имота, който е обитавал мъжът. Убийството е било много добре замаскирано като нещастен случай. Установено е, че човекът е бил удавен. Бил е спуснат жив в кладенец с дълбочина 5 метра. Установени са извършителите - баща и син, на 74 и 42 години. Двамата живеят в имот, съседен на имота на жертвата. Между тях е имало дългогодишни междусъседски конфликти. Бащата и синът са се възползвали от ситуация, в която 54-годишният мъж е бил силно повлиян от алкохол и не е можел да се отбранява.  \r\nДвамата мъже са задържани на 16 август за срок до 72 часа. Повдигнати са им обвинения по чл. 115 от НК. Предстои да бъде внесено искане за постоянна мярка за неотклонение „задържане под стража“. \r\nИвелина ИВАНОВА", "date": "2019.08.19", "title": "Търговище: Задържани са баща и син, удавили в кладенец в село Давидово свой съселянин"}
{"url": "http://www.focus-news.net/news/2019/08/19/2690759/anadolu-agency-iran-zayavi-che-shte-redutsira-dopalnitelno-angazhimentite-si-po-yadrenata-sdelka.html", "text": "Иран планира трета фаза на намаляване на ангажиментите си по ядрената сделка от 2015 година, според външното министерство на страната, цитирано от  Anadolu Agency .  \r\nИзказвайки се на пресконференция в Техеран, говорителят на министерството Абас Мусави заяви, че третата фаза ще бъде планирана в съответствие с обстоятелствата, пред които е изправен Иран и другите страни, подписали ядрената сделка, съобщи иранската агенция Fars. \r\nГоворителят заяви, че френският президент Еманюел Макрон полага усилия да спаси споразумението с подкрепата на други европейски държави. \r\n\"Иран oчаква резултатите от усилията на ЕС за запазване на сделката и планира да намали ангажиментите си пропорционално на мерките на ЕС за запазване на сделката\", каза той. \r\nИран започна да намалява ангажиментите си по ядрената сделка в отговор на едностранното решение на САЩ да се оттегли от споразумението между Техеран и петте постоянни членове на Съвета за сигурност на ООН плюс Германия и ЕС. \r\nОттогава САЩ предприеха дипломатическа и икономическа кампания за засилване на натиска върху Иран, за да го принудят да предоговори споразумението. \r\nЯдрената сделка позволява на Иран да намали ангажиментите си в случай на нарушения от страна на други страни. Техеран иска ЕС да действа по-активно по отношение на изпълнението на частта от задълженията си, заявявайки, че ще се върне към пълното спазване на сделката, след като ЕС компенсира ефекта на санкциите на САЩ. \r\n \r\n  Юлиян Марков", "date": "2019.08.19", "title": "Anadolu Agency”: Иран заяви, че ще редуцира допълнително ангажиментите си по ядрената сделка"}
{"url": "http://www.focus-news.net/news/2019/08/19/2690757/bisera-borisova-psiholog-pusheneto-na-tyutyunevi-izdeliya-ne-e-fizicheska-neobhodimost-to-e-navik.html", "text": "Пушенето на тютюневи изделия не е физическа необходимост, то е навик. Това коментира за  Радио „Фокус“ – Пирин  психологът Бисера Борисова. Според нея е отминало времето, в което да се пуши е модерно. Борисова припомни, че в един не много далечен период от време много хора от т. нар. младо поколение са виждали родителите си  да пушат, а дори са израснали с това и са го считали за нещо нормално.  \r\n„Това е така, защото родителите са модел за подражание, те са пример за своите деца. Но според мен времената се променят и вече не е толкова модерно да се пуши. Все повече хора започват да се обръщат към спорта и към един по-здравословни навици на живот като цяло, така че аз лично се надявам нещата да се променят с по-бърза крачка отколкото е в момента“, каза още Борисова. По думите ѝ снимките, които се поставят на кутиите за цигари също допринасят за това – хората да спрат да пушат.  \r\n„Много е важно да се замислим какво всъщност е посланието, което се цели с поставянето на такива картинки било то на цигари и по друг повод на продукти, които се предлагат на пазара. Предполагам, че целта на тези картинки е да се намали тютюнопушенето, но какъв ще бъде резултатът, според мен е доста спорно и само времето ще покаже“, добави Борисова. \r\nЛивия НИНОВА", "date": "2019.08.19", "title": "Бисера Борисова, психолог: Пушенето на тютюневи изделия не е физическа необходимост, то е навик"}
{"url": "http://www.focus-news.net/news/2019/08/19/2690742/v-siriya-obstrelyaha-voenen-konvoy-na-turskata-armiya-obzor.html", "text": "Колона от бронетехника на турската армия е обстреляна от страна сирийските правителствени войски в провинция Идлиб. \r\nТрима цивилни лица са убити, а 12 други ранени след въздушни удари на правителствените сили на Дамаск, които поразиха позиции близо до турски военен конвой, който се насочваше към наблюдателен пост в Сирия. Това се казва в съобщение от Министерството на отбраната на Турция, цитирано от вестник  Yeni Safak . \r\nНаблюдателният пункт, разположен на 88 километра от границата между Турция и Сирия, е създаден през април 2018. Провинция Идлиб е бастион на опозицията от началото на гражданската война в Сирия, припомня изданието. \r\nПо-рано базираната в Лондон  Сирийска обсерватория за човешките права (СОЧП)  съобщи, че при ударите на сирийските правителствени войски близо до позиции на турския конвой в северозападната провинция Идлиб е загинал един човек, а двама други са пострадали. \r\nСпоред информация на телевизионния канал  NTV , голямата колона бронетехника се е придвижвала от наблюдателен пост номер 7 в Идлиб към пост номер 9 за усилването му. Отбелязва се, че прехвърлянето на военна техника се е наложи във връзка с това, че 9-ти пост се е оказал в центъра на настъплението на сирийските войски. Медията твърди още, че правителствените сили са нанесли удари по маршрута на конвоя. Някои снаряди са се взривили в близост до бронетехниката. \r\nЗа да избегне загуби, колоната е спряла. Командването на турските въоръжени сили е изпратило в района на инцидента дронове. \r\nМеждувременно, според информация на телевизионния канал  Haberturk , конвоят е влязъл рано сутринта на територията на Сирия от страна на населеното място Рейханль в провинция Хатай. Машините са се движили към турския наблюдателен пост номер 9 и към град Хан Шейхун по трасето Дамаск-Алепо, когато се е случил обстрелът. \r\n МВнР на Сирия  разглежда изпратената от Турция военна колона с оръжие и боеприпаси за терористите в провинция Идлиб като посегателство на своя национален суверенитет и счита, че по този начин Анкара доставя военна помощ на бойците от групировката „Джебхат ан-Нусра“. \r\nКакто съобщи по-рано сирийският ТВ канал  Al Mayadeen , сирийската армия влезе в неделя в град Хан Шейхун след ожесточени боеве с терористите от екстремистките групировки „Джебхат ан Нусра“ и „Джейш ал Иза“. Според информацията на медията, войската се движи напред и се намира на разстояние 500 метра от трасето Дамаск-Алепо. \r\nКомандването на Въоръжените сили на републиката постави пред войниците задачата да върнат под контрол участъка от тази стратегическа магистрала, преминаваща през провинция Идлиб. \r\n \r\nНаскоро в Нурсултан (Астана) се проведоха преговори за деескалация в региона, а на втори август в Идлиб влезе в сила „примирие“. \r\nКомандването на въоръжените сили на Арабската република заяви, че ще спре боевете, при условие че Турция изпълни задълженията си по Договора от Сочи. \r\nТова е документ, подписан между Москва и Анкара миналия септември. Основният момент беше изтеглянето на тежките и средните оръжия на бойци на 20 километра от демилитаризираната зона. Турция трябваше да гарантира безопасността на отстъплението. \r\nНа 5 август армията на Асад възобнови операцията си поради неизпълнение на условията: бандформированията, възползвайки се от затишието, предприеха опити да атакуват позициите на сирийските военни в северната част на провинция Хама и многократно откриваха огън по населени с цивилни граждани селища. \r\n \r\nПревод и редакция:", "date": "2019.08.19", "title": "В Сирия обстреляха военен конвой на турската армия (ОБЗОР)"}
{"url": "http://www.focus-news.net/news/2019/08/19/2690758/sliven-zhiteli-na-ulitsa-v-kv-komluka-tarsyat-sadeystvie-ot-kmeta-stefan-radev-zaradi-lipsata-na-kanalizatsiya.html", "text": "Възможностите за включване към градската канализационна мрежа на къщи от западната част на улица „Чудомир Кантарджиев“ в квартал „Комлука“ обсъдиха кметът Стефан Радев и живущи в района. Това съобщиха от пресцентъра на  Община Сливен . По време на строителството на първия воден цикъл през 2009 година по улицата са положени тръби за канализацията, но тази част така и не е въведена в експлоатация. Още тогава хората са сигнализирали в Общината. Подавали са жалби и в следващите години. По време на приемен ден на кмета в началото на този месец те поставиха проблема си и днес той се запозна на място със ситуацията. \r\n„През 2009 година, когато започна работата по разкопаване на улицата, бяхме обнадеждени, че най-после ще се отървем от помийните ями, но след два-три месеца работниците засипаха тръбите и оставиха изкъртен асфалт, отворени шахти без капаци и големи дупки, в които се събираше вода след дъждовете“, споделят жителите. \r\nСтефан Радев пое ангажимент да се извърши видео обследване на поставената канализационна мрежа, което ще установи дали е възможно включването на имотите към нея. Участъкът е с дължина около 900 метра и обхваща къщи от северната страна на улицата. \r\n„Ще търсим възможност за въвеждане на обекта в експлоатация, а след това ще се търси вариант за цялостно благоустрояване на този участък“, каза кметът.", "date": "2019.08.19", "title": "Сливен: Жители на улица в кв. „Комлука“ търсят съдействие от кмета Стефан Радев заради липсата на канализация"}
{"url": "http://www.focus-news.net/news/2019/08/19/2690760/stara-zagora-vremenno-e-ogranicheno-dvizhenieto-pri-km-222-na-am-trakiya-v-posoka-sofiya-poradi-katastrofa-s-tovaren-avtomobil.html", "text": "Временно е ограничено движението при км 222 на АМ „Тракия“ в посока София поради ПТП с товарен автомобил. Това съобщиха от пресцентъра на  Агенция \"Пътна инфраструктура\" .  Въведен е обходен маршрут: по път II-66 през Нова Загора и Стара Загора.", "date": "2019.08.19", "title": "Стара Загора: Временно е ограничено движението при км 222 на АМ \"Тракия\" в посока София поради катастрофа с товарен автомобил"}
{"url": "http://www.focus-news.net/news/2019/08/19/2690762/spetsializiraniyat-nakazatelen-sad-ostavi-v-aresta-petimata-obvineni-za-falshivi-evro-banknoti.html", "text": "Специализираният наказателен съд  наложи най – тежката мярка за неотклонение „Задържане под стража“ на петима от обвинените за държане и разпространение на фалшиви еврови банкноти, съобщиха от  Апелативната специализирана прокуратура . Шестият от обвинените е с наложена мярка за неотклонение „Парична гаранция“. \r\nСпециализираната прокуратура привлече към наказателна отговорност шест лица за участие в организирана престъпна група за държане и разпространение на неистински еврови банкноти на територията на България. \r\nОбвинените са задържани на 14 август 2019 г. в София и Сандански при съвместни действия по разследването на Специализираната прокуратура и ГДБОП с участието на експерт от Европол. \r\nСпоред събраните до момента доказателства групата е била сформирана през септември 2018 г. с цел разпространение на фалшиви еврови банкноти на територията на България, които впоследствие да достигат и до други държави от Европейския съюз. Има данни, че освен неистински банкноти, групата е предлагала на потенциални клиенти и кокаин. \r\nПри извършените претърсвания и изземвания в жилища и автомобили, както и лични обиски, са намерени иззети общо 122 200 фалшиви евро в купюри от по \r\n200 евро. \r\nВ процес на изясняване е дали неистинските банкноти са били внасяни за разпространение в България от друга държава или са произведени у нас. \r\nИззети са множество мобилни телефони със СИМ карти, копия на чекове от турска банка, бланки за удостоверения за ГТП на МПС и холограмни стикери за ГТП, флаш памети и компютърни конфигурации, щатски долари, украински гривени, македонски динари, със съмнение че са фалшиви. \r\nС постановление на наблюдаващия прокурор шестимата обвинени за участие в организираната престъпна група (престъпление по чл. 321 от НК) са задържани за срок до 72 часа. \r\nПредстои в Специализирания наказателен съд да бъде внесено искане за налагане на мярка за неотклонение „Задържане под стража“ за всеки от тях.", "date": "2019.08.19", "title": "Специализираният наказателен съд остави в ареста петимата обвинени за фалшиви евро банкноти"}
{"url": "http://www.focus-news.net/news/2019/08/19/2690767/babh-iztegli-i-nasochi-za-unishtozhavane-13-677-kg-i-86-l-hrani-ot-zhivotinski-i-nezhivotinski-proizhod.html", "text": "БАБХ изтегли и насочи за унищожаване 13 677 кг и 86 л храни от животински и неживотински произход. Това съобщиха от пресцентъра на  Българската агенция за безопасност на храните . В цялата страна са извършени 13 622 проверки, съставени са 186 акта", "date": "2019.08.19", "title": "БАБХ изтегли и насочи за унищожаване 13 677 кг и 86 л храни от животински и неживотински произход"}
{"url": "http://www.focus-news.net/news/2019/08/19/2690761/sliven-v-tridneven-srok-mozhe-da-bade-obzhalvana-myarkata-za-neotklonenie-na-martin-trifonov-obvinen-v-iznasilvane-i-ubiystvo-na-7-godishno-momichentse-ot-selo-sotirya.html", "text": "В тридневен срок може да бъде обжалвана мярката за неотклонение на Мартин Трифонов, обвинен в изнасилване и убийство на 7-годишно момиченце от село Сотиря. Това съобщи пред  Радио „Фокус“ – Сливен  говорителят на Окръжния съд съдия Мартин Данчев. Мярката „задържане под стража“ му бе наложена от съда в сградата на областната болница, тъй като след запитване от Прокуратурата, от лечебното заведение са заявили, че обвиняемият не може да бъде транспортиран, заради здравословното си състояние. \r\nВ случай, че служебният защитник на Мартин Трифонов обжалва мярката, делото ще се гледа на 26 август в Апелативен съд – Бургас. \r\nЛюдмила ЙОРГОВА", "date": "2019.08.19", "title": "Сливен: В тридневен срок може да бъде обжалвана мярката за неотклонение на Мартин Трифонов, обвинен в изнасилване и убийство на 7-годишно момиченце от село Сотиря"}
{"url": "http://www.focus-news.net/news/2019/08/19/2690765/dobrich-chast-ot-ul-kiril-i-metodiy-v-grada-shte-bade-zatvorena-utre-ot-0900-do-1700-chasa-poradi-remontni-deynosti.html", "text": "Част от улица  \"Кирил и Методий\" в града ще бъде затворена утре от 09.00 до 17.00 часа в частта си от ул. \"Сан Стефано\" до ул. \"Максим Горки\"  поради ремонтни дейности, съобщиха от пресцентъра на  Община Добрич . Община град Добрич моли гражданите да не паркират автомобилите си в посоченото време в тази отсечка.", "date": "2019.08.19", "title": "Добрич: Част от ул.  \"Кирил и Методий\" в града ще бъде затворена утре от 09.00 до 17.00 часа  поради ремонтни дейности"}
{"url": "http://www.focus-news.net/news/2019/08/19/2690763/burgas-zabelyazva-se-izobilie-na-rozovo-flamingo-v-atanasovskoto-ezero.html", "text": "Атанасовско езеро се е превърнало в привлекателно място за близки и далечни гости. Това съобщиха от пресцентъра на  Община Бургас . Вероятно най-вълнуващи са многобройните птици фламинго, които намират спокойствие и сигурност в тихите басейни в северната част на езерото – територията на поддържания резерват. По време на орнитологичния мониторинг, извършван в рамките на проект „Лагуната на живота“ се наблюдава ято от 159 птици, от които около 120 са възрастни екземпляри, оцветени в ярко розово и доста шумни. Птиците се хранят и нощуват в един от басейните, където намират любимата си храна – солничното раче и други водни безгръбначни. Младите птици, сякаш съвсем умишлено са отделени от основното ято и се „надзирават“ от няколко възрастни птици, досущ като в човешките детски градини. Птиците са спокойни, не се впечатляват особено от единично човешко присъствие и не отлитат, само навлизат по-навътре в басейните. Ятото е доста шумно, в контраст с плаващите около него розови пеликани. Това е най-високата численост розово фламинго в България изобщо, след като миналата есен официално бяха преброени 126 птици, което прави Атанасовското езеро най-важното място за този вид у нас.  \r\nРозовото фламинго вероятно прелита тук от делтата на река Марица или от Турция, където гнезди в многохилядни колонии. В последните години видът започна да разширява ареала си и да се среща все по- на север, като през 2017 г. бе отбелязано гнездене на няколко двойки в Украйна. Приема се, че една от причините за тази експанзия са глобалните промени в климата. Освен удивителните и така харесвани гости, в езерото има и други любими розови птици – розовите пеликани. Сега тук могат да се видят до 3-4000 птици, които нощуват и почиват по дигите, а през деня прелитат до езерото Вая, за да се хранят. Многобройните ята на дъждосвирцовите птици – крайбрежни бекаси, водобегачи и брегобегачи, изпълват басейните и радват природолюбителите. Младите на саблеклюните, кокилобегачите и дъждосвирците са вече съвсем самостоятелни и са готови да поемат по дългите пътища на своите миграции. Атанасовско езеро е Натура 2000 зона с разнообразни режими – северната част е поддържан резерват, южната част е защитена местност, а цялото езеро, както и прилежащите земеделски земи са включени в едноимената защитена зона – част от Европейската екологична мрежа. Подобряването на водната циркулация, премахването на колебанията в солеността и водното ниво, създаването на нови гнездови територии са само част от дейностите в езерото през следващите 5 години, които ще доведат до  по-доброто управление на крайбрежната лагуна. Това ще се случи благодарение на LIFE проекта „Лагуната на живота“, изпълняван от Българска фондация Биоразнообразие, Черноморски солници АД, БДЗП и „Заедно 2011“.", "date": "2019.08.19", "title": "Бургас: Забелязва се изобилие на розово фламинго в Атанасовското езеро"}
{"url": "http://www.focus-news.net/news/2019/08/19/2690787/sofiya-pozhar-gori-v-sklad-za-vtorichni-surovini-v-botevgrad.html", "text": "Пожар гори в склад за вторични суровини в Ботевград. Това съобщи за  Агенция \"Фокус\"  началникът на „Национален оперативен център“ към ПБЗН комисар Тошко Бързилов. \"Сигналът за пожара е подаден след 14.00 часа. Към мястото са насочени шест пожарни автомобила и огнеборци. По първоначална информация пожарът се е разпространил на около 400 кв. м площ. Няма данни за пострадали\", допълни комисар Бързилов.  \r\n \r\nТеодора ПАТРОНОВА", "date": "2019.08.19", "title": "София: Пожар гори в склад за вторични суровини в Ботевград"}
{"url": "http://www.focus-news.net/news/2019/08/19/2690769/pazardzhik-gori-pokrivat-na-sgrada-v-dvora-na-osnovno-uchilishte-prof-ivan-batakliev-v-tsentara-na-grada.html", "text": "Гори покривът на сграда в двора на Основно училище „Проф. Иван Батаклиев“ в центъра на Пазарджик, предаде репортер на  Радио „Фокус“ – Пазарджик . На място пристигна екип на пожарната. \r\nВаня НИКОЛОВА", "date": "2019.08.19", "title": "Пазарджик: Гори покривът на сграда в двора на Основно училище „Проф. Иван Батаклиев“ в центъра на града"}
{"url": "http://www.focus-news.net/news/2019/08/19/2690768/dots-sonya-penkova-nvim-v-proekta-belezite-na-voynata-zagubenoto-arhitekturno-nasledstvo-na-sofiya-shte-izgradim-imersivno-prostranstvo-za-izzhivyavane-na-bombardirovkite.html", "text": "Проектът „Белезите на войната, загубеното архитектурно наследство на София“ ще бъде една реализация, в която ще изградим едно имерсивно пространство за изживяване на бомбардировките. Това съобщи в интервю за  Агенция „Фокус“  директорът на Националния военноисторическия музей доц. Соня Пенкова. Тя обсни, че това е идея, която e получила финансиране по линия фонда за подкрепа на културата на Софийска община. „Това ще бъде една реализация, в която ще изградим едно имерсивно пространство за изживяване на бомбардировките. Единадесетте бомбардировки сринали емблематични сгради от София. Надяваме се, че този проект ще визуализира и ще допринесе за по-голям образователен ефект, както и чисто емоционален и психологически за това какво е войната, какви са онези жертви, които ние даваме“, допълни доц. Пенкова. „Освен изживяването на бомбардировките в рамките на една почти изложба във военния музей, защото то по-скоро е пространство с особено емоционално и психическо изживяване, ние ще предложим и приложения адаптирани за андроид и айфон. В тях всеки ще може да проследи по различни маршрути историята на емблематични сгради от миналото, част, от които вече не съществуват, станали жертви на бомбардировките“, допълни директорът на Националния военноисторически музей.  \r\n Пълния текст на интервюто четете в „Мнение”  \r\nТеодора ПАТРОНОВА", "date": "2019.08.19", "title": "Доц. Соня Пенкова, НВИМ: В проекта „Белезите на войната, загубеното архитектурно наследство на София“ ще изградим имерсивно пространство за изживяване на бомбардировките"}
{"url": "http://www.focus-news.net/news/2019/08/19/2690764/interfaks-shveytsarski-iztrebiteli-saprovodiha-samoleta-na-ruskata-delegatsiya-letyasht-za-frantsiya.html", "text": "Два самолета на швейцарските военновъздушни сили известно време на близко разстояние придружаваха самолета на руската делегация, който летеше от Москва до Марсилия, съобщи кореспондент на  Интерфакс . \r\nНа борда на самолета пътуват руски журналисти, както и някои членове на делегацията. Те ще придружават руския президент Владимир Путин по време на работното му пътуване за разговори с френския президент Еманюел Макрон. \r\nСамолетите, на които ясно се е виждало знамето на Швейцария, са се приближили до руския самолет. След като машината е напуснала въздушното пространство на Швейцария, изтребителите са се оттеглили. \r\nЧленовете на екипажа, в отговор на въпрос на Интерфакс, заявиха, че ситуацията е нормална. \r\nСамият президент Владимир Путин ще пристигне във Франция с друг самолет. \r\nНа борда прессекретарят на президента на Руската федерация Дмитрий Песков определи ескорта като знак на гостоприемство от швейцарска страна. \r\n\"Това вече се е случвало. Не е лошо. Изпратихме нота и швейцарците отговориха, че това е  акт на гостоприемство\", каза Песков. \r\nПодобна ситуация със самолета на специалния полетен отряд се случи през ноември 2016 г. Швейцарски изтребители ескортираха полет с членове на делегацията летящ  към срещата на върха на Организацията за Азиатско-Тихоокеанско сътрудничество в Перу. По-късно руското посолство в Женева изпрати нота до швейцарското външно министерство с молба да изясни действията на военновъздушните сили на страната. \r\nПутин, който коментира тази случка, призова тя да бъде считана за \"почетен ескорт\". \r\nМиналата година изтребители на ВВС на Швейцария ескортираха самолет с делегацията на руския външен министър Сергей Лавров, който се завръщаше от Женева в Москва. \r\n \r\n  Юлиян Марков", "date": "2019.08.19", "title": "Интерфакс: Швейцарски изтребители съпроводиха самолета на руската делегация, летящ за Франция"}
{"url": "http://www.focus-news.net/news/2019/08/19/2690786/montana-spetsializiran-ekip-ot-suhopatnite-voyski-e-unishtozhil-nevzriven-boepripas-otkrit-na-brega-na-yazovir-ogosta.html", "text": "Специализиран екип от 10-ти механизиран батальон – Враца от състава на Бригадното командване е разузнал и унищожил корозирала ръчна граната Ф-1, открита на брега на язовир Огоста, град Монтана. Това съобщиха от  пресцентъра на Министерството на отбраната.  Ръководител на екипа е старши лейтенант Петър Петров. Военнослужещите са действали на основание отправено искане на главния секретар на МВР и по разпореждане на командира на Сухопътните войски генерал-майор Михаил Попов.", "date": "2019.08.19", "title": "Монтана: Специализиран екип от Сухопътните войски е унищожил невзривен боеприпас, открит на брега на язовир Огоста"}
{"url": "http://www.focus-news.net/news/2019/08/19/2690770/shumen-zhiteli-na-kv-trakiya-organizirat-protest-sreshtu-reshenie-na-obshtinskiya-savet-za-izgrazhdane-na-sotsialni-zhilishta.html", "text": "Жители на кв. „Тракия“ в Шумен организират протест от 19.00 до 19.30 часа на пракинга на ул. „Тракия“ № 9. Това съобщиха  организаторите . От 19.30 часа до 20.30 часа те ще преминат в шествие по ул. „Тракия“, ул. „Родопи“, ул. „Одрин“, ул. „Н.Вапцаров“ и отново по ул. „Тракия“. Недоволството на живущите в ж. к. „Тракия“ е срещу решение на Общински съвет-Шумен за изграждане на социални жилища на територията на квартала по проект с финансиране по Оперативна програма „Региони в Растеж“. Желанието на гражданите е за наличие на повече зелени площи и детски градинки, а с въпросните сгради според организаторите на протеста те ще бъдат унищожени. Отправена е молба към Любомир Христов, кмет на Община Шумен, да присъства на протеста с цел намиране на решение на проблема.", "date": "2019.08.19", "title": "Шумен: Жители на кв. „Тракия“ организират протест срещу решение на Общинския съвет за изграждане на социални жилища"}
{"url": "http://www.focus-news.net/news/2019/08/19/2690766/rumyana-arnaudova-govoritel-na-glavniya-prokuror-edno-litse-e-s-povdignati-obvineniya-za-pozhara-kray-dupnitsa-prichinil-tezhki-shteti-na-avtomagistrala-struma.html", "text": "Едно лице е с повдигнати обвинения за пожара край Дупница, причинил тежки щети на автомагистрала „Струма“. Това каза говорителят на главния прокурор Румяна Арнаудова по време на брифинг в Кюстендил, предаде репортер на  Радио „Фокус“ – Пирин . „Макар към момента да са повдигнати обвинения на едно лице, то това не означава край на досъдебното производство. Тоест, кръгът на обвиняемите лица е възможно да се разшири с оглед на поставените от Окръжна прокуратура – Кюстендил и други линии за разследване“, посочи още прокурор Арнаудова. Тя добави, че до момента са извършени множество процесуално-следствени действия, предприети са и такива по повдигане на обвинения на конкретно лице.  \r\nПо думите на прокурор Румяна Арнаудова разследването се води под специален надзор. \r\nЛивия НИНОВА", "date": "2019.08.19", "title": "Румяна Арнаудова, говорител на главния прокурор: Едно лице е с повдигнати обвинения за пожара край Дупница, причинил тежки щети на автомагистрала „Струма“"}
{"url": "http://www.focus-news.net/news/2019/08/19/2690790/afp-benyamin-netanyahu-prizova-za-po-blizki-otnosheniya-s-ukrayna-v-kiev.html", "text": "Премиерът на Израел Бенямин Нетаняху призова в понеделник за по-тесни връзки с Украйна, като се срещна с наскоро избрания украински президент Владимир Зеленски в Киев, предава  AFP . \r\nАнализаторите твърдят, че пътуването е част от стъпките на Нетаняху за укрепване на позицията на неговата партия Ликуд сред израелците с украински произход преди повторните парламентарни избори на 17 септември, като се има предвид, че повече от един милион заселници от Украйна и други страни от бившия Съветски съюз се преместиха да живеят в Израел, което представлява една пета от населението му, коментира агенцията. \r\n\"Можем да вървим към бъдещето по отделно, но можем да го направим по-добре заедно\", каза Нетаняху на Зеленски при първото посещение в страната на израелски премиер от две десетилетия след 1999 г. \r\nНетаняху поздрави Зеленски, бивш комик, за неговата убедителна победа в президентските анкети през април и го покани да посети Ерусалим „скоро“. \r\nЗеленски заяви, че Уйрайна, въвлечена в продължителна сепаратистка война с подкрепяните от Русия сили, „може да се поучи от Израел, особено по въпроси, свързани със сигурността и отбраната“. \r\nДвамата лидери ще посетят мемориала в Баби Яр – мястото, където десетки хиляди евреи са намерили смъртта си през април 1941 г. \r\n \r\n  Юлиян Марков", "date": "2019.08.19", "title": "AFP: Бенямин Нетаняху призова за по-близки отношения с Украйна в Киев"}
{"url": "http://www.focus-news.net/news/2019/08/19/2690792/prezidentat-rumen-radev-shte-se-sreshtne-s-ministara-na-vanshnite-raboti-na-hashemitskoto-kralstvo-yordaniya-ayman-al-safadi.html", "text": "Президентът Румен Радев ще се срещне с министъра на външните работи на Хашемитското кралство Йордания Айман Ал-Сафади на 20 август, вторник, от 14.00 часа, на „Дондуков“ 2. Това съобщиха от  прессекретариата на държавния глава .", "date": "2019.08.19", "title": "Президентът Румен Радев ще се срещне с министъра на външните работи на Хашемитското кралство Йордания Айман Ал-Сафади"}
{"url": "http://www.focus-news.net/news/2019/08/19/2690789/veliko-tarnovo-nyama-previsheniya-na-sredno-denonoshtnite-normi-za-kachestvoto-na-vazduha-sled-povtornoto-zapalvane-na-depoto-kray-svishtov-pozharat-e-lokaliziran-i-potushen.html", "text": "Няма превишения на средно денонощните норми за качеството на атмосферния въздух след повторното запалване на депото край Свищов. Това потвърдиха за  Радио „Фокус“ – Велико Търново  от Регионалната инспекция по околната среда и водите във Велико Търново. За три дни – от 00.00 часа на 17 август до 12.00 часа днес, са регистрирани две превишения на средно часовата норма по показател сероводород. Те са от 05.00 часа на 118-то (7,5 µg/m3 при норма 5 µg/m3) и от 06.00 часа тази сутрин. По информация от Община Свищов към 14.00 часа пожарът е локализиран и потушен.  \r\nНа място са екипи на дирекция „Пожарна безопасност и защита на населението“, както и техника на земеделски производители от района, които са се включили в гасенето. До края на седмицата общината ще стартира процедура по рекултивация на депото с откриване на строителна площадка и земните маси за рекултивацията ще бъдат използвани за запръстяване.", "date": "2019.08.19", "title": "Велико Търново: Няма превишения на средно денонощните норми за качеството на въздуха след повторното запалване на депото край Свищов, пожарът е локализиран и потушен"}
{"url": "http://www.focus-news.net/news/2019/08/19/2690793/rumyana-arnaudova-govoritel-na-glavniya-prokuror-oshte-prez-may-e-imalo-predpisanie-na-kontrolen-organ-otpadatsite-pod-avtomagistrala-struma-kray-dupnitsa-da-badat-premahnati.html", "text": "Още през месец май е имало предписание на контролен орган отпадъците под автомагистрала „Струма“ край Дупница да бъдат премахнати. Това каза говорителят на главния прокурор Румяна Арнаудова по време на брифинг, предаде репортер на  Радио „Фокус“ – Пирин . „Срокът е бил и е изтекъл 14 дни преди възникването на този пожар, който е бил достатъчно унищожителен. Въпросът, който прокуратурата си поставя, е къде са били 14 дни контролните органи и защо не са предприети каквито и да е било действия. Освен имуществена санкция, напълно възможно е било да се спре осъществяването на тази дейност, дори да се стигне до отнемане на лиценза. Могли са няколко различни контролни органи да предприемат действия за предотвратяване на този тежък резултат. Затова и Окръжна прокуратура – Кюстендил е поела ръководството и подпомагането на това разследване, макар че водещата прокуратура е районната“, каза още прокурор Арнаудова. Тя отбеляза, че на по-късен етап, когато и експертизите бъдат готови, Прокуратурата отново ще предостави информация пред обществеността, тъй като по линиите на разследване ще продължи да се работи интензивно за събиране на доказателства. \r\nЛивия НИНОВА", "date": "2019.08.19", "title": "Румяна Арнаудова, говорител на главния прокурор: Още през май е имало предписание на контролен орган отпадъците под автомагистрала „Струма“ край Дупница да бъдат премахнати"}
{"url": "http://www.focus-news.net/news/2019/08/19/2690794/sport-tsska-othvarli-sluhovete-za-predstoyasht-transfer-na-ali-sou.html", "text": "Футбол: ЦСКА отхвърли слуховете  за предстоящ трансфер на Али Соу, в съобщение на сайта на клуба. От ръководството определиха новината за такъв трансфер като измислена и призоваха да се получава информация само от официалния сайт на клуба и от неговия пресцентър, В краткото съобщение обаче от ЦСКА не заявяват изрично, че Али Соу остава в отбора.", "date": "2019.08.19", "title": "Спорт: ЦСКА отхвърли слуховете  за предстоящ трансфер на Али Соу"}
{"url": "http://www.focus-news.net/news/2019/08/19/2690796/arbitrazhniyat-tribunal-se-proiznese-v-polza-na-balgariya-po-delo-za-narushavane-na-standartite-za-tretirane-na-chuzhdestranni-investitori-zavedeno-ot-darzhavniya-rezerven-fond-na-oman.html", "text": "Арбитражният трибунал се произнесе в полза на България по международното арбитражно дело № ARB/15/43, заведено от Държавния резервен фонд на Оман срещу Република България в Международния център за разрешаване на инвестиционни спорове във Вашингтон. Това съобщиха от пресцентъра на  Българска народна банка (БНБ) . Арбитражът във Вашингтон  потвърди законосъобразността на предприетите действия и решения на Централната банка при разрешаване на случая с Корпоративна търговска банка. Както вече е известно, претенциите на Държавния резервен фонд се основаваха на твърдение, че България е нарушила стандартите за третиране на чуждестранни инвеститори, установени в Договора за взаимно насърчаване и защита на инвестициите между България и Султанат Оман, чрез действията на българското правителство, Българската народна банка и българския съд, свързани с поставянето под специален надзор на „КТБ“ АД, отнемането на лиценза на „Корпоративна търговска банка“ и обявяването и в несъстоятелност, както и отказът  да бъде предоставена ликвидна подкрепа или спасителен план под друга форма. Държавният резервен фонд на Оман се отказа от исковете си без право да ги предяви отново, след като бяха представени доказателства и становища от представители на ръководството на БНБ, Министерството на финансите и водещи адвокатски кантори.", "date": "2019.08.19", "title": "Арбитражният трибунал се произнесе в полза на България по делo за нарушаване на стандартите за третиране на чуждестранни инвеститори, заведено от Държавния резервен фонд на Оман"}
{"url": "http://www.focus-news.net/news/2019/08/19/2690795/ria-novosti-shveytsarskite-vvs-komentiraha-saprovozhdaneto-na-ruskiya-samolet.html", "text": "Изтребителите на ВВС на Швейцария придружиха самолет с руска делегация и журналисти в небето над Женева като част от „рутинна операция“, заяви говорителят на швейцарските ВВС Делфин Алман пред  РИА Новости  в понеделник. \r\nПо-рано беше съобщено, че самолет с руската делегация и журналисти от Кремъл, който ще отразяват разговорите между президента на Русия Владимир Путин и френския президент Еманюел Макрон в Южна Франция, беше ескортиран от два изтребителя на швейцарските военновъздушни сили над небето в Женева за няколко минути. \r\nАлман каза, че в случая говорим за стандартна процедура. \r\n\"Държавният самолет беше придружен от изтребители-бомбардировачи F / A-18 като част от рутинната полицейска въздушна служба, която често се прави по време на полети на чуждестранни държавни самолети\", каза събеседникът на агенцията. \r\nТя добави, че подобни съпътстващи полети се провеждат редовно и са независими от произхода на самолета. По време на ескорта се проверява дали самолетът е регистриран. Швейцарските ВВС контролират от 300 до 400 самолета от трети страни годишно. \r\n \r\n  Юлиян Марков", "date": "2019.08.19", "title": "РИА Новости: Швейцарските ВВС коментираха съпровождането на руския самолет"}
{"url": "http://www.focus-news.net/news/2019/08/19/2690800/kyustendil-ogranicheno-e-dvizhenieto-i-v-dvete-posoki-po-avtomagistrala-struma-v-uchastaka-p-v-dupnitsa-p-v-boboshevo.html", "text": "Ограничено е движението в двете посоки по автомагистрала „Струма“ в участъка п.в. Дупница – п.в. „Бобошево“ от км 59+195 до км 73+429 поради увреждането на конструкцията на мостово съоръжение при км 62 вследствие на възникнал пожара на 13 август. Това съобщиха за  Радио „Фокус“ – Пирин  от Областно пътно управление – Кюстендил. За преминаване е въведен обходен маршрут от п. в. „Дупница“ по път I-1 (E-79) до п. в. „Бобошево“ на автомагистрала  „Струма“ и обратно. Движението по третокласен път – 6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци и е въведен обходен маршрут през Згурово – Неделкова Гращица – Невестино – Друмохар – Ваксево и обратно за срок до 30 септември.  \r\nРемонтни дейности пък се извършват по второкласен път 62 Дупница – Клисура от км 42+263 до км 59+071. Там преминаването се осъществява в една лента на отделни участъци поради рехабилитация пътното платно до 17 септември. По същия път, но в района на град Дупница движението е в една лента при км 42+936 поради ремонтни дейности на мостово съоръжение над река Тополница. Участъкът е сигнализиран с пътни знаци и светофарна уредба до 17 септември. Освен това преминаването по третокласен път – 107 Пастра – Рилски манастир от км 27+575 до км 27+825 в участък от 250 метра се осъществява в една лента поради аварийно-въстановителни дейности за преодоляване на падащи камъни. Движението в района се регулира от светофарна уредба и при необходимост от сигналисти до края на месец август. Движението по и по третокласен път-623 Бобов дол – Мало село в село Мламолово от км 10+407 до км 10+545 се осъществява в една лента поради изграждане на анкерна стоманобетонова стена.  \r\nДвижението се регулира чрез светофарна уредба до 19 януари 2020 г. Трафикът по автомагистрала „Струма“ и главен път Е-79 е нормално натоварен. \r\nЛивия НИНОВА", "date": "2019.08.19", "title": "Кюстендил: Ограничено е движението и в двете посоки по автомагистрала „Струма“ в участъка п. в. Дупница – п. в. „Бобошево“"}
{"url": "http://www.focus-news.net/news/2019/08/19/2690788/kameliya-stefanova-okrazhen-prokuror-na-kyustendil-shte-proverim-deynostta-na-vsichki-organi-kontrolni-funktsii-po-zakona-za-upravlenie-na-otpadatsite-vav-vrazka-s-pozhara-kray-dupnitsa.html", "text": "Ще проверим дейността на всички органи, ангажирани с упражняване контролни функции по Закона за управление на отпадъците, във връзка с пожара край Дупница, възникнал в склад за вторични суровини и причинил материални щети на автомагистрала „Струма“. Това обяви окръжният прокурор на Кюстендил Камелия Стефанова по време на брифинг, предаде репортер на  Радио „Фокус“ – Пирин . Тя обясни, че досъдебното производство  е започнато на 14 август при условията на неотложност по смисъла на член 212, ал. 2 от НК. Под ръководството и надзора на Районна прокуратура – Дупница то е започнало в първия възможен момент с оглед на местопроизшествието след приключване на гасенето на пожара.  \r\n„Първоначалният оглед започна на 14 август за времето от 09.35 до 11.00 часа с извършване на всички необходими действия, свързани с това процесуално действие.  С мое постановление от 15 август съм възложила разследването на следовател от окръжен следствен отдел на Окръжна прокуратура – град Кюстендил. Още същия ден, на 15 август, беше извършен повторен оглед на местопроизшествието, за да могат да бъдат приобщени значителна част от веществените доказателства, намиращи се на мястото на произшествието“, каза още прокурор Стефанова. Тя отбеляза, че целта е да се установи какъв точно отпадък е складиран там, тъй като в нашата страна дейността по управлението на отпадъците е регламентирана в Закона за опазване на околната среда, както и в Закона за управление на отпадъците. „Там е дадена легална дефиниция – какво е отпадък и строго са дефинирани различните видове. Така, че на мястото на произшествието бяха обособени и дефинирани различните видове отпадъци. Взеха се и проби, за да се установи какъв точно отпадък е съхраняван там. Ако се касае за опасни отпадъци, по смисъла на преходните разпоредби на Закона за управление на отпадъците е налице друга правна квалификация на деянието“, подчерта прокурор Стефанова. Тя отбеляза, че освен тези представителни проби са били приобщени като веществени доказателства по делото всички  отчетни книги, водени от дружеството „Феникс“ ЕООД – град Дупница.  \r\n„Освен отчетните книги сме приобщили и годишните отчети. Целта е да се установи точно каква дейност е осъществявал търговецът и дали тя е съобразно правила, визирани в Закона за управление на отпадъците. До този момент това, което сме установили е, че  притежава разрешение по чл. 67 от Закона за управление на отпадъците с последна актуализация от 2018 г., с което му е разрешено да извършва дейности по третиране на отпадъци на две площадки. Извършена е проверка от Регионалната инспекция по околната среда и водите (РИОСВ) – Перник като последната е от 23 май 2019 г.“, уточни прокурор Стефанова. Тя отбеляза, че разследването не се провежда единствено и само по отношение дейността на търговеца.  \r\n„Ние ще проверим и дейността на всички контролни органи, които са ангажирани с упражняване контролни функции по Закона за управление на отпадъците. Контролни функции има и Агенция „Пътна инфраструктура“, съобразно Закона за пътищата. Контролни функции има кмета на Общината, съобразно Закона за управление на отпадъците, както и съобразно наредбата за управление на отпадъците на територията на Дупница, която е приета с решение на Общински съвет. С констативния протокол, който е съставен на 23 май 2019 г. е установено, че в терена, точно под моста има складирани отпадъци. Посочени са и като вид. Дадено е било предписание  всичките тези отпадъци в срок до 31 юли да бъдат преместени и почистени. Както знаете пожарът възникна на 13 август 2019 г. Целта ни е да установим какво са направили контролните органи след 31.07 до 13.08.“, заяви Стефанова. Тя допълни, че с постановление на разследващ орган от края на миналата седмица управителят на „Феникс“ ЕООД е привлечен като обвиняем за извършени две престъпления. „Ще се установят и всички дейности на контролните органи, които са били дължими за съответния случай и какво те не са изпълнили ако е налице неизпълнение на техните задължения“, посочи прокурор Стефанова. \r\nЛивия НИНОВА", "date": "2019.08.19", "title": "Камелия Стефанова, окръжен прокурор на Кюстендил: Ще проверим дейността на всички органи контролни функции по Закона за управление на отпадъците във връзка с пожара край Дупница"}
{"url": "http://www.focus-news.net/news/2019/08/19/2690797/gd-granichna-politsiya-intenziven-e-trafikat-za-leki-avtomobili-na-granitsite-sas-sarbiya-gartsiya-i-rumaniya.html", "text": "Интензивен е трафикът за леки автомобили на границите със Сърбия, Гърция и Румъния. Това съобщиха от  ГД „Гранична полиция“ . Информацията за трафика на граничните пунктове е към 18.00 часа. На границата със Сърбия трафикът е интензивен на ГКПП „Калотина“ на изход за леки автомобили. На границата с Гърция трафикът е интензивен на ГКПП „Кулата“ и ГКПП „Маказа“ за леки автомобили на вход и изход. На границата с Румъния трафикът е интензивен на ГКПП „Дунав мост“ – Русе, ГКПП „Кардам“ и ГКПП „Дуранкулак“ на вход и изход за леки автомобили. На границата със Северна Македония и Турция трафикът е нормален на всички гранични контролно-пропускателни пунктове.", "date": "2019.08.19", "title": "ГД „Гранична полиция“: Интензивен е трафикът за леки автомобили на границите със Сърбия, Гърция и Румъния"}
{"url": "http://www.focus-news.net/news/2019/08/19/2690798/sofiya-kmetat-yordanka-fandakova-shte-proveri-remonta-na-uchastaka-na-bul-prezident-linkaln-pri-metrostantsiya-15-v-rayon-ovcha-kupel.html", "text": "Кметът на София Йорданка Фандъкова ще провери на 20 август в 10.30 часа ремонта на участъка на бул. „Президент Линкълн\", който се изгражда при  метростанция  15 в район „Овча Купел\", както и ремонтните дейности на  ул. „Житница“. Това съобщиха от пресцентъра на  Столична община . Кметът ще провери и строителните дейности в метростанцията. Проверката ще започне от ъгъла на бул. „Президент Линкълн“ и ул. „Зеленика“.", "date": "2019.08.19", "title": "София: Кметът Йорданка Фандъкова ще провери  ремонта на участъка на бул. „Президент Линкълн“ при метростанция  15 в район „Овча Купел“"}
{"url": "http://www.focus-news.net/news/2019/08/19/2690799/pregled-na-mezhdunarodnite-novini-do-18-chasa-agentsiya-fokus.html", "text": "ВВС на Сирия са нанесли удар по турския конвой в северозападната провинция Идлиб, предава   РИА Новости  , като се позовава на информация от турската информационна агенция  DNA . \r\nВоенните са се придвижвали в района на Хан Шейхун между наблюдателните пунктове за контрол над зоната за деескалация. Няма постъпила информация за пострадали.  \r\nПо-рано сирийската държавна телевизия, позовавайки се на информация от Министерството на външните работи на Сирия, предаде, че турски бронетранспортьори са нарушили границата и се придвижват в посока Хан Шейхун. За контрол над града се борят и правителствените войски на сирийския президент Башар Асад. \r\n*** \r\n \r\n  Германската икономика може да влезе в рецесия през третото тримесечие заради „рязък\" спад на индустриалното производство, който се дължи на напрежението в търговските отношения в глобален план. Това предупредиха от Бундесбанк, предава  AFP . \r\n„Икономиката може да се свие леко\" това лято, алармира Федералната германска банка в месечния си доклад, публикуван на фона на данните за спад от 0,1% на Брутния вътрешен продукт през второто тримесечие. „Според наличните данни в момента се очаква промишленото производство да се свие значително и през текущото тримесечие\", се допълва още в документа. \r\n*** \r\n \r\n  Канцлерът на ФРГ Ангела Меркел и унгарския министър-председател Виктор Орбан се срещнаха в рамките на ежегодния Паневропейски пикник в град Шопрон в западната част на централноевропейската страна, предава  RT  в германската си редакция.  \r\nДвамата лидери присъстваха на църковна служба, след което присъстваха на възпоменателната церемония по повод 30-тата годишнина от първото масово бягство на граждани на ГДР на Запад. На 19 август 1989 г. група 600 източногерманци се събират на т.нар. Паневропейски пикник близо до унгарско-австрийската граница, използвана за бягство към Запада. Със съгласието на властите на двете страни границата остава отворена за няколко часа. \r\n*** \r\n \r\n  Четвърти турски кораб – „Оруч Реис“ е на път за Източното Средиземноморие. Това обяви в социалната мрежа „Туитър“ първият дипломат на Анкара Мевлют Чавушоглу, съобщава електронното издание на атинския ежедневник  Kathimerini . \r\nПостът на Чавушоглу е в отговор на коментар на лидера на опозиционната турска Републиканска народна партия Кемал Кълъчдароглу, който запита защо в момента Турция няма представяне в района.   \r\nДруги подробности около изпращането на четвъртия турски кораб не се привеждат. В района вече оперират „Фатих“, „Явуз“ и „Барбароса“. \r\n*** \r\n \r\n  По данни на базираната в Лондон Сирийска обсерватория за човешките права (СОЧП) при ударите на сирийските правителствени войски близо до позиции на турския конвой в северозападната провинция Идлиб е загинал един човек, а двама други са пострадали, предава  Reuters . \r\nУточнява се, че загиналият е член на подкрепяна от Турция местна фракция. Сирийските държавни медии съобщиха, че конвоят е влязъл в Сирия, за да помогне на бунтовниците в град Хан Шейхун, които се бият срещу правителствените сили на Дамаск. Сирийските власти определиха действията на Турция като „акт на агресия“. От Анкара не направиха ответен коментар. \r\n*** \r\n \r\n  Трима цивилни лица са убити, а 12 други ранени след въздушни удари на правителствените сили на Дамаск, които поразиха позиции близо до турски военен конвой, който се насочваше към наблюдателен пост в Сирия. Това се казва в съобщение от Министерството на отбраната на Турция, цитирано от вестник  Yeni Safak . \r\n„Ние категорично осъждаме тази атака, която противоречи на съществуващите споразумения, сътрудничеството, диалога с Русия\", се казва в съобщението от военното ведомство в Анкара. Конвоят се е отправял към Наблюдателен пост номер девет в северозападната сирийска провинция Идлиб, се пояснява от текста.  \r\nНаблюдателният пункт, разположен на 88 километра от границата между Турция и Сирия, е създаден през април 2018. Провинция Идлиб е опора на опозицията от началото на гражданската война в Сирия, припомня изданието. \r\nПо-рано базираната в Лондон Сирийска обсерватория за човешките права (СОЧП) съобщи, че при ударите на сирийските правителствени войски близо до позиции на турския конвой в северозападната провинция Идлиб е загинал един човек, а двама други са пострадали. \r\n*** \r\n \r\n Полицията в Северна Ирландия разследва експлозия, която е станала в понеделник в село Нютаунбътлър в графство Ферман в Северна Ирландия на границата с Ирландия, предава  TACC . \r\nВ резултат на експлозията никой не е пострадал , служителите на реда смятат, че целта на експлозията е била опит за убийство на полицаи. \r\n\"Около 10:35 часа  местно време (12:35 българско време) полицията съобщи за експлозията. Няма информация за пострадали, полицията разследва причината за експлозията\", се казва в съобщение, публикувано на уебсайта на полицията в Северна Ирландия. \r\n\"Експлозията във Ферман е била слаба. Очевиден и умишлен опит за убийство на полицай в Северна Ирландия\", написа главният констабъл на Северна Ирландия Саймън Бърн в социалната мрежа „Туитър“. \r\n*** \r\n \r\n Иран планира трета фаза на намаляване на ангажиментите си по ядрената сделка от 2015 година, според външното министерство на страната, цитирано от  Anadolu Agency .  \r\nИзказвайки се на пресконференция в Техеран, говорителят на министерството Абас Мусави заяви, че третата фаза ще бъде планирана в съответствие с обстоятелствата, пред които е изправен Иран и другите страни, подписали ядрената сделка, съобщи иранската агенция Fars. \r\nГоворителят заяви, че френският президент Еманюел Макрон полага усилия да спаси споразумението с подкрепата на други европейски държави. \r\n\"Иран oчаква резултатите от усилията на ЕС за запазване на сделката и планира да намали ангажиментите си пропорционално на мерките на ЕС за запазване на сделката\", каза той. \r\nИран започна да намалява ангажиментите си по ядрената сделка в отговор на едностранното решение на САЩ да се оттегли от споразумението между Техеран и петте постоянни членове на Съвета за сигурност на ООН плюс Германия и ЕС. \r\nОттогава САЩ предприеха дипломатическа и икономическа кампания за засилване на натиска върху Иран, за да го принудят да предоговори споразумението. \r\nЯдрената сделка позволява на Иран да намали ангажиментите си в случай на нарушения от страна на други страни. Техеран иска ЕС да действа по-активно по отношение на изпълнението на частта от задълженията си, заявявайки, че ще се върне към пълното спазване на сделката, след като ЕС компенсира ефекта на санкциите на САЩ. \r\n*** \r\n \r\n Два самолета на швейцарските военновъздушни сили известно време на близко разстояние придружаваха самолета на руската делегация, който летеше от Москва до Марсилия, съобщи кореспондент на  Интерфакс . \r\nНа борда на самолета пътуват руски журналисти, както и някои членове на делегацията. Те ще придружават руския президент Владимир Путин по време на работното му пътуване за разговори с френския президент Еманюел Макрон. \r\nСамолетите, на които ясно се е виждало знамето на Швейцария, са се приближили до руския самолет. След като машината е напуснала въздушното пространство на Швейцария, изтребителите са се оттеглили. \r\nЧленовете на екипажа, в отговор на въпрос на Интерфакс, заявиха, че ситуацията е нормална. \r\nСамият президент Владимир Путин ще пристигне във Франция с друг самолет. \r\nНа борда прессекретарят на президента на Руската федерация Дмитрий Песков определи ескорта като знак на гостоприемство от швейцарска страна. \r\n\"Това вече се е случвало. Не е лошо. Изпратихме нота и швейцарците отговориха, че това е  акт на гостоприемство\", каза Песков. \r\nПодобна ситуация със самолета на специалния полетен отряд се случи през ноември 2016 г. Швейцарски изтребители ескортираха полет с членове на делегацията летящ  към срещата на върха на Организацията за Азиатско-Тихоокеанско сътрудничество в Перу. По-късно руското посолство в Женева изпрати нота до швейцарското външно министерство с молба да изясни действията на военновъздушните сили на страната. \r\nПутин, който коментира тази случка, призова тя да бъде считана за \"почетен ескорт\". \r\nМиналата година изтребители на ВВС на Швейцария ескортираха самолет с делегацията на руския външен министър Сергей Лавров, който се завръщаше от Женева в Москва. \r\n*** \r\n \r\n Изпълнителният вицепрезидент на Венецуела Делси Родригес в момента е в Русия на работно посещение, предава  TACC . \r\nПосолството на Венецуела в Москва съобщи, че Родригес планира да проведе разговори с руския външен министър Сергей Лавров на 21 август.  \r\nРодригес посети Москва в началото на март. Тогава тя обсъди с руския външен министър Сергей Лавров начини за по-нататъшна координация на международната арена, включително ситуацията във Венецуела, както и съвместни проекти в енергийния сектор, промишлеността, селското стопанство и фармацевтиката. По-специално Родригес обяви намерението на Боливарската република да премести европейския офис на националната петролна компания PDVSA от Лисабон в Москва. \r\n*** \r\n \r\n Руският президент Владимир Путин пристигна в Марсилия, откъдето ще се отправи към срещата си с френския си колега Еманюел Макрон във Форт Брегансон, лятната резиденция на френските лидери, предава  РИА Новости . \r\nКакто съобщава кореспондент на РИА Новости, самолетът на главата на руската държава кацна в Марсилия. Предвижда се тук той да се прехвърли на хеликоптер и да отлети до Форт Брегансон след около час. \r\nКрепостта, любимото място за почивка на френските крале, е преустроена през 1968 г. по искане на генерал Шарл де Гол и става официална лятна резиденция на френските президенти. \r\nНай-често Брегансон е бил посещаван от президента Жорж Помпиду със съпругата си. Франсоа Митеран проведе последната си пресконференция тук, а Жак Ширак - последният президентски празник. \r\nНикола Саркози идваше редовно в Брегансон, а Франсоа Оланд беше тук само веднъж и след това заповяда да отворят резиденцията за посетители. От 2014 г. всеки турист може да посети тук, просто трябва предварително да се регистрира и да закупи входен билет за 10 евро. \r\nМакрон хареса Брегансон, а съпругата му Брижит се зае да реконструира резиденцията и нареди да се изгради басейн, което предизвика критики от опозицията. \r\n*** \r\n \r\n Премиерът на Израел Бенямин Нетаняху призова в понеделник за по-тесни връзки с Украйна, като се срещна с наскоро избрания украински президент Владимир Зеленски в Киев, предава  AFP . \r\nАнализаторите твърдят, че пътуването е част от стъпките на Нетаняху за укрепване на позицията на неговата партия Ликуд сред израелците с украински произход преди повторните парламентарни избори на 17 септември, като се има предвид, че повече от един милион заселници от Украйна и други страни от бившия Съветски съюз се преместиха да живеят в Израел, което представлява една пета от населението му, коментира агенцията. \r\n\"Можем да вървим към бъдещето по отделно, но можем да го направим по-добре заедно\", каза Нетаняху на Зеленски при първото посещение в страната на израелски премиер от две десетилетия след 1999 г. \r\nНетаняху поздрави Зеленски, бивш комик, за неговата убедителна победа в президентските анкети през април и го покани да посети Ерусалим „скоро“. \r\nЗеленски заяви, че Уйрайна, въвлечена в продължителна сепаратистка война с подкрепяните от Русия сили, „може да се поучи от Израел, особено по въпроси, свързани със сигурността и отбраната“. \r\nДвамата лидери ще посетят мемориала в Баби Яр – мястото, където десетки хиляди евреи са намерили смъртта си през април 1941 г.", "date": "2019.08.19", "title": "Преглед на международните новини до 18 часа (Агенция \"Фокус\")"}
{"url": "http://www.focus-news.net/news/2019/08/19/2690801/veliko-tarnovo-remontira-se-chast-ot-patya-ot-oblastniya-grad-kam-prohoda-na-republikata.html", "text": "Велико Търново. Ремонтира се част от пътя от Велико Търново към Прохода на Републиката. В отсечката  Дебелец – Гурково, от км 0+000 до км 33+420, движението се осъществява в едната лента. Участъкът е сигнализиран с пътни знаци, а дейностите продължават до 30-ти август. Това съобщиха за  Радио „Фокус“ – Велико Търново  от Областното пътно управление. Времето във Великотърновския регион е ясно и слънчево, а пътните настилки са сухи. През изминалото денонощие не са регистрирани тежки инциденти. Нови въведени ограничения също няма. Затворен за товарни автомобили над 10 тона е пътят Дебелец – Средни колиби – Елена. Причината е намален габарит на пътното платно. В участъка се извършва разширяване, което трябва да приключи до края на август. Обходният маршрут е през Дебелец – Велико Търново – Лясковски кантон – Миндя – Елена и обратно. Ремонтни дейности се извършват и по пътя между Твърдица и Елена. В участъка от км 47+800 до км 48+000 движението се осъществява в една лента поради пропадане на пътното платно и образувало се свлачище. Срокът за укрепването му отново е краят на август. В едната лента, заради ремонт, се осъществява движението по пътя между село Поликраище и Горна Оряховица. Дейностите текат в отсечката от км 4+000 до км 6+431. Трафикът в района се регулира със знаци и регулировчици, а временната организация е в сила до 30 септември. \r\nЛуиза ТРАНЧЕВА", "date": "2019.08.19", "title": "Велико Търново: Ремонтира се част от пътя от областния град към Прохода на Републиката"}
{"url": "http://www.focus-news.net/news/2019/08/19/2690791/kameliya-stefanova-okrazhen-prokuror-na-kyustendil-naznacheni-sa-ekspertizi-koito-da-ustanovyat-kak-e-vazniknal-pozhara-pod-avtomagistrala-struma-kray-dupnitsa.html", "text": "Назначени са съответните пожаро-технически експертизи, които да установят как е възникнал пожара под автомагистрала „Струма“ край Дупница. Това обяви окръжният прокурор на Кюстендил Камелия Стефанова по време на брифинг, предаде репортер на  Радио „Фокус“ – Пирин . По думите ѝ експертизите трябва да установят и точното огнището на пожара. „Назначена е и комплексна строително-техническа експертиза, която ще даде точно заключение за вида на нанесените повреди и точния размер на вредите, които са настъпили в резултат на палежа. За умисъл на този етап не са събрани доказателства. Ако съберем такива за умисъл, съответно ще променим и обвинението, което на този етап е работно“, каза още прокурор Стефанова. Тя отбеляза, че управителят на „Феникс“ ЕООД, който е привлечен като обвиняем за извършени две престъпления, е с чисто съдебно минало. Според прокурор Стефанова не се изключва възможността списъкът на обвиняемите лица да бъде разширен, както и да бъде увеличен на обвиненията, които могат да бъдат повдигнати. \r\nЛивия НИНОВА", "date": "2019.08.19", "title": "Камелия Стефанова, окръжен прокурор на Кюстендил: Назначени са експертизи, които да установят как е възникнал пожара под автомагистрала „Струма“ край Дупница"}
{"url": "http://www.focus-news.net/news/2019/08/19/2690802/blagoevgrad-intenziven-e-trafikat-po-avtomagistrala-struma-glaven-pat-e-79-i-vtoroklasen-pat-19-simitli-gotse-delchev.html", "text": "Интензивен е трафикът по автомагистрала „Струма“ и главен път Е-79, както и по второкласен път 19 Симитли – Гоце Делчев. Това съобщиха за  Радио „Фокус“ – Пирин  от Областно пътно управление – Благоевград. Пътните настилки са сухи и нормално проходими. Особено внимателни трябва да бъдат шофьорите в Кресненското дефиле и проходите Предел и Папаз Чаир, където има вероятност за падане на скална и кална маса и клони от дървета. През деня не са регистрирани тежки пътни инциденти. В област Благоевград не се извършват ремонтни дейности по пътната мрежа, заради които да са въведени ограничения за движението. \r\nТрафикът е интензивен на входните и изходните пътни артерии на Благоевград. Колони от автомобили се образуват на моменти в районите около жп гарата и автогарата. Трафикът по булевардите „Св. Димитър Солунски“ и „Васил Левски“ е натоварен, но не се образуват задръствания. С повишено внимание да се извършва преминаване на входа на ж. к. „Струмско“, където започна изграждането на светофарна уредба. През деня няма регистрирани тежки инциденти в града. Автобусите се движат по разписание. Пътните настилки са мокри и хлъзгави на места, времето е облачно. \r\nЛивия НИНОВА", "date": "2019.08.19", "title": "Благоевград: Интензивен е трафикът по автомагистрала „Струма“, главен път Е-79 и второкласен път 19 Симитли – Гоце Делчев"}
{"url": "http://www.focus-news.net/news/2019/08/19/2690806/predstoyashti-sabitiya-v-stranata-za-20-avgust-agentsiya-fokus.html", "text": "*** \r\n \r\nОт 14.00 часа на „Дондуков“ 2 президентът Румен Радев ще се срещне с министъра на външните работи на Хашемитското кралство Йордания Айман Ал-Сафади. \r\n \r\n*** \r\n \r\nОт 09.40 часа в МВнР вицепремиерът и министър на външните работи Екатерина Захариева ще приеме Айман Сафади, министър на външните работи на Хашемитското кралство Йордания за разговор на четири очи. В 10.05 часа ще се състоят пленарни разговори между двете делегации. В 11.00 часа в зала „Договори“ на МВнР двамата министри ще подпишат споразумение за визово облекчение на притежателите на дипломатически и служебни паспорти. Екатерина Захариева и Айман Ал-Сафади ще дадат изявление в 11.20 часа.   \r\n \r\n*** \r\n \r\nОт 10.00 часа в сградата на Министерството на енергетиката – ул. „Триадица“ №8 министърът на енергетиката Теменужка Петкова ще обяви кандидатите, подали заявления в процедурата за избор на стратегически инвеститор за АЕЦ „Белене“. \r\n \r\n*** \r\n \r\nОт 09.30 часа в Метростанция \"Летище София\" ще се състои представяне на първата изцяло брандирана мотриса от години насам. \r\n \r\n*** \r\n \r\nОт 10.00 часа 7 състав на Специализирания наказателен съд ще гледа делото срещу Александър Т. и Красимир Н., обвинени в участие в ръководството на престъпна организация или група. \r\n \r\n*** \r\n \r\nОт 10.00 часа 13 състав на Специализирания наказателен съд ще гледа делото срещу Огнян Р., производство по чл. 65 НПК - задържане под стража в досъдебното производство. \r\n \r\n*** \r\n \r\nОт 10.30 часа кметът на София Йорданка Фандъкова ще провери ремонта на участъка на бул. „Президент Линкълн\", който се изгражда при  метростанция 15 в район „Овча Купел\", както и ремонтните дейности на ул. „Житница“. Кметът ще провери и строителните дейности в метростанцията. Проверката ще започне от ъгъла на бул. „Президент Линкълн“ и ул. „Зеленика“. \r\n \r\n*** \r\n \r\nОт 12.00 часа в централата на ПП АБВ на улица „Врабча“ 23 ще се проведе пресконференция.  \r\n \r\n*** \r\n \r\nОт 15.00 часа 7 състав на Специализирания наказателен съд ще гледа делото срещу Георги К. и Димитър П., производство по чл. 65 НПК - задържане под стража в досъдебното производство. \r\n \r\n*** \r\n \r\nОт 18.30 часа на сцената на Кино „Кабана” ще се проведе концерт на рокендрол групата Casual Threesome, част от проект „Акустични следобеди“, финансиран по Столична програма \"Култура\". \r\n \r\n*** \r\n \r\nОт 11.30 часа в Общината ще се проведе заключителна пресконференция и официална церемония „Откриване“ по проект „Социална инфраструктура за услуги за деца“. \r\n \r\n*** \r\n \r\n \r\nОт 19.00 часа ще започне честването на паметната годишнина от прочутата битка край поречието на река Ахелой от сградата на местното читалище „Светлина 1934”, където тръгне празнично шествие. \r\n \r\n*** \r\n \r\nОт 10.00ч., на паркинга пред блок 29, кв. Чайка“. Ще се състои официалното откриване след реконструкция на улична мрежа бул.\"Осми Приморски полк\" в участъка от бул.\"Васил Левски\" до бул. \"Христо Смирненски\". \r\n \r\n*** \r\n \r\nОт 11.00ч. до южната страна на подлеза на ул. “Дубровник“ ще се състои официална церемония \"Откриване на обект\": \"Реконструкция на улична мрежа по трасето на бул. \"Васил Левски\" в участъка от \"Подвис\" до бул.\"8-ми Приморски полк\".  \r\n \r\n*** \r\n \r\nОт 11.00 часа в Парк-музей на бойната дружба – 1444 г. „Владислав Варненчик“ на бул. бул. „Янош Хуняди“ № 55 във Варна ще бъде открита изложбата на Националния военноисторически музей „Музеят – неочакван, отворен, споделен“. \r\n \r\n*** \r\n \r\nОт 13.00 ч. в Галерия „Къщата на майсторите“ на територията на Панаира на занаятите в Морската градина ще се проведе пресконференция за избора на най-добър сувенир в рамките на 23-тия Международен панаир на занаятите и изкуствата „Булгарика“. \r\n \r\n*** \r\n \r\nОт 18.00 часа в мансардата на Градската художествена галерия ще се проведе официално откриване на изложбата „Снимки от улицата“ на Атце Бос (Холандия). \r\n \r\n*** \r\n \r\nОт 18.30 часа в Арт Галерия „Ларго“ ще се състои откриване на сборна изложба – графика “Рози и Лъвове” на 35 съвременни български художници. Изложбата е част от празничната програма за Деня на Варна – 15 август.  \r\n \r\n*** \r\n \r\nОт 20.00 ч. до 23.00ч. във Варненския залив в организирано  Ветроходно плаване по пълнолуние. В плаването ще се включат над 25 ветроходни яхти, като тази година се присъединяват  яхти и от Бургас, които идват за участие в регата Кор Кароли. \r\n \r\n*** \r\n \r\nОт 14.00 часа в заседателната зала на 6 ет. в сградата на  Общинската администрация ще се проведат консултации за определяне състава на Общинска избирателна комисия Видин, във връзка с произвеждането на изборите за общински съветници и за кметове. \r\n \r\n*** \r\n \r\nОт 09.15 часа на паметника на Никола Войводов (гаров площад) ще бъдат отбелязани 177 години от рождението му.  \r\n \r\n*** \r\n \r\nОт 10.00 часа в Заседателната зала на Община Враца кметът Калин Каменов свиква консултации за определяне състава на Общинска избирателна комисия. \r\n \r\n*** \r\n \r\nОт 10.00 часа в Регионална библиотека „Дора Габе“ ще се проведе Летен детски клуб „Играй и учи” за пълноценно и забавно прекарване на свободното време на децата от Добрич и гости на града през лятната ваканция. \r\n \r\n*** \r\n \r\nОт 13.30 часа в Дом за стари хора ще се проведе Концерт на Състав за градски шлагери „Добрич“ при Народно читалище „Йордан Йовков - 1870 г.“ с ръководител Валентин Георгиев. \r\n \r\n*** \r\n \r\nОт 14.00 часа в сградата на Община град Добрич в Общинската избирателна комисия ще се проведат консултации за изборите за общински съветници и кметове. \r\n \r\n*** \r\n \r\nОт 11.00 часа ще се проведе пресконференция в Бароковата къща. \r\n \r\n*** \r\n \r\nОт 13.00 часа ще заседава комисията за децата, младежта, спорта и НПО към Общински съвет – Ловеч. \r\n \r\n*** \r\n \r\nС празнично шествие в Поморие ще бъдат отбелязани 1102 години от прочутата битка край поречието на река Ахелой. \r\n \r\n*** \r\n \r\nОт 15.00 часа в зала ,,Плевен\" на Областна администрация ще се проведе заседание на областна епизоотична комисия\". \r\n \r\n*** \r\n \r\nВ 10.00 часа в пресклуба на БТА-Пловдив на бул.\"6-ти септември\" 140 ще се състои пресконференция на ПП АБВ. \r\n \r\n*** \r\n \r\nВ 11.00 часа в сградата на общината ще се проведат консултации за определяне състава на общинската избирателна комисия (ОИК) в Община Пловдив.  \r\n \r\n*** \r\n \r\nОт 11.00 часа в зала 105 на Община Сливен кметът Стефан Радев свиква консултации за състав на ОИК. \r\n \r\n*** \r\n \r\nОт 10.00 часа в Детски отдел на библиотека „Родина“, ул. „Българско опълчение“ № 69, РЗИ-Стара Загора ще гостува на Детски отдел: „Солта – ползи и вреди“. Програма „Познато и непознато“. Творческо ателие. \r\n \r\n*** \r\n \r\nОт 18.00 часа в Зала „Байер“ ще бъдат отбелязани 140 години от рождението на Атанас Михов. \r\n \r\n*** \r\n \r\nОт 11.00 часа в залата на Зеления образователен център в град Шабла Областният информационен център – Добрич ще проведе информационна среща, на която са поканени представители на общини, неправителствени организации, научни институти, граждани и медии.", "date": "2019.08.19", "title": "Предстоящи събития в страната за 20 август (Агенция „Фокус“)"}
{"url": "http://www.focus-news.net/news/2019/08/19/2690805/sport-datska-sadiyska-brigada-shte-rakovodi-macha-na-ludogorets-s-maribor.html", "text": "Футбол: Датският рефер Якуб Келет ще е главен съдия за първия мач от плейофите за влизане в групите на  Лига Европа между Лудогорец и Марибор. Съдийската бригада е изцяло от Дания, като помощници на Келет ще бъдат сънародниците му Ларс Хумелгаард и Хайне Сьоренсен, а четвърти рефер ще е Йенс Грабски Мае. Срещата е в четвъртък от 20:30 часа на стадион \"Лудогорец Арена\" в Разград. \r\nЯкуб Келет е на 38 години и е международен съдия от 2011 година. \r\n.", "date": "2019.08.19", "title": "Спорт: Датска съдийска бригада ще ръководи мача на Лудогорец с Марибор"}
{"url": "http://www.focus-news.net/news/2019/08/19/2690804/predstoyashti-mezhdunarodni-sabitiya-za-20-avgust-agentsiya-fokus.html", "text": "*** \r\n  Премиерът Джузепе Конте ще се обърне към Сената във връзка с правителствената криза \r\n \r\n*** \r\n  Среща на премиерите на северните страни с участието на германския канцлер Ангела Меркел \r\n \r\n*** \r\n  Визита на иранския външен министър Мохамад Джавад Зариф \r\n \r\n*** \r\n  Сергей Лавров се среща с външния министър на Гана \r\n \r\n*** \r\n  Апелативният съд разглежда присъдата на кардинал Джордж Пел за педофилия \r\n \r\n*** \r\n  Доналд Тръмп приема румънския президент Клаус Йоханис \r\n \r\n*** \r\n   Помпео ще вземе участие в заседание на Съвета за сигурност на ООН за Близкия Изток \r\n \r\n*** \r\n  Съвместна пресконференция на Майкъл Помпео и полския външен министър Яцек Чапутович в сградата на ООН \r\n \r\n*** \r\n  Избор на премиер на преходното правителство на Судан", "date": "2019.08.19", "title": "Предстоящи международни събития за 20 август  (Агенция \"Фокус\")"}
{"url": "http://www.focus-news.net/news/2019/08/19/2690811/maya-aleksandrova-kandidat-za-kmet-ot-bsp-lyulin-e-ne-prosto-kvartal-tova-e-domat-v-koyto-zhiveem-neka-go-prevarnem-v-po-chisto-zeleno-i-uyutno-myasto.html", "text": "Люлин е не просто квартал, това е домът, в който живеем, нека да го превърнем в по-чисто, зелено и уютно място. Това призова в предаването „Софийска трибуна“ по  Радио „Фокус“  Мая Александрова – кандидат на БСП за кмет на района. „Това е най-големият жилищен комплекс в страната. Смея да твърдя, че се може да бъде определен и като петия по големина град в България. Това предполага много и разнородни проблеми, за които районният кмет трябва да взима адекватни решения“, обясни тя. Като основен проблем Александрова посочи инфраструктурата. „Вътрешнокварталните улички, асфалтирани преди повече от 40 години, когато са построени и всички панелни блокове в Люлин, приличат на лунен пейзаж. Осеяни са с дупки, които при по-силен дъжд, се превръщат в морета и люлинчани трябва да използват лодки, за да преминат на отсрещния тротоар. Тротоарите също с в много лошо състояние, на места дори липсват“, уточни тя. Необходим е ремонт на всички вътрешноквартални улици, а не само на големите булеварди, отбеляза тя. По думите й друг проблем е състоянието на градинките. „Във всички микрорайони те са от времето на социализма – асфалтът е напукан, надигнат, с прораснала трева в цепнатините. Липсват и достатъчно пейки за отдих“, отбеляза тя. Според нея има тенденция досегашните кметове да правят минимални подобрения избирателно и хаотично и да работят на парче. „Ясно е, че не можем да спрем презастрояването, но можем да направим така, че да не бъде за сметка на зелените площи, градинките и местата за отдих. Решението на проблема с градинките се крие в цялостното им реновиране. Ако не достигат пари от бюджета, то трябва да се търсят други начини и извънбюджетно финансиране“, поясни кандидатът за кмет. Мая Александрова отбеляза и неосъщественото изграждане на втория изход към Околовръстното шосе, откъм Люлин-5. „Той е предвиден, но така и неосъществен. В момента се образуват огромни тапи на единствения изход между Люлин-2 и 3 при кръговото. Ще търся всички възможни начини за реализацията на този изход – чрез откупуване на земите от собствениците им или чрез замяна на парцелите им“, обяви тя. По думите й липсата на паркоместа също създава неудобства на жителите на столичния район Люлин, като отново предложи своето решение. „Не трябва да се дава разрешително за строеж на нов блок, ако не са предвидени необходимите подземни паркинги и гаражи. Належащо е изграждането на многоетажни полуподземни и подземни паркинги около метростанциите „Сливница“, „Люлин“ и „Западен парк“, обясни тя. Александрова спомена и проблеми като липсата на гръмоотводи на сградите и нуждата от многофункционална зала за спортове и културни мероприятия. Тя сподели и дългогодишната съкровена мечта на жителите на Люлин – изграждането на парк в сърцето на района. По думите й грижата към развитието на квартала е мотивацията й да се кандидатира за кметския пост. „Кметът е този, който трябва да чува и разбира хората. Регулярните ежемесечни срещи на бъдещия кмет с избирателите са крайно необходими за добиване на точна представа за настоящите проблеми и адекватното им решение“, сподели тя. Мая Александрова пожела на всички вдъхновение и здрав разум, за да могат да погледнат напред и да дадат своя глас за развитието на района. „Нека наесен заедно да изберем прекрасното утро, за което всички мечтаем“, призова кандидатът за кмет на столичния район Люлин.  \r\n \r\n Мая Александрова е кандидат на БСП за кмет на Люлин. Тя е икономист, занимава се с частен бизнес. \r\n \r\nВеселка ИВАНОВА", "date": "2019.08.19", "title": "Мая Александрова, кандидат за кмет от БСП: Люлин е не просто квартал, това е домът, в който живеем, нека го превърнем в по-чисто, зелено и уютно място"}
{"url": "http://www.focus-news.net/news/2019/08/19/2690803/sliven-mnogolyudno-bdenie-v-pamet-na-zhestoko-ubitata-7-godishna-kristin-georgieva-se-provede-pred-sgradata-na-obshtinata.html", "text": "Многолюдно бдение в памет на жестоко убитата 7-годишна Кристин Георгиева се проведе пред сградата на Община Сливен, предаде репортер на  Радио \"Фокус\" - Сливен . Семейството, близки, приятели и просто жители на града се събраха, за да почетат паметта на детето и да поискат на извършителя да бъде наложено най-тежкото наказание, което законът предвижда. Бабата на детето, Милка Георгиева, изрази опасения, че заради самопризнанието и здравословното му състояние, обвиненият в убийството Мартин Трифонов, може да не понесе пълните последствия за стореното от него. \"Дори най- тежкото наказание, предвидено в този случай 30 - години затвор, не е достатъчно за този човек. Моето дете го няма, а за него се грижат лекари, и ще си живее спокойно в затвора на издръжка на държавата. Това е несправедливо\", заяви Георгиева. След разказ на местен жител, в какво състояние е  открил момиченцето, част от присъстващите поискаха и смъртно наказание. Междувременно в Сливенската областна болница, заради оплакване от страна на близките, се извършва проверка дали екипът, пристигнал в Сотиря, е спазил протокола за оказване на първа помощ на детето.  \r\nЛюдмила ЙОРГОВА", "date": "2019.08.19", "title": "Сливен: Многолюдно бдение в памет на жестоко убитата 7-годишна Кристин Георгиева се проведе пред сградата на Общината"}
{"url": "http://www.focus-news.net/news/2019/08/19/2690809/nimh-ekstremalen-indeks-za-pozharoopasnost-e-v-sila-na-mesta-v-osem-oblasti-na-stranata-za-20-avgust.html", "text": "Екстремален индекс за пожароопасност е в сила на места в осем области на страната за 20 август. Това сочи справка на сайта на  Националния институт по метеорология и хидрология  (НИМХ). Индексът обхваща територии от областите Монтана, Плевен, Враца, Велико Търново, Русе, Добрич, Ловеч и Пазарджик . Екстремалният индекс означава, че са възможни бързо разпространяващи се много силни пожари с въвличане на дървесните корони. В 18 области от страната има много голям индекс за пожароопасност. Индексът включва територии от областите Видин, Монтана, Враца, Плевен, Ловеч, Велико Търново, Добрич, Варна, Бургас, Пловдив, Кюстендил Перник, Русе, Хасково и София град и област. Този индекс означава, че са възможни много силни пожари с частично или пълно въвличане на дървесните корони.", "date": "2019.08.19", "title": "НИМХ: Екстремален индекс за пожароопасност е в сила на места  в осем области на страната за 20 август"}
{"url": "http://www.focus-news.net/news/2019/08/19/2690810/shumen-v-obshtinata-ne-e-poluchena-viza-ot-avtomobilnata-federatsiya-na-balgariya-za-provezhdane-na-rali-stari-stolitsi.html", "text": "До този момент в Община Шумен не е получена виза (разрешение) от Автомобилната федерация на България (АФБ) за провеждане  на  рали „Стари столици“. Това съобщиха от  Община Шумен  и посочиха още, че  наличието на такъв документ е първото и задължително условие за реализиране на ралито. От Общината цитират писмо на АФБ от 4 юли 2019 г. до кмета Любомир Христов, в което изрично е указано следното: „да не съгласувате и не разрешавате организиране и провеждане на каквито и да било автомобилни състезания или прояви със състезателен характер без разрешение (виза) от АФБ“. От Министерството на младежта и спорта също е получено писмо, че е необходимо организаторът да представи разрешение за провеждане на ралито, издадено от лицензираната АФБ. Поради тази причина и във връзка с оставащото изключително кратко време до посочените в искането на „Бултранс рали тим“ дати 31 август и 1 септември 2019 г. От Община Шумен изразяват тревога относно възможността за организиране и провеждане на предстоящото автомобилно състезание и информират още, че кметът Любомир Христов е изпратил писмо до Христо Маринов, председател на АСК „Бултранс рали тим“, в което се заявява подкрепа за развитието на автомобилния спорт. В него се посочва, че Общината не възразява на територията й да бъде проведено такова състезание след предварително представяне на всички необходими документи от страна на организатора. За целта обаче е нужно да се предприемат бързи и адекватни действия.", "date": "2019.08.19", "title": "Шумен: В Общината не е получена виза от Автомобилната федерация на България за провеждане на рали „Стари столици“"}
{"url": "http://www.focus-news.net/news/2019/08/19/2690808/the-jerusalem-post-donald-tramp-veroyatno-shte-obyavi-mirniya-plan-sled-izborite-v-izrael-na-17-septemvri.html", "text": "Президентът на САЩ Доналд Тръмп заяви в неделя, че вероятно ще изчака до изборите на Израел на 17 септември, за да обяви мирния си план за разрешаване на израелско-палестинския конфликт, подготвен от старшия съветник на Белия дом и негов зет Джаред Къшнър, пише израелското англоезично издание  The Jerusalem Post . \r\n\"Вероятно ще чакам, но може да представим части от него\", каза Тръмп, обяснявайки, че \"мирът между израелците и палестинците\" е \"най-трудната сделка на всички времена.\" \r\nМежду израелците и палестинците има „десетилетия омраза“, заяви Тръмп. \"Трудно е да се сключи сделка, когато има толкова много омраза\", добави той. \r\nПървата част от мирния план на Тръмп в Близкия изток - икономическата част - беше представена в Манама, Бахрейн, през юни на семинара „Мир към просперитет“, ръководен от Къшнър. Специалният пратеник на САЩ Джейсън Грийнблат също говори за предложените 50 милиарда долара - план за икономическо развитие на палестинските територии, Йордания, Египет и Ливан в контекста на мирното споразумение. \r\nДокато десетки правителствени служители и представители от цял свят участваха в конференцията - включително от арабски страни като Саудитска Арабия, Обединените арабски емирства, Египет, Йордания и Мароко, в Бахрейн нямаше  присъствие на правителство от Израел или Палестинската администрация(ПА) и присъстваха много малко палестински бизнесмени. \r\nПА бойкотира събитието, казвайки, че това е опит за „подкупване“ на палестинците и Бахрейн реши да не кани израелски правителствени служители, когато стана ясно, че няма служители на ПА. \r\n \r\nПА многократно е заявявала, че няма интерес да участва в мирния план на Тръмп, дори преди да види политическата част, в която вероятно ще се третира въпроса с границите. \r\nПА е особено разочарована от САЩ заради преместването на посолството  от Тел Авив в Ерусалим, закриването на офисите на Вашингтон и решението му да спре годишните плащания в размер на 500 милиона долара финансова помощ. \r\nВ неделя Тръмп говори за решението си да спре средствата, като обясни, че вярва, че това ще помогне за укрепване на американско-палестинските връзки в дългосрочен план и е една от причините ПА да подкрепи сделката накрая. Той намекна, че в крайна сметка средствата ще бъдат възстановени. \r\n„Аз също спрях (паричните средства) на палестинците, защото те говорят много лошо за нашата страна“, каза Тръмп. „Плащахме 500 милиона долара годишно. Сега ние не плащаме нищо, но мисля, че ще стигнем по-далеч, защото бих могъл да видя как нашите отношения започват отново“, каза Тръмп. \r\n„Мисля, че те ще сключат сделка и мисля, че една от причините те да искат да сключат сделка е поради това (премахването на финансовата помощ на САЩ),“ каза Тръмп. \r\n \r\n  Юлиян Марков", "date": "2019.08.19", "title": "The Jerusalem Post: Доналд Тръмп вероятно ще обяви мирния план след изборите в Израел на 17 септември"}
{"url": "http://www.focus-news.net/news/2019/08/19/2690807/pernik-oblastnata-epizootichna-komisiya-obyavi-teritoriyata-na-oblastta-za-sanitarna-zona-zaradi-afrikanska-chuma-po-svinete.html", "text": "Областната епизоотична комисия взе решение за определяне на цялата територия на област Перник за санитарна зона, във връзка с разпространението на болестта Африканска чума по свинете (АЧС). Това съобщиха от пресцентъра на  Областна администрация Перник . Решението беше взето на заседание днес.\"Целта на мярката е територията на област Перник да се запази чиста от вируса на АЧС и стопаните да могат да използват и консумират свинското месо все още годно и незаразено. Грижата за здравите прасета в момента, както и за възстановяването на тяхната популация през следващата пролет, изисква да извършим превантивни действия сега като заколим домашните свине и консервираме свинското месо в буркани и термично обработено. Всеки стопанин, който се погрижи за своите прасета, консервира месото им и обезпаразити и дезинфекцира помещенията, в които са пребивавали, ще получи сумата от 300 лв. за обезпечаване на санитарно-хигиенните действия. Ограничаването на АЧС ще позволи на хората да въведат необходимите минимални мерки за биосигурност, при които да започнат отново да отглеждат без риск свине в личните си стопанства напролет\", каза по време на заседанието областния управител Ирена Соколова. Тя уточни още, че вирусът на АЧС оцелява в замразено месо 1100 дни. За това дълготрайната термична обработка е най-подходящата мярка. Предложението бе обосновано и с това, че ежедневно възникнат нови огнища на зараза и само три области в страната - Кърджали, Кюстендил и Перник, остават незасегнати на този етап. Проба от умряло прасе в Габров дол, община Земен, е изпратена в сертифицирана лаборатория в София, от която до дни се очаква изясняване за причините на смъртта. Посочено бе, че с оглед на потока от хора, които преминават през територията на област Перник, както и през ГКПП „Стрезимировци”, рискът от разпространяване на заразата е огромен и няма как да бъде предвиден. Във връзка с епизоотичната обстановка в страната, Комисията гласува територията на всички общини в областта да се счита за санитарна зона, в която да влязат в сила превантивните мерки към доброволното заколване на прасетата в частните стопанства тип „заден двор“. По време на заседанието от Областната дирекция по храните докладваха, че официално има регистрирани огнища на АЧС в съседна Сърбия, което е пряка заплаха за региона. Областната епизоотична комисия излезе с решение, че в срок до 10 септември т.г., следва изпълнението на мярката по клане на прасета в обекти тип „заден двор”. Стопаните в област Перник заклали доброволно, отглежданите от тях прасета за лична консумация и извършили мерките за дезинфекция в срок, ще получат финансова помощ в размер на 300 лв.", "date": "2019.08.19", "title": "Перник: Областната епизоотична комисия обяви територията на областта за санитарна зона заради африканска чума по свинете"}
{"url": "http://www.focus-news.net/news/2019/08/19/2690816/843-sa-podadenite-zayavleniya-za-otpuskane-na-energiyni-pomoshti-v-direktsiya-sotsialno-podpomagane-v-belogradchik.html", "text": "843 са подадените заявления за отпускане на енергийни помощи в Дирекция „Социално подпомагане“ в Белоградчик, съобщиха за  Радио „Фокус“ – Видин  от дирекцията. За същия период на 2018 г. броят на подадените заявления е 701. 740 са одобрените лица, които ще получат помощи, на 103-ма е отказана такава помощ. В Дирекция „Социално подпомагане“ в Белоградчик заявления подават освен хората от населените места в общината, също и от селата в община Чупрене. Служители на дирекцията посещават селата в двете общини по график, за да могат хората на място да подадат заявленията си и специалистите да им помогнат при подаването на документите. Събирането заявления е започнало от юли и ще продължи до края на октомври. Разширява се и обхватът на подпомаганите лица и семейства чрез увеличаване на индивидуалните коефициенти за достъп до целевата помощ.", "date": "2019.08.19", "title": "843 са подадените заявления за отпускане на енергийни помощи в  Дирекция „Социално подпомагане“ в Белоградчик"}
{"url": "http://www.focus-news.net/news/2019/08/19/2690814/vidin-uchastnitsite-v-klub-robotika-modelirane-i-3d-printirane-kam-regionalna-biblioteka-mihalaki-georgiev-se-zapoznaha-s-osnovite-na-modeliraneto-i-printiraneto-na-3d-figuri.html", "text": "Участниците в клуб „Роботика, моделиране и 3D принтиране” към Регионална библиотека „Михалаки Георгиев“ във Видин се запознаха с основите на моделирането и принтирането на 3D фигури. Те работиха с онлайн програмата „Tinkercad” – една от най-популярните за създаване на 3D дизайни. Това съобщиха за  Радио „Фокус“ – Видин  от библиотеката. Програмата е лесна за използване, което я прави подходяща и за най-малките ни читатели. Днес те работиха върху модел на човешки скелет, а в следващото занимание моделът ще бъде сглобен. \r\nКлуб „Роботика, моделиране и 3D принтиране” се провежда от 11.00 часа всеки четвъртък в отдел „Център за информационно и справочно-библиографско обслужване”. Той е част от лятната програма за работа с деца на библиотеката и е единственият клуб, за който се изисква предварително записване.", "date": "2019.08.19", "title": "Видин: Участниците в клуб „Роботика, моделиране и 3D принтиране” към Регионална библиотека „Михалаки Георгиев“ се запознаха с основите на моделирането и принтирането на 3D фигури"}
{"url": "http://www.focus-news.net/news/2019/08/19/2690819/hristo-uzunov-natsionalna-agentsiya-za-prihodite-burgas-proverkite-prodalzhavat.html", "text": "Проверките на Националната агенция за приходите продължават. Това съобщи за  Радио „Фокус“ – Бургас  Христо Узунов, главен експерт в Териториална дирекция на Национална агенция за приходите – Бургас. По думите му провежданите контролни действия не са самоцел. „Нашата главна задача е именно правилата да се спазват доброволно. Разбира се, в случаите на нарушения, законът се прилага в цялата му строгост. Все пак, няма основание за притеснение този, който спазва правилата. Сериозни основание за това имат тези, които умишлено укриват данъци и осигуровки“, отбеляза Узунов. Той припомни, че проверките, извършвани от Националната агенция за приходите, са насочени и към проверка на осигурителните задължения. „Хиляди хора започват сезонна работа по Южното Черноморие, идват, за да спечелят пари със своя труд. Една от задачите на нашите проверки е именно тези хора да не бъдат ощетявани. Контролните действия спомагат да се създаде една равнопоставена справедлиова бизнес среда. Не може да бъде по-привилегирован този, който не спазва правилата, а коректният търговец да бъде в неизгодна позиция“, каза още Узунов. \r\nМария ПОПЧЕВА", "date": "2019.08.19", "title": "Христо Узунов, Национална агенция за приходите – Бургас: Проверките продължават"}
{"url": "http://www.focus-news.net/news/2019/08/19/2690817/sport-naomi-osaka-prodalzhava-da-vodi-ranglistata-pri-zhenite.html", "text": "Тенис: Наоми Осака запази лидерската си позиция в световната ранглиста при жените, независимо от контузията си и отпадането на  четвъртфиналите в Синсинати. Втора е  Ашли Барти , а трета Каролина Плишкова. Слоун Стивънс е извън първите десет, заемайки 11-то място, след като отпадна от Светлана Кузнецова в третия кръг на Синсинати.Холандката Кики Бертенс падна с две позиции и е вече седма, а Джоана Конта потъна до 16-то място", "date": "2019.08.19", "title": "Спорт: Наоми Осака продължава да води ранглистата при жените"}
{"url": "http://www.focus-news.net/news/2019/08/19/2690812/tass-ruskiyat-prezident-pristigna-v-breganson.html", "text": "Руският президент Владимир Путин пристигна в лятната резиденция на френския президент Еманюел Макрон - Форт Брегансон, предава  TACC . \r\nПутин бе посрещнат от Макрон и съпругата му Бриджит в двора на резиденцията.Руският държавен глава първо се обърна към съпругата на френския лидер, подарявайки й букет цветя в пастелно розови цветове, а след това се ръкува с Еманюел Макрон. \r\nПо-рано френските медии съобщиха, че първата дама на Франция е получила контузия на ръката по време на ваканцията, която президентската двойка прекарва във Форт Брегансон. В събота тя се появи на събитие, отбелязващо 75-годишнината от освобождението на града с превръзка на ръката. На срещата с руския президент в понеделник тя излезе на среща без превръзка. \r\nКакто уточни по-рано Юри Ушаков, помощник на президента на Руската федерация по международни въпроси, всички планирани преговори в различни формати ще се проведат в крепостта. Според него френската страна предлага да започне дейностите по предстоящото посещение с пресконференция. След това ще се проведат преговори между лидерите в състава на малки делегации. По-специално Русия ще бъде представена от външния министър Сергей Лавров, помощника на президента Юрий Ушаков, прессекретаря на президента Дмитрий Песков и руския посланик във Франция Алексей Мешков.. След това ще се проведе вечеря, на която членовете на делегациите са поканени. Ушаков не изключи, че руският лидер, следвайки резултатите от преговорите, може отделно да общува с журналистите от Русия и да отговаря на техните въпроси. \r\n \r\n  Юлиян Марков", "date": "2019.08.19", "title": "ТАСС: Руският президент пристигна в Брегансон"}
{"url": "http://www.focus-news.net/news/2019/08/19/2690815/tass-frenskiyat-prezident-zayavi-che-shte-obsadyat-situatsiyata-v-donbas.html", "text": "Президентите на Русия и Франция Владимир Путин и Еманюел Макрон ще обсъдят последните решения на украинския лидер Владимир Зеленски в рамките на уреждането на кризата в Донбас. Френският лидер каза това на съвместна пресконференция с руския си колега преди среща във Форт Брегансон в Южна Франция, предава  TACC . \r\n\"Президентът (Зеленски) взе редица решения за кратко време, ще ги обсъдим, ще споделим нашето мнение за тях. Бих искал това да стане възможно в следващите часове, дни, седмици, за да намеря възможност да дам нов тласък на усилията в рамките на споразуменията, сключени в Минск,  които ще осигурят полезен напредък \", каза Макрон. \r\nСпоред френския лидер разрешаването на ситуацията в Източна Украйна е ключът към възстановяването на формата на Г-8. \r\n\"Връщането към формата Г-8 включва решаване на ситуацията в източната част на Украйна\", каза той. В същото време той подчерта, че „без да се чака това, е необходимо да се работи за преодоляване на многобройните разделения, дълбоко вкоренени в миналото между ЕС и Русия“. „Трябва да изоставим граматиката на миналото в отношенията си“, каза Макрон. \r\nРуският президент Владимир Путин заяви, че е предпазливо оптимист по отношение на ситуацията в Украйна. \r\nПо време на съвместна пресконференция с френския президент Еманюел Макрон руският лидер отбеляза, че ситуацията в Донбас ще бъде обсъдена на преговорите във Франция. \"Ще информирам президента на (Франция) за последните ми контакти с новоизбрания президент на Украйна \", заяви руският президент. \r\n\"Има някои неща, които могат да бъдат дискутирани и които вдъхновяват такъв - предпазлив - оптимизъм\", каза Путин. \r\nРуският президент също изрази увереност, че няма алтернатива на „нормандския формат“ за споразумение в Украйна. \r\n\"Според мен няма алтернатива на \"нормандския формат\" и, разбира се, ще го подкрепим\", каза той. \r\nВ същото време руският лидер отбеляза, че \"всяка среща, включително среща в нормандския формат, трябва да доведе до конкретни резултати. Трябва да постигнем това, за което се договорихме преди, и, разбира се, да вървим към тази цел\". \r\n \r\n  Юлиян Марков", "date": "2019.08.19", "title": "ТАСС: Френският президент заяви, че ще обсъдят ситуацията в Донбас"}
{"url": "http://www.focus-news.net/news/2019/08/19/2690813/tass-putin-prizova-evropa-da-si-postavi-obshti-tseli.html", "text": "Руският президент Владимир Путин призова Европа да си постави общи цели, \"които днес изглеждат невъзможни, а утре може да станат неизбежни\", цитира думите му  TACC . \r\n\"Що се отнася до перспективите, свързани със създаването на единна Европа от Лисабон до Владивосток, това не е нашата идея. Генерал дьо Гол изрази тази идея по същество, когато говори за Европа от Лисабон до Урал. Но Русия се простира до Тихия океан и всичко това е пространство на европейската култура. Важно е да се разбере това. Но това не е въпросът. Днес изглежда невъзможно. Това, което изглежда невъзможно днес, може да стане неизбежно утре“, заяви Путин на съвместна пресконференция с френския президент Емануел Macron. \r\nПутин е убеден, че Русия и Франция могат да направят повече заедно, ако отношенията между Русия и ЕС окончателно се нормализират. \r\n\"Ние подкрепяме бизнес активността във Франция. Бихме могли да направим още повече в тази посока, ако нормализирането на отношенията между Русия и Европейския съюз е пълно и всеобхватно\", каза той. \r\nГоворейки за значението на Франция за Русия, Путин отбеляза, че това е исторически един от ключовите руски партньори в Европа и в света. Той припомни, че Русия, заедно с Франция, излязоха победители в борбата срещу нацизма през Втората световна война. Руският лидер благодари на френския президент Еманюел Макрон, че \"прие нашата покана да дойде на тържества на 9 май догодина\". В същото време държавният глава посочи, че двустранните отношения имат дълбоки корени. Той отбеляза, че Франция е ядрена сила и постоянен член на Съвета за сигурност на ООН, страната играе значителна роля при вземането на решения в областта на международната сигурност. \r\nПутин също така отбеляза, че отношението на френското ръководство изигра \"съществена, ако не и ключова роля\" за завръщането на Русия в Съвета на Европа. \"Струва ми се, че не трябва да се цитират допълнителни коментари и доказателства, че приемаме сътрудничество с Франция по най-сериозния начин. Не говоря за икономическия компонент\", заключи президентът. \r\n \r\n  Юлиян Марков", "date": "2019.08.19", "title": "ТАСС: Путин призова Европа да си постави общи цели"}
{"url": "http://www.focus-news.net/news/2019/08/19/2690818/tass-zapochnaha-pregovorite-mezhdu-vladimir-putin-i-emanyuel-makron.html", "text": "Руският президент Владимир Путин и френският президент Еманюел Макрон започнаха преговорите на четири очи. Срещата се провежда в лятната резиденция на френския лидер Форт Брегансон зад закрити врати, предава  TACC . \r\nПредставителите на пресата не бяха поканени да участват в преговорите нито частно, нито като част от делегациите. Независимо от това, по-рано помощникът на президента на Руската федерация по международни въпроси Юрий Ушаков заяви, че самият той ще представлява руската страна, външният министър Сергей Лавров и говорителят на президента Дмитрий Песков. \r\nПреди началото на преговорите лидерите на двете държави разговаряха с пресата, като очертаха темите, които те щяха да повдигнат по време на разговора. По-специално, темите бяха конфликтите в Сирия и Либия, решаването на украинския въпрос и иранската ядрена програма. \r\n \r\n  Юлиян Марков", "date": "2019.08.19", "title": "ТАСС: Започнаха преговорите между Владимир Путин и Еманюел Макрон"}
{"url": "http://www.focus-news.net/news/2019/08/19/2690822/nimh-utre-shte-e-slanchevo-i-toplo-s-maksimalni-temperaturi-mezhdu-30-i-35.html", "text": "През нощта ще е ясно и почти тихо. Утре ще е слънчево и топло, след обяд на места в низините и горещо. Ще духа слаб до умерен вятър от изток-североизток. Максималните температури ще са между 30° и 35°. Атмосферното налягане е малко по-високо от средното за август и ще остане без съществена промяна. Това съобщи за  Агенция „Фокус“  дежурният синоптик Боряна Маркова от  Националния институт по метеорология и хидрология (НИМХ) .  \r\nПо Черноморието ще е предимно слънчево. Ще духа слаб до умерен вятър от изток-североизток. Максималните температури ще са между 27° и 30°. Температурата на морската вода е 26°-27°. Вълнението на морето ще е около 2 бала. \r\nВ планините ще е предимно слънчево. Ще духа слаб, по билата умерен вятър от изток-североизток. Максимална температура на височина 1200 метра е около 23°, на 2000 метра – около 16°. \r\nПрез следващите дни ще бъде предимно слънчево, в следобедните часове в низините - отново горещо. В западната половина от страната ще е почти тихо или със слаб източен вятър, в източната - вятърът ще е до умерен, от североизток. Температурите ще се повишават и към четвъртък-петък преобладаващите максимални ще са между 32° и 37°; по-ниски, до 27°-29°, ще остават по Черноморието, в четвъртък и там ще се повишат. Над източните райони в следобедните часове ще има временни увеличения на облачността, без валежи.", "date": "2019.08.19", "title": "НИМХ: Утре ще е слънчево и топло с максимални температури между 30° и 35°"}
{"url": "http://www.focus-news.net/news/2019/08/19/2690820/sofiya-vazstanoveno-e-dvizhenieto-pri-km-49-na-avtomagistrala-hemus-v-posoka-varna.html", "text": "Възстановено е движението при км 49 на автомагистрала Хемус в посока Варна. Това съобщиха от пресцентъра на  Агенция \"Пътна инфраструктура\" .", "date": "2019.08.19", "title": "София: Възстановено е движението при км 49 на автомагистрала Хемус в посока Варна"}
{"url": "http://www.focus-news.net/news/2019/08/19/2690824/lovech-parvi-sluchay-na-afrikanska-chuma-po-svinete-e-registriran-v-oblastta.html", "text": "Първи случай на африканска чума е регистриран в Ловешка област. Заразата е открита в диво прасе, отстреляно миналата седмица в района на квартал „Зла река“ в град Априлци, предаде  БНР . \r\nЗаради този случай областният управител на Ловеч Ваня Събчева свиква утре заседание на областната епизоотична комисия, на което ще бъдат одобрени и мерките за биосигурност. \r\nВ района на Априлци няма индустриални свинекомплекси, а Агенцията по храните продължава проверките за живи домашни прасета, отглеждани по дворовете. \r\nАфриканска чума е установена и при диво прасе, отстреляно в ловните полета на Държавното горско стопанство Горна Оряховица. Спрян е ловът, дърводобивът и събирането на билки и гъби в 20-километровата охранителна зона, която засяга общините Лясковец, Горна Оряховица, Велико Търново и Златарица. \r\n12 проби от отстреляни глигани са дали в последните дни ловците от ловните полета в Горнооряховското горско стопанство. Положителна за африканска чума по свинете е тази от животното, отстреляно в землището на лясковското село Мерданя. Случаят е първи за тази част на Великотърновска област. \r\nЗабранено е влизането в горите на всички, освен на пряко заетите с претърсване и отстраняване на други заразени животни. \r\nПреди седмица от Министерството на земеделието обявиха във Велико Търново, че се подготвят промени в Закона за лова, с които ловният сезон за диви прасета ще се удължи с три месеца. Целта е намаляване на популацията 8 пъти до 0,3 бройки на 100 хектара площ.", "date": "2019.08.19", "title": "Ловеч: Първи случай на африканска чума по свинете е регистриран в областта"}
{"url": "http://www.focus-news.net/news/2019/08/19/2690828/reuters-sasht-testvaha-raketa-ogranichena-ot-drsmo.html", "text": "Пентагонът заяви в понеделник, че е изпробвал конвенционално конфигурирана наземна крилата ракета, която е ударила целта си след повече от 500 км полет, което е първото подобно изпитание, след като САЩ се изтеглиха от Договора за премахване на ракетите със среден и по-малък обсег (ДРСМО), предава  Reuters . \r\nВ изявление Пентагонът заяви, че тестът е проведен  в неделя на остров Сан Никола, Калифорния. \r\nСАЩ официално се оттеглиха от ДРСМО от 1987 г. рано този месец, след като определиха, че Москва нарушава договора, обвинение, което Кремъл отрече. \r\n \r\n  Юлиян Марков", "date": "2019.08.19", "title": "Reuters: САЩ тестваха ракета, ограничена от ДРСМО"}
{"url": "http://www.focus-news.net/news/2019/08/19/2690825/", "text": "Руският президент Владимир Путин свързва протестите в Москва с изборния цикъл, предава  TACC . \r\n\"Всичко това е свързано с избирателния цикъл,\" каза той пред журналисти преди разговорите с френския президент Еманюел Макрон. \"Изборите за регионални власти, включително Москва, трябва да се проведат през септември тази година.\" \r\nПутин нарече \"очевидни\" причините, поради които редица кандидати не бяха допуснати на регионалните избори, включително Московската градска дума. \r\n\"Тази година 57 души не бяха допуснати до изборите за очевидни нарушения по време на предизборната кампания\", каза той на пресконференция. Сред тези причини Путин нарече фалшифицирането на подписите в подкрепа на определени кандидати. Президентът отбеляза, че през 2014 г. около 111 души не са били допуснати до изборите. \r\nПутин припомни, че има легален начин за разрешаване на подобни спорове - съдебни процедури. Според него има прецеденти, когато кандидатите са успели да защитят правото си да бъдат избрани в съда, въпреки първоначално отрицателното решение на избирателната комисия по отношение на тях. \r\nПрезидентът отбеляза, че отговорните за сблъсъците с правоохранителните органи на масови митинги в Москва трябва да бъдат подведени под отговорност по закон. \r\n\"Гражданите имат право на мирни протести в съответствие с действащия закон и властите трябва да осигурят прилагането на тези права\", каза той. „Но никой - нито властите, нито която и да е група граждани - няма право да нарушава действащия закон и да доведе ситуацията до абсурд или да се сблъска с властите“, добави руският лидер. „Това е нарушение на закона и всички, които са виновни за тези нарушения, трябва да носят отговорност в съответствие с руското законодателство.\" \r\nПутин припомни протестите на „жълтите жилетки“, които се проведоха във Франция, въпреки че призна, че като гост не му е приятно да говори за това. „Но трябва, защото вие задавате този въпрос“, каза той, обръщайки се към репортерите. Путин припомни, че в резултат на тези инциденти са загинали 11 души, други 2,5 хиляди граждани са ранени. „Не бихме искали подобни събития да се случат в руската столица“, подчерта държавният глава. \"Ще направим всичко възможно, за да гарантираме, че вътрешнополитическата ни ситуация се развива стриктно в рамките на действащия закон\", каза той. \r\nПутин припомни, че през юли и август тази година в Москва е имало протестни митинги, които бяха санкционирани от властите и \"преминаха мирно и без ексцесии\". \"Бих искал да продължим да го правим по този начин\", заключи той. \r\nРедица кандидати за депутати на Московската градска дума, позициониращи се като независими, не бяха регистрирани по-рано поради големия брой неточни и невалидни подписи на избиратели, събрани в тяхна подкрепа. В отговор те поискаха да бъдат регистрирани без проверка на подписите, тъй като според тях тази система се е дискредитирала. В тяхна подкрепа бяха проведени няколко акции в Москва, включително и такива, които не бяха разрешени от властите, припомня ТАСС. \r\n \r\n  Юлиян Марков", "date": "2019.08.19", "title": "ТАСС: Владимир Путин свърза протестите в Москва с изборния цикъл"}
{"url": "http://www.focus-news.net/news/2019/08/19/2690823/reuters-makron-prizova-putin-da-uvazhava-demokratsiyata.html", "text": "Френският президент Еманюел Макрон каза на руския лидер Владимир Путин в понеделник, че Москва трябва да се придържа към основните демократични принципи и че е правилно да води диалог между страните, за да се продължи напред по отношение на международните кризи, предава  Reuters \r\nМакрон, който e домакин на Путин в лятната си резиденция в Южна Франция, заяви, че се надява двамата лидери да постигнат напредък към мирно разрешаване на кризата в Украйна, след като новият президент (Зеленски) предложи маслинова клонка на Путин. \r\n„Ние призовахме това лято за свобода на протеста, свобода на словото, свобода на мнението и свобода за участие в избори, които трябва да се спазват изцяло в Русия, както за всеки член на Съвета на Европа“, заяви Макрон на съвместна пресконференция от тяхната среща. \r\n\"Защото вярвам в европейска Русия.\" \r\n \r\n  Юлиян Марков", "date": "2019.08.19", "title": "Reuters: Макрон призова Путин да уважава демокрацията"}
{"url": "http://www.focus-news.net/news/2019/08/19/2690829/prof-d-r-miroslav-ivanov-institut-po-lozarstvo-i-vinarstvo-pleven-ochakva-se-normalna-rekolta-ot-vineni-i-desertni-sortove-grozde.html", "text": "Очаква се нормална реколта от винени и десертни сортове. Това каза за  Радио „Фокус“  проф. д-р Мирослав Иванов от Института по лозарство и винарство в Плевен по повод реколтата от грозде тази година. „Сортовете с къс вегетационен период, или ранно зреещите, вече са готови. Тези, създадени в Института по лозарство и винарство, вече са в консумативна зрялост и се предлагат за закупуване от граждани в института“, посочи проф. д-р Мирослав Иванов. Той добави, че в близките седмици ще достигнат технологична зрялост и винените сортове и ще може да започне кампанията по гроздобера. „При стопаните, положили грижи за лозите, ще се получи нормална реколта“, подчерта проф. д-р Мирослав Иванов.  \r\nВиолета КРЪСТЕВА", "date": "2019.08.19", "title": "Проф. д-р Мирослав Иванов, Институт по лозарство и винарство-Плевен: Очаква се нормална реколта от винени и десертни сортове грозде"}
{"url": "http://www.focus-news.net/news/2019/08/19/2690831/shumen-zhiteli-na-kv-trakiya-izlyazoha-na-protest-sreshtu-prezastroyavaneto-na-kvartala.html", "text": "С протест и шествие жители на кв. „Тракия“ в Шумен изразиха недоволството си от презастрояването на квартала, предаде репортер на  Радио „Фокус“-Шумен . Протестиращите заявиха, че не искат повече бетон, а зелени площи и дървета, облагородяване на свободното междублоково пространство с подходяща растителност, детски площадки, шадравани и пейки за майките с деца и възрастните хора. „Казваме „не“ на бетона, и „да“ на повече детски площадки и засети дървета“, заяви Таня Христова от протестиращите.  \r\nНедоволството е породено от решението на Общински съвет-Шумен за изграждане на социални жилища на територията на квартала с финансиране по Оперативна програма „Региони в Растеж“. Хората изразиха притеснение, че подобно жилище в центъра на квартала може да се превърне в гето и да създаде проблеми. На 10 юни в общината са внесени 500 подписа срещу решението за строежа на сграда за социално слаби.  \r\nПроектът на Община Шумен „Изграждане на социални жилища в град Шумен“ е финансиран по Оперативна програма „Региони в растеж 2014-2020 г.“. В него е заложено изграждане на многофамилна жилищна сграда, която ще се състои от две секции. По проекта е предвидено също изграждането на паркинг за 40 автомобила и детска площадка. \r\nИвелина ИВАНОВА", "date": "2019.08.19", "title": "Шумен: Жители на  кв. „Тракия“ излязоха на протест срещу презастрояването на квартала"}
{"url": "http://www.focus-news.net/news/2019/08/19/2690830/sport-belgiya-poiska-domakinstvoto-na-svetovnoto-parvenstvo-po-futbol-za-zheni-prez-2023-godina.html", "text": "Футбол: Футболната асоциация на Белгия обяви, че планира да издигне кандидатура за домакинство на световното първенство по футбол за жени през 2023 година. В шампионата след 4 години ще участват за първи път 32 държави, което е с 8 повече спрямо завършилото преди месеци първенство във Франция. \r\nДо момента още девет други държави са поискали домакинство на женския Мондиал - Аржентина, Австралия, Боливия, Бразилия, Колумбия, Япония, Нова Зеландия, Южна Африка, както и Южна Корея, която може да домакинства заедно със Северна Корея . Страните, желаещи да приемат световното първенство за жени, имат срок до 2 септември да подадат кандидатурите си.", "date": "2019.08.19", "title": "Спорт: Белгия поиска домакинството на Световното първенство по футбол за жени през 2023 година"}
{"url": "http://www.focus-news.net/news/2019/08/19/2690821/ria-novosti-siriya-e-ustanovila-palen-kontrol-varhu-grad-han-sheyhun.html", "text": "Проправителственият вестник Al-Watan съобщава, че сирийската армия е поела пълен контрол над град Хан Шейхун в провинция Идлиб, цитира изданието  РИА Новости \r\nОсвен това армията контролира магистралата Дамаск-Алепо, хълма Нимр, кулата на мобилния оператор \"Сириател\", селата Хорш Хан и Вади ал-Фат в южната част на провинция Идлиб. \r\nСлед преговорите за Сирия в Нур Султан на 2 август в Идлиб влезе в сила „режим на примирие“. \r\nКомандването на сирийската армия заяви, че ще спре боевете, ако Турция следва руско-турското споразумение, постигнато през септември 2018 г. в Сочи. \r\nОсновният момент беше изтеглянето на тежки и средни оръжия на бойци на 20 километра от демилитаризираната зона в Идлиб. \r\nТри дни по-късно, на 5 август, армията възобнови операцията поради неспазване на условията от страна на бандите, които, възползвайки се от затишието, направиха опити да атакуват позициите на сирийската армия в северната част на провинция Хама и многократно откриваха огън по жилищни райони в околността. \r\n \r\n  Юлиян Марков", "date": "2019.08.19", "title": "РИА Новости: Сирия е установила пълен контрол върху град Хан Шейхун"}
{"url": "http://www.focus-news.net/news/2019/08/19/2690835/varna-s-avioshou-retro-rali-rok-i-mnogo-veselie-shte-bade-otbelyazan-praznikat-na-aksakovo.html", "text": "С авиошоу, ретро рали, рок и много веселие ще бъде отбелязан празникът на Аксаково, който тази година чества 15 години от обявяването си за град. Това съобщиха от  Общината . По традиция, 15-ият рожден ден ще бъде празнуван в продължение на няколко дни, а Общината е осигурила внушителна, пъстра и разнообразна програма. Началото ще поставят най-зрелите жители на Аксаково още на 20-и август с олимпийските игри за възрастни по проект „Еразъм+ спорт”. Истинските празнични забавления стартират в петък с празничен концерт “Това е България”.  \r\nСъботата ще е празнична от рано – в 11.00 часа е началото на националния авиомоделен събор „Fun Fly 2019”, който ще се проведе на поляна „Горен Доброглед“ в село Доброглед. Вечерните часове на празника първо ще са във владение на най-малките, с празник в центъра на града с водещ Monty, а след това – властта в забавленията вземат талантите на Танцов ансамбъл „Изворче” и Славка Калчева.  \r\nНеделята по традиция започва в 09.00 с празнична Света Литургия в храм „Свето Успение Богородично” в град Аксаково. По обяд, в центъра стартира „Ретро рали Варна”. Вечерта градският стадион ще се превърне в арена за ветерански футболен сблъсък, а в 20.30 часа централният площад ще се превърне в сцена, на която освен местни дарования ще се качат рок групите Б. Т. Р. и Конкурент.", "date": "2019.08.19", "title": "Варна: С авиошоу, ретро рали, рок и много веселие ще бъде отбелязан празникът на Аксаково"}
{"url": "http://www.focus-news.net/news/2019/08/19/2690833/regionalen-istoricheski-muzey-pazardzhik-prouchvaniyata-na-selishtna-mogila-yunatsite-prez-nastoyashtiya-sezon-donesoha-izklyuchitelno-interesni-rezultati.html", "text": "Проучванията на селищна могила Юнаците през настоящия сезон донесоха изключително интересни резултати, съобщиха от пресцентъра на  Регионалния исторически музей  в Пазарджик. Направените сондажи показват, че селището от халколитната епоха е имало много по-голяма площ от селищната могила – над 100 дка. В проучваната над 10 години негативна структура, на дълбочина над 6 м от древния терен, се разкриха последователни конструкции от дърво и глина – най-вероятно от входа към селището, който е оставал на известна дълбочина под нивото на последователно наслагващите се едно върху друго селища. В сграда с площ над 100 кв. м, с различни помещения, се разкри силно обгорял скелет на бебе, лежащо сред разпилени зърна и семена, затиснато под горели деструкции и нападали съдове, останки от които покриват целия под на помещението.  \r\nДосега са открити 168 находки, сред които орнаментирани костени и глинени антропоморфни фигурки, зооморфни и орнитоморфни глинени фигурки (една от тях е на птица с две глави, украсена с червена боя), накити от средиземноморските миди Spondylius и Dentalium, инструменти от мед, камък, кост. Значително по-големи от известните досега се оказаха и размерите на селището от ранната бронзова епоха, разположено извън границите на селищната могила. Останки от три последователни строителни хоризонта се откриха на 85 м южно от могилата, като към най-горния от тях принадлежи погребение на бебе в урна – до съоръжение от по-долния хоризонт.", "date": "2019.08.19", "title": "Регионален исторически музей - Пазарджик: Проучванията на селищна могила Юнаците през настоящия сезон донесоха изключително интересни резултати"}
{"url": "http://www.focus-news.net/news/2019/08/19/2690826/dots-sonya-penkova-nvim-mnogo-sa-sabitiyata-koito-predstoi-natsionalniyat-voennoistoricheski-muzey-da-predlozhi-na-svoyata-publika-do-kraya-na-tazi-godina.html", "text": "Много са събитията, които предстои Националният военноисторически музей  да предложи на своята публика до края на тази година. Това съобщи в интервю за  Агенция „Фокус“  директорът на Националния военноисторическия музей доц. Соня Пенкова. „В края на август ни предстои откриване на една изложба, наречена „Борба и страдание“. Посветена е на 80-годишнината от Втората световна война. Една изложба, с която ни гостува Музеят на втората световна война в Гданск. Това е фотоизложба. Тя ще бъде открита на 29 август в Националния военноисторически музей в София“, разказа тя. „Във времето между тези две изложби, за които туко що стана дума, ще отвори врати още една изложба. Тя е посветена на битието на съвременната българска армия, на нейния път след демократичните промени до наши дни. В едно съвсем ново пространство ще бъде представена съвременната българска армия с всички тежести и всички успехи, които тя има в годините след 1990 година до наши дни“, допълни доц. Пенкова. „Освен това предстои да гостуваме във Виена с една изложба, наречена „Противостояния“, с която ще отбележим края на Първата световна война. Изложбата ще бъде представена в българския културен институт Дом „Витгненщайн“, обясни още директорът на Националния военноисторически музей. Тя поясни, че се финансира от Министерството на културата. „Ноември месец предстои голямо отбелязване на битката при Варна в нашия филиал парк-музей на военната дружба „Владислав Варненчик” – 575 години от края на битката при Варна, която годишнина ще отбележим с международна конференция и изложба“, допълни доц. Пенкова.  \r\n Пълния текст на интервюто четете в „Мнение”  \r\nТеодора ПАТРОНОВА", "date": "2019.08.19", "title": "Доц. Соня Пенкова, НВИМ: Много са събитията, които предстои Националният военноисторически музей да предложи на своята публика до края на тази година"}
{"url": "http://www.focus-news.net/news/2019/08/19/2690834/boris-dzhonsan-es-shte-otstapi-v-pregovorite-za-brekzit.html", "text": "Борис Джонсън заяви, че лидерите на ЕС ще променят позициите си и ще позволят на Обединеното кралство да премахне предпазния механизъм за ирландската граница в споразумението за оттегляне, цитира думите му британският вестни  The Guardian \r\nДокато премиерът се подготвя за разговори лице в лице с Ангела Меркел и Еманюел Макрон тази седмица, той призна, че ще има „неравности на пътя“ преди евентуално споразумение за отпадане на плана за предотвратяване на твърда граница в Ирландия . \r\nСлед изтичането на документи на кабинета този уикенд стана ясно, че заплахите на Джонсън за Брекзит без сделка може да доведе до невероятно големи икономически загуби. \r\n\"Ще бъдем готови да излезем на 31 октомври, със или без сделка\", заяви Джонсън в понеделник. Сега, разбира се, нашите приятели и партньори от другата страна на Канала проявяват малко нежелание в момента да променят позицията си. \r\n„Това е добре - убеден съм, че ще го направят, но междувременно трябва да се подготвим за изход без сделка. Искам сделка. Готови сме да работим с нашите приятели и партньори, за да постигнем сделка, но ако искате добра сделка за Обединеното кралство, трябва едновременно да се подготвите да излезете без такава. \" \r\nДжонсън ще се срещне с германския канцлер в сряда и с френския президент в четвъртък, преди срещата на Г-7 в Биариц в събота. \r\nНа въпрос дали ще бъде постигнат напредък по време на тези разговори, Джонсън отговори: „Е, това , страхувам се, много зависи от нашите приятели и се надявам те да направят компромиси. \r\n„Те видяха, че парламентът на Обединеното кралство три пъти е отхвърлял споразумението за оттегляне, предпазният механизъм просто не работи, не е демократичен и се надявам, че ще намерят подходящ компромис, но междувременно се готвим да излезем на 31 октомври. \" \r\nПланираната първа среща с Жан-Клод Юнкер, напускащият президент на Европейската комисия, отпадна, тъй като Юнкер се възстановява от операция за отстраняване на жлъчния си мехур. Очаква се Джонсън също да говори с Лео Варадкар, ирландския премиер, преди срещата на върха. \r\nДокументите от кабинета за операция Yellowhammer, изготвени този месец, предупреждават за потенциален недостиг на храна и горива, щети за системата за социални грижи и връщане към твърда граница в Северна Ирландия, ако Великобритания напусне ЕС без сделка. \r\n \r\n  Юлиян Марков", "date": "2019.08.19", "title": "Борис Джонсън: ЕС ще отстъпи в преговорите за Брекзит"}
{"url": "http://www.focus-news.net/news/2019/08/19/2690837/stara-zagora-vazstanoveno-e-dvizhenieto-pri-km-222-na-am-trakiya-v-posoka-sofiya.html", "text": "Възстановено е движението при км 222 на АМ \"Тракия\" в посока София. Това съобщиха от пресцентъра на  Агенция \"Пътна инфраструктура\" .", "date": "2019.08.19", "title": "Стара Загора: Възстановено е движението   при км 222 на АМ \"Тракия\" в посока София"}
{"url": "http://www.focus-news.net/news/2019/08/19/2690838/afp-pozharat-na-gran-kanariya-e-izvan-kontrol-i-se-prevrashta-v-ekologichna-tragediya.html", "text": "Пожарът на Гран Канария е извън контрол и се превръща в „екологична трагедия“, като в понеделник се наложи принудителна евакуация, след като пламъците се издигаха толкова високо, че противопожарните самолети не могат да действат, предава  AFP . \r\nПожарът, трети за 10 дни в планинския център на острова, е наложил евакуацията на няколко села с общо 9 000 души, съобщи говорител на спешните служби. \r\nНе се съобщава за смъртни случаи и туризмът на Гран Канария, който е популярен сред чужденците, не е засегнат. \r\nОбщо 1000 пожарникари и други спасители заедно с 14 хеликоптери и самолети работеха за овладяване на пожара, който е унищожил 6000 хектара (15 000 декара), съобщават от спешните служби. \r\nТази мобилизация на сили и техника \"е най-голямата, която някога се е провеждала на Канарските острови и е една от най-големите реализирани в Испания през последните няколко години\", заяви министърът на земеделието Луис Планас. \r\nПожарникарите заявиха, че огънят е подпомаган от високите температури, силните ветрове и ниската влажност. \r\n \r\n  Юлиян Марков", "date": "2019.08.19", "title": "AFP: Пожарът на Гран Канария е извън контрол и се превръща в „екологична трагедия“"}
{"url": "http://www.focus-news.net/news/2019/08/19/2690832/tass-putin-zayavi-che-rusiya-poddarzha-usiliyata-po-likvidirane-na-teroristichnata-zaplaha-v-idlib.html", "text": "Русия подкрепя усилията на сирийската армия срещу терористите в провинция Идлиб, откъдето има постоянни атаки на въоръжени групировки. Това заяви руският президент Владимир Путин на съвместна пресконференция с френския президент Еманюел Макрон, цитиран от  TACC . \r\nТой отбеляза, че преди създаването на демилитаризирана зона в Идлиб 50% от този регион на Сирия е бил контролиран от терористи, а сега - 90%. \"И ние виждаме постоянни боеве оттам. Освен това, което е особено опасно, наблюдаваме прехвърлянето на бойци от този регион в други региони на света и това е изключително опасно нещо\", каза Путин. \r\n\"Следователно ние подкрепяме усилията на сирийската армия да провежда местни операции за ликвидиране на тези терористични заплахи\", подчерта руският лидер. Според него \"никога не е обещавано\", че терористите в Идлиб ще могат да се чувстват комфортно. \"Напротив, беше казано, че работата срещу терористите ще продължи\", завърши руският президент. \r\n\"Необходимо е примирието в провинцията (Идлиб)да бъде спазено. Ще имаме възможност да обсъдим това\", заяви френският президент Макрон. \r\n\"Мисля, че можем да постигнем повече в хуманитарния план в Сирия, отколкото преди две години\", каза той, като подчерта,ч е ситуацията в Сирия и по-конкретно в провинция Идлиб ще бъде една от темите на разговор между двамата президенти. \r\n \r\n  Юлиян Марков", "date": "2019.08.19", "title": "ТАСС: Путин заяви, че Русия поддържа усилията по ликвидиране на терористичната заплаха в Идлиб"}
{"url": "http://www.focus-news.net/news/2019/08/19/2690840/sport-v-pravets-shte-se-provede-balkansko-parvenstvo-po-leka-atletika.html", "text": "Лека атлетика: Балканският шампионат ще де проведе на 2-3 септември на Градския стадион в Спортен комплекс „Правец”, като входът е свободен. В него ще вземат участие нашите най-добри лекоатлети, сред които Ивет Лалова – спринт, Тихомир Иванов и Мирела Демирева – скок на височина, Габриела Петрова – троен скок, Радослава Мавродиева – хвърляне на гюле и Мирела Демирева – скок на височина. \r\nБългария е домакин за втора поредна година на Балканския шампионат по лека атлетика за мъже и жени, като миналия сезон първенството се проведе на стадион „Берое” в гр. Стара Загора.", "date": "2019.08.19", "title": "Спорт: В Правец ще се проведе балканско първенство по лека атлетика"}
{"url": "http://www.focus-news.net/news/2019/08/19/2690841/blagoevgrad-nad-1000-zhiteli-i-gosti-na-obshtina-simitli-prisastvaha-na-vtoroto-izdanie-na-disko-retro-maraton-v-selo-krupnik.html", "text": "Над 1000 жители и гости на община Симитли присъстваха на второто издание на диско ретро маратон, провело се в село Крупник. Това съобщиха за  Радио „Фокус“ – Пирин  от кметството в населеното място. Музикалното събитие, което се проведе на 17 август бе по инициатива на жители на селото, които от години живеят в чужбина с подкрепата и съдействието на кмета на Крупник Иванка Чакалска и кмета на Община Симитли Апостол Апостолов. Маратона с песни от 70-те, 80-те и 90-те години се проведе на стадион „Арена-Крупник“. Професионалисти се погрижиха и за музиката, и светлините. \r\nИдеята се зародила около Нова година, когато обикновено се прибират гастарбайтерите. Тогава направили в местния ресторант подобно ретро парти. Харесало им, но искали да бъде по-мащабно. И решили да го направят на стадиона, за да се съберат повече хора, да потанцуват и се повеселят. DJ Алексей, който е от Крупник, подготви много изненади. А след края на шоуто всеки поиска то да стане традиция. \r\nЛивия НИНОВА", "date": "2019.08.19", "title": "Благоевград: Над 1000 жители и гости на община Симитли присъстваха на второто издание на диско ретро маратон в село Крупник"}
{"url": "http://www.focus-news.net/news/2019/08/19/2690839/shumen-regionalna-biblioteka-stiliyan-chilingirov-shte-priema-kato-dareniya-ot-grazhdani-i-institutsii-edinstveno-detska-literatura-spravochna-literatura-i-dr-knigi-izdadeni-sled-2000-g.html", "text": "Регионална библиотека „Стилиян Чилингиров”-Шумен ще приема като дарения от граждани и институции единствено детска литература, справочна литература – енциклопедии, речници, библиографии и др. книги, издадени след 2000 г. Това съобщиха от  библиотеката . Ще се приемат и редки и ценни издания (издадени преди 1900 г.) и издания, които са библиографска рядкост.", "date": "2019.08.19", "title": "Шумен: Регионална библиотека „Стилиян Чилингиров” ще приема като дарения от граждани и институции единствено детска литература, справочна литература и др. книги, издадени след 2000 г."}
{"url": "http://www.focus-news.net/news/2019/08/19/2690842/nikolay-kirov-sayuz-na-zarnoproizvoditelite-burgas-v-sravnenie-s-minalata-godina-ima-lek-spad-do-5-na-kolichestvoto-na-zarnoto-no-pak-za-smetka-na-tova-kachestvoto-e-po-dobro.html", "text": "В сравнение с миналата година има лек спад до 5% на количеството на зърното, но пък за сметка на това качеството е по-добро. Това каза за  Радио „Фокус“ – Бургас  Николай Киров, председател на Съюза на зърнопроизводителите в Бургас. „Свършихме пшеницата, ечемикът, рапицата, овесът и ръжта също са прибрани. От няколко дена сме стартирали прибирането и на слънчогледа, това е може би последната култура, има и царевица, но тя е по-късно“, добави Киров. По думите му това, което обезпокоява земеделците е голямата суша, която все още е факт в региона, както и цената на зърното, която върви надолу. „Сега е може би с около 15-20% по-ниска за разлика от миналата година по същото време“, заяви Николай Киров. Той обясни, че почти никой не продава, защото цената е ниска и не може да се покрие себестойността на вложените разходи. Според него една от причините за това са международните пазари. „Пшеницата, ечемикът и рапицата са борсови стоки, на международните пазари цените са такива. Не можем да кажем, че реколтата в Русия, Украйна или изобщо в Европа е по-хубава от миналата година. Според мен политиката между САЩ и Китай рефлектира върху цената на зърното, което за мен е непонятно, но засега цената е наистина ниска“, допълни Киров. \r\nСпоред него поради по-ниската стойност на зърното е нелогично да се вдига цената на брашното. Киров уточни, че цената на зърното е с 15-20% по-ниска в сравнение с миналата година и не е логично да се поскъпва брашното както, като няма и повод за безпокойство у гражданите. Той посочи и други причини, поради които цената на брашното вероятно няма да се вдигне, но няма и да се намали. Това са поскъпването на електрическата енергия, повишаването на стойността на осигуровките и на работната заплата, които пък са от значение при определяне цената на брашното при хлебопроизводителите. „Въпреки всичко не би трябвало да има увеличение на цената на брашното, най-вероятно ще остане същата“, добави Киров. \r\nМария КУРТЕВА", "date": "2019.08.19", "title": "Николай Киров, Съюз на зърнопроизводителите – Бургас: В сравнение с миналата година има лек спад до 5% на количеството на зърното, но пък за сметка на това качеството е по-добро"}
{"url": "http://www.focus-news.net/news/2019/08/19/2690843/plovdiv-blizo-130-proverki-po-zabranata-za-tyutyunopushene-na-obshtestveni-mesta-sa-izvarsheni-ot-rzi-prez-poslednata-sedmitsa-izdadeni-sa-dve-predpisaniya-za-ustanoveni-narusheniya.html", "text": "129 проверки по спазване на забраната за тютюнопушене на обществени места са извършили здравните инспектори в Пловдив през последната седмица. Това сочи справка в сайта на  Регионалната здравна инспекция  (РЗИ) в Пловдив. Проверени са 37 заведения за обществено хранене, 24 открити и 46 закрити обществени места, както и 22 детски и учебни заведения. Издадени са две предписания за установени нарушения. През изминалата седмица са постъпили две жалби от граждани и институции. Извършени са също 216 проверки по текущ контрол.", "date": "2019.08.19", "title": "Пловдив: Близо 130 проверки по забраната за тютюнопушене на обществени места са извършени от РЗИ през последната седмица, издадени са две предписания за установени нарушения"}
{"url": "http://www.focus-news.net/news/2019/08/19/2690836/tass-emanyuel-makron-podcherta-vazhnata-rolya-na-rusiya-za-razreshavane-na-krizite-po-sveta.html", "text": "Русия играе изключително важна роля за разрешаване на глобалните кризи, заяви френският президент Еманюел Макрон преди разговорите с руския президент Владимир Путин, цитиран от  TACC . \r\n\"Всички най-големи кризи в света ще бъдат тема на нашата дискусия с руския президент, защото Франция се подготвя за срещата на Г-7, която председателства, и защото Русия играе решаваща роля за разрешаването на кризи. Ето защо искам да разменя мнения с руския президент Владимир Путин по всички тези въпроси \", каза френският президент. \r\nСпоред Макрон светът сега \"преминава през наистина историческа фаза, защото принципът на многостранността е под атака\". \"И трябва да помислим как да трансформираме този световен ред. Дълбоко съм убеден в това. Тоест, трябва да развием нови форми на отношения и полезни взаимодействия. Това ще бъде в центъра на дискусиите на срещата на Г-7 и в центъра на нашите разговори днес\", подчерта той. \r\n\"В този смисъл отношенията между Франция и Русия, Русия и Европейския съюз са абсолютно решаващи. Подчертавам това повече от веднъж\", каза френският президент. \r\nМакрон отбеляза, че знае какво разделя Руската федерация и Запада през последните десетилетия. \"Също така съм наясно с разговорите (в Русия по отношение на нейните] отношения със Запада. Но знам и нещо друго: Русия е дълбоко европейска страна. Ние вярваме в тази Европа, която се простира от Лисабон до Владивосток\", каза той. \r\n\"Ние трябва (заедно) да разработим нова архитектура на сигурността и доверието между Русия и Европейския съюз. Франция има важна роля в това. И тя ще я играе\", подчерта френският лидер. \r\nСпоред Макрон Париж и Москва трябва да си сътрудничат, за да обединят позициите на Русия и Европа, въпреки различията. \r\n\"Трябва да работим заедно, за да обединим позициите на Русия и Европа. Това трябва да се направи, въпреки съществуващите различия\", каза той. \"Руската федерация и Франция продължават напред по много въпроси, тъй като се стремят да развиват отношенията.\" \r\nСпоред него това се отнася и за икономическата област, в която „отношенията се развиват, въпреки продължаващите санкции“. \r\nОсвен това Макрон добави, че \"диалогът с Москва е необходим за ЕС, тъй като Русия е голяма европейска сила\". \r\nСпоред руската страна двустранната търговия през 2018 г. се е увеличила с 11,2% и сега възлиза на 17,2 милиарда долара. \r\n \r\n  Юлиян Марков", "date": "2019.08.19", "title": "ТАСС: Еманюел Макрон подчерта важната роля на Русия за разрешаване на кризите по света"}
{"url": "http://www.focus-news.net/news/2019/08/19/2690845/vidin-istoriyata-ozhivyava-v-krepostta-baba-vida-v-ramkite-na-festivala-badina-na-24-i-25-avgust.html", "text": "Средновековната крепост за поредна година ще бъде сцена на фестивала „БъдинЪ“, който се организира от Община Видин на 24 и 25 август. Това съобщиха за  Радио „Фокус“ – Видин  от Общината. Събитието е насочено към средновековното минало, когато ролята на бдинските владетели нараства, а Видин става център на царство. \r\nСедмото издание ще впечатли посетителите с демонстрация на занаяти, характерни за периода, с военната екипировка и тактика, използвани по време на честите битки тогава. \r\nВечерният спектакъл през първия ден от фестивала ще насити атмосферата с танци,  дуели, ще прехвърчат огнени искри. Така миналото, пречупено през погледа на групата за исторически възстановки „Първи италийски легион“ ще покаже значимостта на историческите събития. Целта е да се постигне образователен и емоционален ефект както за посетителите, така и за участниците. Автентичността на мястото допълнително засилва връзката минало-настояще и предизвиква интерес към историята. \r\nВиното е неразделна част от бита на българите през всички епохи от развитието на държавата ни, то присъства в най-важните ритуали, съпътстващи живота на човека. Затова за доброто настроение на почитателите на средновековната история се организира дегустация на дунавски вина. \r\nДетската публика ще има възможност да участва в специално подготвени игри, които ще забавляват, но и ще покажат необятния лабиринт на историческото познание. \r\nПъстрата палитра от различни елементи, включени във фестивала, ще обогати представата за отминали събития, но и за запомнящо се преживяване сред неповторимата обстановка в замъка „Баба Вида“. \r\nВходът за всички прояви по време на средновековния фестивал „БъдинЪ“ е свободен.", "date": "2019.08.19", "title": "Видин: Историята оживява в крепостта „Баба Вида“ в рамките на фестивала „БъдинЪ“ на 24 и 25 август"}
{"url": "http://www.focus-news.net/news/2019/08/19/2690846/the-independent-boris-dzhonsan-nareche-vazmozhniya-nedostig-na-hrani-i-lekarstva-neravnosti-po-patya.html", "text": "Борис Джонсън настоява, че потенциалният недостиг на храна, горива и лекарства, месеци хаос по пристанищата и евентуална рецесия при Брекзит без сделка са просто „неравности на пътя“, пише левият британски вестник  The Independent . \r\nПремиерът изрази безпокойство заради тайно досие на Уайтхол - известно като „Операция „Йелоухамър““ - което представя „най-вероятните афтършокове“ за Обединеното кралство в случай на Брекзит без споразумение. \r\nИзтеклият документ, който съдържа подробни планове за действие при извънредни ситуации, предизвика безпокойство сред депутатите, но премиерът заяви, че досието е „остаряло“ и Великобритания прави всички „необходими подготовки“ за такъв сценарий. \r\nТова се случва, след като Джонсън отхвърли исканията на повече от 100 депутати за свикване на парламента, за да се обсъди все по-вероятната перспектива за Брекзит без сделка, подкрепени от лидера на лейбъристите Джереми Корбин. \r\nОчаква се премиерът да посочи ангажимента си да напусне ЕС на 31 октомври - със или без споразумение - когато се срещне германския канцлер Ангела Меркел и френския президент Еманюел Макрон тази седмица. \r\nПопитан за документите на операцията „Йелоухамър“ при посещение в Корнуол, Джонсън каза: „Няма да обещавам, че няма да има - както казах пред Даунинг Стрийт - може да има неравности по пътя, но ще сме готови да излезем на 31 октомври, със или без сделка“. \r\nИзтичащият документ, публикуван от Sunday Times, предупреди, че Великобритания ще бъде засегната от тримесечен\"срив\" в пристанищата си, твърда ирландска граница и недостиг на храна и лекарства, ако Великобритания напусне без споразумение. \r\nБизнес лидерите поискаха независимо разследване на въздействието на брекзит без споразумение, след като бяха изненадани заради прогнозирания недостиг на горива в документа. \r\n \r\n  Юлиян Марков", "date": "2019.08.19", "title": "The Independent: Борис Джонсън нарече възможния недостиг на храни и лекарства – „неравности по пътя“"}
{"url": "http://www.focus-news.net/news/2019/08/19/2690848/sport-lokomotiv-plovdiv-pobedi-dunav-s-31.html", "text": "Футбол: Отборът на Локомотив Пловдив победи Дунав с 3:1впоследен мач от шестия кръг на  efbet Лигата . Гостите от Русе поведоха с гол на Христов, но с два гола на Димитър Илиев, първият от дузпа и един на Карагерен домакините оформиха крайния резултат.След победата Локомотив Пловдив зае третото място във временното класиране с 13 точки, а Дунава са девети с шест точки.  Следващият кръг Локомотив Пловдив гостуват на Левски, а Дунав приемат ЦСКА.", "date": "2019.08.19", "title": "Спорт: Локомотив Пловдив победи Дунав с 3:1"}
{"url": "http://www.focus-news.net/news/2019/08/19/2690844/sliven-karakachani-ot-balgariya-gartsiya-i-makedoniya-se-sabirat-v-grada-za-traditsionniya-si-sabor.html", "text": "Керван, представящ придвижването на каракачаните към пасищата, ще бъде главната атракция на тазгодишното 28-о издание на Фестивала на Федерацията на културно-просветните дружества на каракачаните в България, който се провежда по традиция през август в местността Карандила над Сливен. Това съобщи пред  Радио „Фокус“ – Сливен  председателят на федерацията Христо Христов. Той посочи, че подобна възстановка, посветена на номадския живот на етносам ще бъде представяна за първи път. \r\nКерванът ще се състои от четири коня, натоварени с традиционна покъщнина, и ще бъде воден от младо момиче. Ще го съпровождат два фолклорни състава. Конете ще преминат по пътя на Карандила и ще спрат пред т. нар. „чатура“ – временна колиба, които каракачаните правели по време на своите преходи. \r\n28-мият Национален събор на каракачаните в България ще се проведе 24 август. Събитието ще започне с водосвет от 11.00 часа. След това фолклорна програма ще представят танцовите състави при Културно-просветните дружества на каракачаните от цялата страна и Ансамбълът за народни песни и танци „Сливен“. Като всяка година, и тази, ще има и курбан за здраве. \r\nТрадиционното каракачанското веселие „гленди“ ще се състои от 20.00 часа в града. Освен представители на дружествата от страната, за събора се очакват гости от Гърция и представители на Федерацията на каракачаните от Северна Македония. \r\nМиналогодишното издание на събора е събрало над 1500 души, а организаторите са надяват тази година гостите да са много повече. \r\nОт Федерацията на културно-просветните дружества на каракачаните в България се надяват тази есен да възстановят още едно голямо събитие – националния преглед на каракачанските танциви състави „Фламбура“. \r\nКаракачаните в България са около 20 000 хиляди, като в Сливен е най- голямата им общност. В областта живеят около 7 хидяди представители на етноса. \r\nЛюдмила ЙОРГОВА", "date": "2019.08.19", "title": "Сливен: Каракачани от България, Гърция и Македония се събират в града за традиционния си събор"}
{"url": "http://www.focus-news.net/news/2019/08/19/2690847/tass-ofitsialnata-chast-na-razgovorite-mezhdu-putin-i-makron-priklyuchi.html", "text": "Официалната част от разговорите между президентите на Руската федерация и Франция Владимир Путин и Еманюел Макрон в лятната резиденция на френския лидер Форт Брегансон приключи. Тя продължи около 2,5 часа, съобщиха от пресслужбата на руския президент, цитирана от  TACC . \r\nКакто двамата политици казаха на пресконференция, която предшествашe срещата, редица резонансни международни проблеми станаха основна тема в допълнение към развитието на двустранните отношения. Лидерите обсъдиха сирийския конфликт, ситуацията в Либия, иранската ядрена програма и перспективите за нова среща на върха в нормандския формат. \r\nВ края на двустранната среща между Путин и Макрон се предвижда вечеря с участието и на  делегациите. Освен Путин, руската страна се представлява от неговия прессекретар Дмитрий Песков, съветникът по международните отношения Юрий Ушаков и външния министър Сергей Лавров. \r\n \r\n  Юлиян Марков", "date": "2019.08.19", "title": "ТАСС: Официалната част на разговорите между Путин и Макрон приключи"}
{"url": "http://www.focus-news.net/news/2019/08/19/2690849/nezavisimaya-gazeta-makron-prie-putin-v-sredizemnomorski-zamak.html", "text": "Владимир Путин проведе работна среща в понеделник вечерта с френския колега Еманюел Макрон в лятната му резиденция Форт Брегансон на Средиземно море, пише руският вестник  “Независимая газета“ \r\n В дневния ред на преговорите бяха включени Украйна, Иран, Сирия, Либия, както и бъдещето на европейската сигурност. Посещението на руския президент се състоя пет дни преди срещата на върха на Г-7 в Биариц, чийто домакин ще бъде Макрон. \r\nФорт Брегансон - една от петте официални резиденции на френските президенти, за първи път прие лидера на Русия. В тази връзка парижките медии припомниха, че в цялата история на Петата република крепостта е приела само четирима видни чуждестранни гости. През 1985 г. Франсоа Митеран се среща с германския канцлер Хелмут Кол там, през 2004 г. - Жак Ширак с алжирския президент Абделазиз Бутефлика, през 2008 г. - Никола Саркози с държавния секретар на САЩ Кондолиза Райс и миналата година - Еманюел Макрон с британския премиер Тереза Мей. \r\nПрограмата за посещение на Путин се състоеше от съвместна пресконференция с Макрон и директни разговори при закрити врати, които трябва да преминат в работна вечеря. Според Le Figaro лидерите са обсъждали същите въпроси, които се появяват в дневния ред на срещата на върха на Г-7, която се открива на 24 август в Биариц. \r\nИранската ядрена сделка предизвиква сериозно безпокойство за Москва и Париж. Както обясни помощникът на президента на Русия Юрий Ушаков в навечерието, те са обединени от задачата да поддържат Съвместния всеобхватен план за действие (СВПД) и да предотвратят ескалация на напрежението между Иран и САЩ в региона на Персийския залив. \r\nСитуацията в източната част на Украйна не можеше да не бъде в центъра на вниманието. Във Франция изразяват надежда, че изборът на Владимир Зеленски за президент на Украйна ще отвори „нов етап и ново пространство за преговори“. Затова Париж предлага да се свика среща на върха на \"Нормандската четворка\" възможно най-скоро. Русия подкрепя това предложение, но според Путин \"всяка среща във \"нормандски формат\" трябва да доведе до нормални резултати\". \r\n \r\nМежду другото, тъй като членството на Русия в Г-8 през 2014 г. бе прекратено поради анексията на Крим и войната в Донбас, Париж смята, че диалогът с Москва трябва да бъде продължен, \"поне за разрешаване на въпросите, довели до изключването на Русия\" от привилегирования клуб на индустриализираните -членки. Във Франция бе обявено, че Макрон ще проведе с Путин „откровен, директен и взискателен“ диалог, който той започна преди две години във Версай. От тогава те се срещат редовно както в двустранен формат, така и в кулоарите на многостранните форуми. \r\nВ същото време Париж не очаква сензационни резултати от срещата във форта, въпреки че се надява, че това ще помогне да се намери общ език по редица въпроси от взаимен интерес. Има много теми за дискусия между Русия и Франция. Освен Украйна и Иран, това е ситуацията в Сирия, която заплашва да ескалира в провинция Идлиб, и конфликта в Либия, където и двете страни са в контакт не само с международно признатото правителство за национално единство, но и с главнокомандващия Либийската национална армия Халифа Хафтар, бъдещето на европейската сигурност след краха Договора за премахване на ракетите със среден и по-малък обсег (ДРСМО). Освен това, както каза Путин на пресконференция, Русия все още не вижда инициативи на САЩ за удължаване на договора за СТАРТ-3, въпреки че предложенията на Москва са на масата. И накрая, Путин засегна развитието на по-нататъшното сътрудничество между Русия и ЕС, включително като взе предвид новия състав на европейските управляващи органи. \r\nВ тази връзка диалогът между Москва и Париж днес е особено важен и необходим, казва Юри Рубински, ръководител на Центъра за френски изследвания в Института на Европа на Руската академия на науките. „С кого да работи Русия в Западна Европа? Великобритания и нейният нов премиер Борис Джонсън са съсредоточени върху Брекзит, в Италия се развива политическа криза, германският канцлер Ангела Меркел приключва кариерата си “, каза той в интервю за НГ. „Така че заявката на Макрон да действа като представител на интересите на Европейския съюз пред водещите сили, независимо дали Русия, САЩ или Китай, е очевидна.“ \r\nСпоред експерта Макрон не може да позволи на срещата на Г-7 в Биариц да приключи без да подпише окончателната декларация, както се случи в Квебек миналата година поради несъгласието на президента на САЩ Доналд Тръмп с позицията на други участници. Затова е важно френският лидер да предаде на колегите си гледната точка на Русия по основните въпроси на международния дневен ред. \r\nКогато президентите започнаха преговори, Путин подчерта, че ще се опита да бъде кратък. В крайна сметка Макрон беше толкова мил, че даде на руската делегация място на сянка и той седна на слънчевата страна. \r\n \r\n  Юлиян Марков", "date": "2019.08.19", "title": "„Независимая газета“: Макрон прие Путин в средиземноморски замък"}
{"url": "http://www.focus-news.net/news/2019/08/19/2690851/provede-se-rabotna-sreshta-mezhdu-prezidentite-na-frantsiya-i-rusiya-obzor.html", "text": "Официалната част от разговорите между президентите на Руската федерация и Франция Владимир Путин и Еманюел Макрон в лятната резиденция на френския лидер Форт Брегансон приключи. Тя продължи около 2,5 часа, съобщиха от пресслужбата на руския президент. \r\nКакто двамата политици казаха на пресконференция, която предшествашe срещата, редица резонансни международни проблеми станаха основна тема в допълнение към развитието на двустранните отношения. Лидерите обсъдиха сирийския конфликт, ситуацията в Либия, иранската ядрена програма и перспективите за нова среща на върха в нормандския формат. \r\nВ края на двустранната среща между Путин и Макрон се предвижда вечеря с участието и на  делегациите. Освен Путин, руската страна се представлява от неговия прессекретар Дмитрий Песков, съветникът по международните отношения Юрий Ушаков и външния министър Сергей Лавров. \r\nНа пресконференцията двамата лидери представиха позициите си по основните въпроси, които се очакваше да бъдат обсъдени на двустранните разговори. В дневния ред на преговорите бяха включени Украйна, Иран, Сирия, Либия, както и бъдещето на европейската сигурност. Посещението на руския президент се състоя пет дни преди срещата на върха на Г-7 в Биариц, чийто домакин ще бъде Макрон. \r\nЕманюел Макрон подчерта важната роля на Русия за разрешаване на кризите по света \r\nРусия играе изключително важна роля за разрешаване на глобалните кризи, заяви френският президент Еманюел Макрон преди разговорите с руския президент Владимир Путин. \r\n\"Всички най-големи кризи в света ще бъдат тема на нашата дискусия с руския президент, защото Франция се подготвя за срещата на Г-7, която председателства, и защото Русия играе решаваща роля за разрешаването на кризи. Ето защо искам да разменя мнения с руския президент Владимир Путин по всички тези въпроси \", каза френският президент. \r\nСпоред Макрон светът сега \"преминава през наистина историческа фаза, защото принципът на многостранността е под атака\". \"И трябва да помислим как да трансформираме този световен ред. Дълбоко съм убеден в това. Тоест, трябва да развием нови форми на отношения и полезни взаимодействия. Това ще бъде в центъра на дискусиите на срещата на Г-7 и в центъра на нашите разговори днес\", подчерта той. \r\n\"В този смисъл отношенията между Франция и Русия, Русия и Европейския съюз са абсолютно решаващи. Подчертавам това повече от веднъж\", каза френският президент. \r\nМакрон отбеляза, че знае какво разделя Руската федерация и Запада през последните десетилетия. \"Също така съм наясно с разговорите (в Русия по отношение на нейните] отношения със Запада. Но знам и нещо друго: Русия е дълбоко европейска страна. Ние вярваме в тази Европа, която се простира от Лисабон до Владивосток\", каза той. \r\n\"Ние трябва (заедно) да разработим нова архитектура на сигурността и доверието между Русия и Европейския съюз. Франция има важна роля в това. И тя ще я играе\", подчерта френският лидер. \r\nСпоред Макрон Париж и Москва трябва да си сътрудничат, за да обединят позициите на Русия и Европа, въпреки различията. \r\n\"Трябва да работим заедно, за да обединим позициите на Русия и Европа. Това трябва да се направи, въпреки съществуващите различия\", каза той. \"Руската федерация и Франция продължават напред по много въпроси, тъй като се стремят да развиват отношенията.\" \r\nСпоред него това се отнася и за икономическата област, в която „отношенията се развиват, въпреки продължаващите санкции“. \r\nОсвен това Макрон добави, че \"диалогът с Москва е необходим за ЕС, тъй като Русия е голяма европейска сила\". \r\n \r\nОт своя страна руският президент Владимир Путин призова Европа да си постави общи цели, \"които днес изглеждат невъзможни, а утре може да станат неизбежни\". \r\n\"Що се отнася до перспективите, свързани със създаването на единна Европа от Лисабон до Владивосток, това не е нашата идея. Генерал дьо Гол изрази тази идея по същество, когато говори за Европа от Лисабон до Урал. Но Русия се простира до Тихия океан и всичко това е пространство на европейската култура. Важно е да се разбере това. Но това не е въпросът. Днес изглежда невъзможно. Това, което изглежда невъзможно днес, може да стане неизбежно утре“, заяви Путин на съвместна пресконференция с френския президент Емануел Macron. \r\nПутин е убеден, че Русия и Франция могат да направят повече заедно, ако отношенията между Русия и ЕС окончателно се нормализират. \r\n\"Ние подкрепяме бизнес активността във Франция. Бихме могли да направим още повече в тази посока, ако нормализирането на отношенията между Русия и Европейския съюз е пълно и всеобхватно\", каза той. \r\nГоворейки за значението на Франция за Русия, Путин отбеляза, че това е исторически един от ключовите руски партньори в Европа и в света. Той припомни, че Русия, заедно с Франция, излязоха победители в борбата срещу нацизма през Втората световна война. Руският лидер благодари на френския президент Еманюел Макрон, че \"прие нашата покана да дойде на тържества на 9 май догодина\". В същото време държавният глава посочи, че двустранните отношения имат дълбоки корени. Той отбеляза, че Франция е ядрена сила и постоянен член на Съвета за сигурност на ООН, страната играе значителна роля при вземането на решения в областта на международната сигурност. \r\nПутин също така отбеляза, че отношението на френското ръководство изигра \"съществена, ако не и ключова роля\" за завръщането на Русия в Съвета на Европа. \"Струва ми се, че не трябва да се цитират допълнителни коментари и доказателства, че приемаме сътрудничество с Франция по най-сериозния начин. Не говоря за икономическия компонент\", заключи президентът. \r\nДвамата президенти се очакваше да обсъдят последните решения на украинския лидер Владимир Зеленски в рамките на уреждането на кризата в Донбас. Френският лидер каза това на съвместна пресконференция с руския си колега преди среща във Форт Брегансон в Южна Франция. \r\n\"Президентът (Зеленски) взе редица решения за кратко време, ще ги обсъдим, ще споделим нашето мнение за тях. Бих искал това да стане възможно в следващите часове, дни, седмици, за да намеря възможност да дам нов тласък на усилията в рамките на споразуменията, сключени в Минск,  които ще осигурят полезен напредък \", каза Макрон. \r\nСпоред френския лидер разрешаването на ситуацията в Източна Украйна е ключът към възстановяването на формата на Г-8. \r\n\"Връщането към формата Г-8 включва решаване на ситуацията в източната част на Украйна\", каза той. В същото време той подчерта, че „без да се чака това, е необходимо да се работи за преодоляване на многобройните разделения, дълбоко вкоренени в миналото между ЕС и Русия“. „Трябва да изоставим граматиката на миналото в отношенията си“, каза Макрон. \r\nРуският президент Владимир Путин заяви, че е предпазливо оптимист по отношение на ситуацията в Украйна. \r\nПо време на съвместна пресконференция с френския президент Еманюел Макрон руският лидер отбеляза, че ситуацията в Донбас ще бъде обсъдена на преговорите във Франция. \"Ще информирам президента на (Франция) за последните ми контакти с новоизбрания президент на Украйна \", заяви руският президент. \r\n\"Има някои неща, които могат да бъдат дискутирани и които вдъхновяват такъв - предпазлив - оптимизъм\", каза Путин. \r\nРуският президент също изрази увереност, че няма алтернатива на „нормандския формат“ за споразумение в Украйна. \r\n\"Според мен няма алтернатива на \"нормандския формат\" и, разбира се, ще го подкрепим\", каза той. \r\nВ същото време руският лидер отбеляза, че \"всяка среща, включително среща в нормандския формат, трябва да доведе до конкретни резултати. Трябва да постигнем това, за което се договорихме преди, и, разбира се, да вървим към тази цел\". \r\nВъв Франция изразяват надежда, че изборът на Владимир Зеленски за президент на Украйна ще отвори „нов етап и ново пространство за преговори“. Затова Париж предлага да се свика среща на върха на \"Нормандската четворка\" възможно най-скоро. Русия подкрепя това предложение, но според Путин \"всяка среща във \"нормандски формат\" трябва да доведе до нормални резултати\". \r\n \r\nНе бяха подминати и последните протести в Москва, като Френският президент Еманюел Макрон каза на руския лидер Владимир Путин в понеделник, че Москва трябва да се придържа към основните демократични принципи и че е правилно да води диалог между страните, за да се продължи напред по отношение на международните кризи. \r\nМакрон, който e домакин на Путин в лятната си резиденция в Южна Франция, заяви, че се надява двамата лидери да постигнат напредък към мирно разрешаване на кризата в Украйна, след като новият президент (Зеленски) предложи маслинова клонка на Путин. \r\n„Ние призовахме това лято за свобода на протеста, свобода на словото, свобода на мнението и свобода за участие в избори, които трябва да се спазват изцяло в Русия, както за всеки член на Съвета на Европа“, заяви Макрон на съвместна пресконференция от тяхната среща. \r\n\"Защото вярвам в европейска Русия.\" \r\nВ отговор руският президент направи паралел между сегашните протести в Москва и тези на \"жълтите жилетки\" през пролетта. \r\nРуският президент Владимир Путин свързва протестите в Москва с изборния цикъл. \r\n\"Всичко това е свързано с избирателния цикъл,\" каза той пред журналисти преди разговорите с френския президент Еманюел Макрон. \"Изборите за регионални власти, включително Москва, трябва да се проведат през септември тази година.\" \r\nПутин нарече \"очевидни\" причините, поради които редица кандидати не бяха допуснати на регионалните избори, включително Московската градска дума. \r\n\"Тази година 57 души не бяха допуснати до изборите за очевидни нарушения по време на предизборната кампания\", каза той на пресконференция. Сред тези причини Путин нарече фалшифицирането на подписите в подкрепа на определени кандидати. Президентът отбеляза, че през 2014 г. около 111 души не са били допуснати до изборите. \r\nПутин припомни, че има легален начин за разрешаване на подобни спорове - съдебни процедури. Според него има прецеденти, когато кандидатите са успели да защитят правото си да бъдат избрани в съда, въпреки първоначално отрицателното решение на избирателната комисия по отношение на тях. \r\nПрезидентът отбеляза, че отговорните за сблъсъците с правоохранителните органи на масови митинги в Москва трябва да бъдат подведени под отговорност по закон. \r\n\"Гражданите имат право на мирни протести в съответствие с действащия закон и властите трябва да осигурят прилагането на тези права\", каза той. „Но никой - нито властите, нито която и да е група граждани - няма право да нарушава действащия закон и да доведе ситуацията до абсурд или да се сблъска с властите“, добави руският лидер. „Това е нарушение на закона и всички, които са виновни за тези нарушения, трябва да носят отговорност в съответствие с руското законодателство.\" \r\nПутин припомни протестите на „жълтите жилетки“, които се проведоха във Франция, въпреки че призна, че като гост не му е приятно да говори за това. „Но трябва, защото вие задавате този въпрос“, каза той, обръщайки се към репортерите. Путин припомни, че в резултат на тези инциденти са загинали 11 души, други 2,5 хиляди граждани са ранени. „Не бихме искали подобни събития да се случат в руската столица“, подчерта държавният глава. \"Ще направим всичко възможно, за да гарантираме, че вътрешнополитическата ни ситуация се развива стриктно в рамките на действащия закон\", каза той. \r\nПутин припомни, че през юли и август тази година в Москва е имало протестни митинги, които бяха санкционирани от властите и \"преминаха мирно и без ексцесии\". \"Бих искал да продължим да го правим по този начин\", заключи той. \r\nРедица кандидати за депутати на Московската градска дума, позициониращи се като независими, не бяха регистрирани по-рано поради големия брой неточни и невалидни подписи на избиратели, събрани в тяхна подкрепа. В отговор те поискаха да бъдат регистрирани без проверка на подписите, тъй като според тях тази система се е дискредитирала. В тяхна подкрепа бяха проведени няколко акции в Москва, включително и такива, които не бяха разрешени от властите. \r\n \r\nИранската ядрена сделка предизвиква сериозно безпокойство за Москва и Париж. Както обясни помощникът на президента на Русия Юрий Ушаков в навечерието, те са обединени от задачата да поддържат Съвместния всеобхватен план за действие (СВПД) и да предотвратят ескалация на напрежението между Иран и САЩ в региона на Персийския залив. Освен Украйна и Иран, това е ситуацията в Сирия, която заплашва да ескалира в провинция Идлиб, и конфликта в Либия, където и двете страни са в контакт не само с международно признатото правителство за национално единство, но и с главнокомандващия Либийската национална армия Халифа Хафтар, бъдещето на европейската сигурност след краха Договора за премахване на ракетите със среден и по-малък обсег (ДРСМО). Освен това, както каза Путин на пресконференция, Русия все още не вижда инициативи на САЩ за удължаване на договора за СТАРТ-3, въпреки че предложенията на Москва са на масата. И накрая, Путин засегна развитието на по-нататъшното сътрудничество между Русия и ЕС, включително като взе предвид новия състав на европейските управляващи органи. \r\n \r\nРусия подкрепя усилията на сирийската армия срещу терористите в провинция Идлиб, откъдето има постоянни атаки на въоръжени групировки. Това заяви руският президент Владимир Путин на съвместна пресконференция с френския президент Еманюел Макрон, цитиран от TACC. \r\nТой отбеляза, че преди създаването на демилитаризирана зона в Идлиб 50% от този регион на Сирия е бил контролиран от терористи, а сега - 90%. \"И ние виждаме постоянни боеве оттам. Освен това, което е особено опасно, наблюдаваме прехвърлянето на бойци от този регион в други региони на света и това е изключително опасно нещо\", каза Путин. \r\n\"Следователно ние подкрепяме усилията на сирийската армия да провежда местни операции за ликвидиране на тези терористични заплахи\", подчерта руският лидер. Според него \"никога не е обещавано\", че терористите в Идлиб ще могат да се чувстват комфортно. \"Напротив, беше казано, че работата срещу терористите ще продължи\", завърши руският президент. \r\n\"Необходимо е примирието в провинцията (Идлиб)да бъде спазено. Ще имаме възможност да обсъдим това\", заяви френският президент Макрон. \r\n\"Мисля, че можем да постигнем повече в хуманитарния план в Сирия, отколкото преди две години\", каза той, като подчерта,ч е ситуацията в Сирия и по-конкретно в провинция Идлиб ще бъде една от темите на разговор между двамата президенти. \r\n \r\n  Юлиян Марков", "date": "2019.08.19", "title": "Проведе се работна среща между президентите на Франция и Русия (ОБЗОР)"}
{"url": "http://www.focus-news.net/news/2019/08/19/2690850/vzglyad-turtsiya-tragna-protiv-interesite-na-rusiya-v-siriya.html", "text": "Турция тръгна против интересите на Русия в Сирия, пише руският вестник  “Взгляд“ .  \r\nСирийската правителствена армия влезе в град Хан Шейхун - един от ключовите по отношение на отбраната на населените места в провинция Идлиб. В същото време се появиха съобщения, че турските въоръжени сили са преминали сирийската граница и една от колоните също се е движила към Хан Шейхун. Какво се случва и можем ли да говорим за началото на сирийско-турския конфликт? \r\nВ понеделник около обяд сирийските правителствени източници съобщиха, че сирийските военновъздушни сили са нападнали колона от турски войски, която нахлу в провинция Идлиб. Това е преувеличение. \r\nТранспортният конвой не е отивал към Хан Шейхун, а на юг - в района на град Мурек, където по споразумение с Русия е разположен турски наблюдателен пункт. Преди това той е бил обстрелван от неизвестни - няколко артилерийски снаряда са повредили инженерните укрепления. Анкара обвини за това сирийските правителствени сили и твърди, че обстрелът е бил извършен от планината Тал Базан, която е част от зоната на отговорност на сирийската правителствена армия . От своя страна турските войски отговориха. \r\nВ крайна сметка се създаде ситуация, при която беше възможно да се представи на Русия неспазване на споразуменията за Идлиб и статута на турските наблюдателни постове. \r\nМеждувременно турците не успяха да изпълнят задълженията си и не можаха да принудят джихадистите да изтеглят тежката техника от фронтовата линия. В резултат на това през изминалата седмица терористите започнаха няколко големи атаки срещу позициите на правителствените сили и на някои места проникнаха в отбраната на правителствените сили на няколко десетки километра. След това сирийската армия премина в контраатака от две страни едновременно - западната и източната. \r\nРезултатът беше поражението на основните сили на джихадистите, завземането на няколко ключови фронтови селища, включително Сукайк, достъп до Хан Шейхун и оперативното обкръжаване на противника. \r\nИ тогава турците се намесиха. Първо турски дрон прелетя над магистрала М5, след това по нея се появиха две колони от турски сухопътни сили, едната от които се насочи към град Саракиб и го окупира, а втората продължи да се движи на юг. Магистралата М5 е ключова за контрола на ситуацията. Големите сили на бойците от Тахрир ал Шам (бившия Ан-Нусра) се озоваха в обкръжение и сега магистралата М5 е единственият начин за снабдяването им. До понеделник сутринта предните части на сирийската армия стигнаха до покрайнините на Хан Шейхун и веднага заеха три контролно-пропускателни пункта в северните и западните покрайнина на града: Ас-Салам, Ал-Факир и Ал-Нимр (северните покрайнини).  \r\nМалко вероятно е правителствените сили да си позволят да настъпят дълбоко в Идлиб, преди да ликвидират бойците в района на Хан Шейхун. Задържането на такава голяма група бунтовници в задната част в регион, където разстоянията са къси и гъстотата на населението е значителна, е просто неразумно.  \r\nКолоната на турската армия, която достигна до Мурек, наброяваше 28 превозни стредства, включително седем танка „Леопард“ на ремаркета. По някаква причина колоната беше придружена от местната групировка \"Джебхат ал Шамия\". В района на Маарат ал Нуман, тоест в дълбините на провинцията, сирийският правителствен самолет е нанесъл целенасочен удар върху бойците, придружаващи конвоя. Нито един турски войник не е ранен  (според по-късна информация има загинал турски военнослужещ – бел. ред.). \r\n \r\nРуската авиация също нанася целенасочени атаки върху позициите на бойци в същия Маарат ал-Нуман, в Дейр Шарки и в село Хиш. Всичко това се намира близо едно до друго, всичко е много пренаселено и там само турски танкове трябват за пълно щастие. Освен това по всички споразумения в тази област не трябва да има тежко въоръжение, включително турско. \r\nАнкара сега само обърква ситуацията. Части от \"умерената опозиция\" (бившата \"Сирийска свободна армия\" или ССА), ориентирана към нея, обвиниха лично главата на Тахрир ал Шам, Мохамед ал Джулани, за настоящото поражение в Идлиб. В отговор джихадистите задържаха  конвоя на протурския „Джебхат ал-Ватания при Тахрир” (известен още като „Национален фронт за освобождение”). В същото време по неизвестна причина турците блокираха пътя от Идлиб към Африн и Азаз. Само автомобили с регистрационни табели, издадени от турската окупационна администрация в Африн, могат да отидат там, като се открива огън по всички останали. В резултат автобусите с бежанци не могат да напуснат Идлиб. \r\nМного е трудно да се обясни турският демарш от гледна точка на логиката. \r\nУкрепването на наблюдателния пост в Мурек е глупаво. Все едно няма да е възможно да го задържат, а турците чрез присъствието си само увеличават рисковете в условия, когато те и в други сектори на фронта правят пълна бъркотия. \r\nНапример в Хасак неизвестен човек застреля и уби главата на кюрдската служба за сигурност, яростните кюрди обикалят,  арестувайки всички, които говорят арабски или турски. \r\nМоже би по този начин Анкара иска да „скочи в последния вагон“, тъй като поражението на голяма група от джихадисти в Северен Хама и около Хан Шейхун е неизбежно и видимо с просто око. Във всеки случай това е крайно неразумно и провокативно поведение, което не се вписва в постигнатите по-рано споразумения. \r\nНадяваме се, че нивото на взаимодействие на място между руските и турските наблюдатели е достатъчно силно, за да предотврати пряк сблъсък на сирийската правителствена армия и някои други турски колони. \r\nМежду другото, именно в Хан Шейхун през пролетта на 2017 г. се случи така нареченият инцидент с химическо оръжие, който предизвика толкова много шум и въздушен удар от ВВС на САЩ върху сирийската въздушна база Ал-Шайрат. Освобождението на града със сигурност ще допринесе за по-нататъшно разследване на тази провокация. Преди това международните експерти отказаха да отидат там, тъй като бойците не гарантират безопасността им и цялото разследване се основаваше на данните на Белите каски, които са безполезни. Сега е възможно да се хвърли светлина върху тази експлозивна интрига. \r\n \r\n  Юлиян Марков", "date": "2019.08.19", "title": "„Взгляд“: Турция тръгна против интересите на Русия в Сирия"}
