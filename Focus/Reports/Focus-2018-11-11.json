{"url": "http://www.focus-news.net/news/2018/11/11/2589155/tass-peskov-priznava-za-trudnosti-v-organizatsiyata-na-prestoyashtata-sreshta-putin-tramp-v-arzhentina.html", "text": "Прессекретарят на руския президент е потвърдил, че няма категорична и ясна уговорка по повод на предстоящата среща между двамата президенти. Тя се предвижда да се проведе по време на редовната годишна среща на върха на Г20 в Аржентина, съобщава  ТАСС .   \r\n„Съществуват трудности в организацията й и засега няма твърда уговорка.“ На тази тема е говорил Дмитрий Песков в неделя в ефира на телевизионния канал  „Россия-1“ . \r\n\"Обстановката постоянно се променя, както при американските колеги, така и при нас. Затова засега няма никакви железобетонни договорености\",  е казал той. \r\nПо неговите думи, в аржентинските източници се е появила информация, че Тръмп възнамерява да съкрати престоя си в страната до едно денонощие. \"Затова засега не сме наясно как ще се съчетаят нещата \" е добавил Песков. \r\nСрещата на върха на Г20 ще се състои в Буенос-Айрес на 30 ноември и на 1 декември.  Ивелина Ватова", "date": "2018.11.11", "title": "ТАСС: Песков признава  за трудности в организацията на престоящата среща Путин-Тръмп в Аржентина"}
{"url": "http://www.focus-news.net/news/2018/11/11/2589124/deny-ukrayna-poroshenko-merkel-i-makron-shte-provedat-pregovori-za-izborite-v-donbas.html", "text": "Президентите на Украйна и Франция Петро Порошенко и Еманюел Макрон и германският канцлер Ангела Меркел ще проведат тристранни разговори за изборите, които се провеждат в самопровъзгласените републики в Донбас, пише  онлайн изданието на киевския ежедневник „День“ , като се позовава на информация от канцеларията на украинския държавен глава. \r\n„Порошенко, Меркел и Макрон провеждат тристранни разговори в Париж за фейковите „избори“, които Русия провежда на окупираната част на Донбас“, гласи съобщението от украинското президентство. \r\nПревод и редакция:", "date": "2018.11.11", "title": "„День“ (Украйна): Порошенко, Меркел и Макрон ще проведат преговори за изборите в Донбас"}
{"url": "http://www.focus-news.net/news/2018/11/11/2589128/predstoyashti-sabitiya-v-stranata-za-12-noemvri-agentsiya-fokus.html", "text": "*** \r\nОт 10.30 часа президентът Румен Радев ще бъде на посещение в 61-ва Стрямска механизирана бригада в Карлово. Президентът ще приеме строя на почетния караул, след което ще се срещне с личния състав и ще разгледа въоръжението, техниката и войсковото оборудване на бригадата. Румен Радев ще поднесе цветя пред паметника на загиналите воини във войните за национално обединение от 1912-1918 \r\n*** \r\nОт 19.30 часа на церемония в Софийската опера и балет президентът Румен Радев ще връчи наградата на единадесетото издание на конкурса „Мениджър на годината“.  \r\n*** \r\nОт 11.30 часа в аудитория 128 на Икономически университет - Варна вицепрезидентът Илияна Йотова организира Студентска лаборатория „Перспективи за развитие с българска диплома“. Събитието е първото от поредица срещи, които вицепрезидентът планира със студенти от български произход, които учат във висши учебни заведения в страната по ПМС №103 и ПМС №228. \r\n*** \r\nОт 09.00 часа в София Хотел Балкан ще се проведе конференция „В търсене на съгласувана сигурност за растеж и просперитет: Стълб за стабилността в Европа“. Участие ще вземат вицепремиерът и министър на външните работи Екатерина Захариева, ръководителят на представителството на ЕК в България Огнян Златев, европейският комисар по вътрешен пазар, промишленост и предприемачество Елжбета Биенковска и др.  \r\n*** \r\nМинистрите на туризма Николина Ангелкова и на труда и социалната политика Бисер Петков ще участват в заседанието на Междуведомствения съвет за кадрите в туризма в Гранд хотел „София” в столицата. Очаква се да се проведе брифинг в 12.15 часа в зала „Триадица“ на хотела. \r\n*** \r\nОт 17.30 часа министърът на образованието и науката Красимир Вълчев ще бъде гост на празника по случай 75 години от създаването на ПГСАГ в държавната опера в Стара Загора. В 17.15 часа е предвидено кратко изявление. Преди това министърът ще посети Казанлък, Мъглиж и Гурково. Посещението включва работни срещи с кметове, с директори на училища и детски градини, както и с работодатели, ангажирани с развитието на професионалното образование.  \r\n*** \r\nОт 09.00 часа заместник-министърът на образованието и науката Деница Сачева ще участва в първата Международна конференция на тема „Допълваща и алтернативна комуникация в парк-хотел „Москва“ в София.  \r\n*** \r\nОт 09.30 часа в Sofia Event Center ще започне  конференцията „(Р)Еволюция в журналистиката: Медийни иновации в Централна и Източна Европа“, организирана от Асоциацията на европейските журналисти-България. \r\n*** \r\nОт 10.00 часа в зала „Галерия“ на Националния студентски дом министърът на Българското председателство на Съвета на ЕС 2018 Лиляна Павлова ще открие международен младежки семинар на тема „Насърчаване на младежкото участие в изборите за Европейски парламент”.  \r\n*** \r\nОт 10.00 часа до 14.00 часа в Парк хотел „Москва“ в зала „Киев“ ще се проведе среща-дискусия под надслов „Семейство и диабет“.  \r\n*** \r\nОт 10.30 часа в Националния център по заразни и паразитни болести (НЦЗПБ) ще се проведе пресконференция по повод стартирането на Световната седмица, посветена на осведомеността за отговорно прилагане на антибиотиците 12-18 ноември 2018 г. \r\n*** \r\nОт 11.00 часа в Аулата на Ректората проф. Уилям Корниш от Университета Кеймбридж, Великобритания, ще бъде удостоен с почетното звание „доктор хонорис кауза“ на Софийския университет „Св. Климент Охридски“.  \r\n*** \r\nОт 11.00 часа 10-и въззивен състав на Софийския градски съд ще заседава по делото срещу Константин К. (чл. 343Б, ал.1 НК). \r\n*** \r\nОт 11.30 часа в Резиденцията на посланика на Италия (ул. „Цар Освободител“ № 11) ще се проведе пресконференция във връзка с Третото и здание на Седмицата на италианската кухня по света. \r\n*** \r\nОт 12.00 часа в Националния пресклуб на БТА ще се проведе пресконференция на ръководството на  ПП „Движение България на гражданите” (ДБГ), на която ще бъде представена на готовността на ДБГ за евроизборите през следващата година и възможностите за партньорство с други формации. Ще бъде обявена и оценката на партията по проектобюджета за 2019 г. \r\n*** \r\nОт 13.30 часа 30-и състав на Софийския градски съд ще заседава по делото срещу  Мирослав Боршош и Валентин Кръстев, обвинени за длъжностно присвояване в особено големи размери, при което е ощетен НДК, чл. 206 НК. \r\n*** \r\nОт 18.00 часа в Галерията на Съюза на българските художници ще бъде представена юбилейна изложба живопис на Валентин Колев. \r\n*** \r\nОт 18.30 часа в галерия „Алма Матер“, в северното крило на ректората Софийския университет ще бъде открита изложбата „Някои го предпочитат аналогово“ на Добрин Атанасов и Любен Кулелиев. \r\n*** \r\nОт 18.30 часа в клуб „Ялта“ ще се проведе сподгряващо събитие за шестата Нощ на театрите - Pecha Kucha Nigh.  \r\n*** \r\nОт 20.00 часа в Зала 1 на НДК ще се проведе спектакълът на Васил Петров „Синатра: Вегас“ 2. \r\n*** \r\nОт 10.00  часа в зала „Петя Дубарова” на Културен център „Морско казино” в гр. Бургас ще се проведе пресконференция на командира на Втората постоянна противоминна група на НАТО и командирите на кораби, участващи в учението. \r\n*** \r\nОт  17.30 часа във фоайето на Областна администрация ще бъде официално открита изложбата „Бургас в европейската картография“, която ще покаже редки и непоказвани исторически карти, непознати в България до този момент.От 18:00 часа в сградата на Областна администрация ще се проведе концерт под наслов „Музиката на Европа – говорим на един език“. \r\n*** \r\nОт 10.00 до 12.00 часа в клуба на ПП ГЕРБ на ул. „Г. Бенковски” №1 във Варна народният представител Владимир Вълев ще се срещне с граждани.  \r\n*** \r\nОт 13.30 часа в централата на БСП на ул. „Македония” 33 народните представители от  ПГ „БСП за България“ проф. Анелия Клисарова и Иван Иванов ще проведат приемна за граждани.  \r\n*** \r\nОт 13.30 часа в двора на УМБАЛ „Св. Марина”, пред онкологията (ул. „Христо Смирненски“ 1), представители на биофармацевтична компания и лекари от лечебното заведение, ще засадят дървета, като част от инициативата „Здравето на природата е твоето здраве“. По време на събитието доц. д-р Николай Цонев, завеждащ Клиника по медицинска онкология, ще представи актуални данни за разпространението, диагностиката и лечението на рака на белия дроб за България и света. \r\n*** \r\nОт 18.00 часа пред Община Варна трябва да започне пореден протест срещу цените на горивата и в подкрепа на искането на майките на деца с увреждания за оставката на вицепремиера Валери Симеонов. \r\n***  \r\nОт 12.00 часа в пресклуба на БТА ще се състои пресконференция на народните представители от БСП от великотърновския избирателен район с коментар по актуални политически въпроси и представяне на алтернативен „Бюджет – 2019“.  \r\n***  \r\nОт 14.00 часа в ресторант „Аз и Ти“ над парка в квартал „Кольо Фичето“ народният представител Весела Лечева ще проведе приемна с граждани.   \r\n***  \r\nОт 18.30 часа в Клуб 7 ще бъде представена книгата „Лекарство срещу рак“ на Елена Христова. - не \r\n***  \r\nОт 19.00 часа в МДТ „Константин Кисимов“ ще бъде представена втората премиера на „Вражалец“.  \r\n***  \r\nОт 19.30 часа в Клуб 7 ще се проведе среща с диетолога Атанас Узунов. \r\n*** \r\nОт 09.00 до 17.00 часа в Община Видин  фондация АДРА-България ще извърши безплатни прегледи на жени, на възраст 45-65 години, с цел ранно диагностициране и превенция на остеопороза.  \r\n*** \r\nОт 07.30 до 12.30 часа в офиса на ПП ГЕРБ ще се проведе кампания за безплатно измерване на кръвната захар, организирана от ГЕРБ-Добрич. \r\n*** \r\n09.00 часа в малката заседателна зала на Община Добрич ще се състои кметска оперативка.  \r\n*** \r\nОт 09.30 часа в Младежкия център ще се проведе неформално обучение на тема „Свобода и насилие“ с ученици от ПГТОЛП.  \r\n*** \r\nОт 19.00 часа в концертна зала „Добрич“ ще се играе мюзикълът „Бразилски нощи“.  \r\n*** \r\nОт 11.00 часа в Заседателната зала на Община Козлодуй ще се проведе заключителната пресконференция за представянето на проект „Обновяване и внедряване на мерки за енергийна ефективност в жилищни сгради в гр. Козлодуй“.  \r\n*** \r\nОт 10.30 часа кабинета на обществения посредник за Община Кюстендил Васил Иванов ще се състои пресконференция.  \r\n*** \r\nОт 14.00 часа във фоайето на читалище „Братство“ ще бъде открита изложбата „Есенни мотиви“. \r\n*** \r\nОт 09.00 часа в залата на Общинския съвет ще се проведе заседание.  \r\n*** \r\nОт 09.30 часа в зала 10 на Окръжния съд ще се проведе заседание по делото срещу Рангел Т., обвинен в това, че при управление на МПС по непредпазливост е причинил смъртта на две лица, както и средна телесна повреда на трето лице.  \r\n*** \r\nОт 11.00 часа на британските гробове на Пловдивските централни гробища ще се проведе възпоменателна церемония в памет на загиналите военнослужещи и цивилни и навършването на 100 години от края на Първата световна война. \r\n*** \r\nОт 18.00 часа Регионалният природонаучен музей в Пловдив ще отбележи 3 години от създаването на първия и единствен дигитален 3D планетариум у нас. \r\n*** \r\nОт 14.30 часа етаж в залата на Общински съвет – Разград ще бъдат наградени победителите в конкурса за есе, организиран от Районно управление - Разград по повод професионалния полицейски празник „Ако бях полицай“ със свои творби се включиха 39 деца от 6 учебни заведения в общините Разград и Цар Калоян.  \r\n*** \r\nОт 14.00 часа в Зала 1 на Община Свищов ще се проведе информационна среща, посветена на възможности за финансиране на различни проекти от Европейския съюз. \r\n*** \r\nОт 19.00 часа в Драматичния театър ще се играе постановката „Укротяване на опърничавата“.  \r\n*** \r\nОт 19.30 часа в бирария „Колобри на бирата“/Beer Kolobars ще се проведе третото издание на инициативата „Приказки за Стара Загора“. \r\n*** \r\nОт 11.00 часа в Регионалния пресклуб на БТА ще се проведе пресконференция на председателя на организационния комитет на Десетия международен есенен турнир по информатика „Джон Атанасов“ в Шумен Бисерка Йовчева по повод предстоящата надпревара.", "date": "2018.11.11", "title": "Предстоящи събития в страната за 12 ноември (Агенция „Фокус“)"}
{"url": "http://www.focus-news.net/news/2018/11/11/2589132/d-r-mario-darpatov-za-54-magareta-se-grizhim-v-priyuta-dolinata-na-magaretata.html", "text": "За 54 магарета се грижим в приюта за стари магарета „Долината на магаретата“. Това каза за  Радио „Фокус“- Пирин  Марио Дърпатов, ветеринар в приюта, който се намира в село Баничан, община Гоце Делчев. „Приютът за стари магарета е локализиран в община Гоце Делчев. За нуждите му сме заградили територия, която е около 200 декара, част от нея е собственост на сдружението, а останалата е под аренда взета от Общината, с която сме партньори. На територията на парка има 54 магарета, които са дарени от стопаните в района и от други части на България“, каза още д-р Дърпатов. По думите му идеята се заражда преди шест години, като основател на сдружението е Щефан Вебер. Целта на проекта е да спре трафикът на магарета през България, Гърция и до Италия, където се транспортират в кланица. По думите му вече не съществува този канал за магарета.  „В началото бяха три- четири магаренца, след това станаха 15, а през последните две години са 54. При нас всички са дарени от хората, тъй като вече не могат да работят на полето  и тук са на свободно отглеждане, като се радват на старините си“, каза още Дърпатов. \r\nЛора КАЛЧЕВА", "date": "2018.11.11", "title": "Д-р Марио Дърпатов: За 54 магарета се грижим в приюта „Долината на магаретата“"}
{"url": "http://www.focus-news.net/news/2018/11/11/2589133/nimh-utre-nad-po-golyamata-chast-ot-stranata-shte-e-predimno-slanchevo-maksimalnite-temperaturi-shte-sa-mezhdu-13-i-18.html", "text": "През нощта над Западна и Централна България ще е ясно. Над Източна България, а сутринта по поречието на Дунав ще има значителна ниска слоеста облачност и видимостта ще е намалена. На места там ще преръми. Атмосферното налягане е по-високо от средното за месеца и ще остане без съществена промяна. Утре над по-голямата част от страната ще е предимно слънчево. В източните райони около обяд облачността ще се разкъса и видимостта ще се подобри. Ще духа слаб предимно северен вятър. Минималните температури ще са между минус 2° и 3°, в източните райони до 6°, максималните - между 13° и 18°. Такава е прогнозата за времето на  Националния институт по метеорология и хидрология (НИМХ) при БАН , съобщи за Агенция „Фокус“ дежурният синоптик Боряна Маркова. \r\nПо Черноморието ще има разкъсана, често значителна облачност. Сутринта на места видимостта ще е намалена. Ще духа слаб до умерен предимно северен вятър, който след обяд ще се ориентира от югоизток. Максималните температури ще са  16-18°. Температурата на морската вода ще е 15-16°. Вълнението на морето ще е 1-2 бала. \r\nВ планините ще е предимно слънчево, с повече облаци над масивите в източните райони. Ще духа умерен вятър от север-североизток. Максималната температура на височина 1200 метра ще е около 13°, на 2000 метра – около 7°. \r\nПрез нощта срещу вторник и във вторник със североизточен вятър ще проникне малка порция студен въздух. Ще има временни увеличения на облачността, почти без валежи. Дневните температури ще се понижат и максималните ще са предимно между 10° и 15°,в Югозападна България, където ще остане предимно слънчево, до 18°-19°. В сряда ще се появи северозападен вятър, в западната част на Дунавската равнина ще се усили до умерен и температурите там временно ще се повишат. Повече слънце ще има над Западна България, докато на изток ще бъде предимно облачно, на отделни места ще превали, а температурите ще останат по-ниски. През нощта срещу четвъртък вятърът ще се ориентира от север-североизток, в Източна България ще бъде умерен, временно и силен, и ще започне понижение на температурите. В четвъртък над по-голямата част от страната ще преобладава облачно време, на места ще има и превалявания от дъжд, в планините – от сняг. Временни разкъсвания и намаления на облачността ще има над западните райони. Преобладаващите температури ще са: минимални - между 2° и 7°, максимални – между 8° и 13°.", "date": "2018.11.11", "title": "НИМХ: Утре над по-голямата част от страната ще е предимно слънчево, максималните температури ще са между 13° и 18°"}
{"url": "http://www.focus-news.net/news/2018/11/11/2589126/blagoevgrad-momiche-e-postradalo-leko-po-vreme-na-blokadata-na-glaven-pat-e-79.html", "text": "Момиче е пострадало леко по време на блокадата на главен път Е-79. Това съобщи за  Радио „Фокус“- Пирин  Йорданка Шаркова, говорител на ОДМВР- Благоевград. Водач на лек автомобил се е движел от село Церово в поска Благоевград, като в превозното средство е превозвана болна жена. Мъжът се е опитал да премине блокадата, но тъй като не е успял, се е насочил към тревните площи. При движението си със страничното огледало е закачил момиче, което е участвало в блокадата. След инцидента е оказана медицинска помощ на пострадалата, която има леки одрасквания. \r\nЛора КАЛЧЕВА", "date": "2018.11.11", "title": "Благоевград: Момиче е пострадало леко по време на блокадата на главен път Е-79"}
{"url": "http://www.focus-news.net/news/2018/11/11/2589135/sport-ludogorets-pobedi-beroe-s-10-i-otnovo-e-lider-v-klasiraneto.html", "text": "Лудогорец победи Берое с 1:0 в среща от 15-ия кръг на Първа лига. Единственото попадение за домакините отбеляза Джоди Лукоки в 81-ата минута. Така разградчани направиха разликата с втория ЦСКА 3 точки, а пред Левски с 4. Лудогорец е първи в класирането с 38 точки, докато Берое остава на 4-о място с 27. В следващия кръг Лудогорец гостува на Локомотив Пловдив, а Берое има градско дерби с Верея. \r\nПо-рано днес се изиграха още два мача от програмата на кръга. Във Враца Ботев спечели с 1:0 срещу Дунав Русе, а в София Славия и Локомотив Пловдив завършиха наравно 1:1.", "date": "2018.11.11", "title": "Спорт: Лудогорец победи Берое с 1:0 и отново е лидер в класирането"}
{"url": "http://www.focus-news.net/news/2018/11/11/2589134/tass-zavarshiha-izborite-v-dnr-i-lnr-izbiratelna-aktivnost-saotvetno-762-i-725-2-chasa-predi-kraya.html", "text": "Избирателните участъци на изборите за държавен глава и парламент в самопровъзгласените Донецка и Луганска народни републики (ДНР и ЛНР) завършиха своята работа в 20:00 часа (19:00 българско време). Според информацията от републиканските избирателни комисии, гласуването е преминало без значителни нарушения, предава  ТАСС . \r\nСътрудниците на местните централни избирателни комисии са пристъпили към преброяване на първите гласове. Резултати се очакват през нощта срещу понеделник. \r\nКъм 18:00 часа (17:00 българско време) избирателната активност в ДНР е била 76,2%, а в ЛНР – 72,5%. \r\nЗа поста ръководител на ДНР претендират петима кандидати – временно изпълняващият длъжността Денис Пушилин, Елена Шипкина, Роман Храменков, Владимир Медведев и Роман Евстифеев. Местата в Народния съвет на ДНР се оспорват между две обществени движения – „Донецка република“ и „Свободен Донбас“. \r\nЗа поста глава на ЛНР се кандидатираха четирима кандидати: изпълняващият длъжността Леонид Пасенчик, Олег Ковал, Людмила Руснак и Наталия Сергун. За 50-те депутатски места в Народния съвет на ЛНР се борят две обществени движения – „Мир в Луганск“ и „Лугански икономически съюз“. Мнозинството в момента е на първата партия, чийто лидер е Леонид Пасенчик. \r\nПревод и редакция:", "date": "2018.11.11", "title": "ТАСС: Завършиха изборите в ДНР и ЛНР, избирателна активност, съответно 76,2% и 72,5% 2 часа преди края"}
{"url": "http://www.focus-news.net/news/2018/11/11/2589130/washington-examiner-donald-tramp-iznese-rech-na-amerikansko-voenno-grobishte-pod-proliven-dazhd-i-bez-chadar.html", "text": "Президентът на САЩ Доналд Тръмп изнесе реч без чадър под студен проливен дъжд на американско военно гробище в западно предградие на Париж, пише  онлайн изданието на Washington Examiner . \r\nЦеремонията на военното гробище в Сюрен беше последната в дневния на американския държавен глава във Франция, където той участва в мероприятията по случай 100-годишнината от края на Първата световна война.  \r\n„Това определено е върховият момент от пътуването“, заяви Тръмп, след като свали чадъра си преди речта. \r\nМалкото репортери, които бяха избрали да присъстват, се бяха сгушили под чадърите си и бяха покрили с пончота своите комютри, отбелязва изданието. Много други предпочетоха да останат в пресцентъра в парижки хотел. \r\nВ един момент от речта каза на един от гостите, който се беше скрил под навес, „изглежда ти е много удобно там, под навеса, докато ние тук подгизваме“. \r\nТози ход на американския президент дойде, след като беше подложен на остри критики в събота, когато отказа предвидено посещение на американско военно гробище, което беше по-далеч от Париж – на около 55 км, заради лошото време. От Белия Дом обясниха по случая, че дъждът прави летенето с хеликоптер по-опасно и обезпечаването на сигурността по трудно по дългия летателен маршрут. \r\nВ речта си в неделя държавният глава на САЩ се концентрира изцяло върху историята на Първата световна война и наследството от този конфликт за Америка. Днес се навършва един век от края на кървавата война. \r\nПревод и редакция:", "date": "2018.11.11", "title": "Washington Examiner: Доналд Тръмп изнесе реч на американско военно гробище под проливен дъжд и без чадър"}
{"url": "http://www.focus-news.net/news/2018/11/11/2589138/yordanka-stoycheva-bchk-blagoevgrad-organizatsiyata-e-v-pomosht-na-darzhavata-i-e-blizo-do-horata-koito-imat-nuzhda-ot-pomosht-i-podkrepa.html", "text": "Организацията е в помощ на държавата и е близо до хората, които имат нужда от помощ и от подкрепа. Това каза за  Радио „Фокус“ Пирин  Йорданка Стойчева, директор на Български червен кръст-Благоевград. Тя уточни, че Червенокръстката организация има свой закон, както и устав. „Доброволците са основата на организацията, като те също поемат водеща роля“, каза  Йорданка Стойчева.  По думите й всички успяват да се справят с много програми и ангажименти, които са поели към държавата. „Доброволците също са част от Българския младежки червен кръст. Те са млади хора до 35-годишна възраст. Също така имаме и клубове на по-възрастни хора, които са около 60-65- годишна възраст. Планинската спасителна служба, оказва помощ в планината, на ски пистите, както и по време на различни инциденти“, отбеляза Стойчева. Тя допълни още, че  водните спасители са тези, които работят по Българското Черноморие, аквапарковете и басейните. \r\nДенис НИКИФОРОВ", "date": "2018.11.11", "title": "Йорданка Стойчева,  БЧК – Благоевград: Организацията е в помощ на държавата и е близо до хората, които имат нужда от помощ и подкрепа"}
{"url": "http://www.focus-news.net/news/2018/11/11/2589139/politsiyata-izdirva-36-godishen-mazh-za-ubiystvoto-v-gorna-oryahovitsa-obzor.html", "text": "Полицията издирва 36-годишен мъж за убийството в Горна Оряховица. Около 17.30 часа на 10 ноември е подаден сигнал за намерена млада жена в безпомощно състояние в жилище в Горна Оряховица. На място са изпратени екипи на Спешна помощ и на полицията, които са установили смъртта ѝ. По тялото на жената са установени множество наранявания. Ден по-късно вече има заподозряно лице като съпричастно към деянието. Заподозреният е обявен за общодържавно издирване. Полицията издирва 36-годишен мъж. Хората, които имат информация къде може да бъде открит, могат да сигнализират на тел. 062/620 437, 0618/ 60040, 60041, 60042, на тел.112 или в най-близкото управление на МВР, като от вътрешното министерство гарантират тяхната анонимност.  \r\nПо случая е образувано досъдебно производство. Процесуално-следствените действия и оперативно-издирвателните мероприятия продължават под ръководството на Окръжна прокуратура.", "date": "2018.11.11", "title": "Полицията издирва 36-годишен мъж за убийството в Горна Оряховица (ОБЗОР)"}
{"url": "http://www.focus-news.net/news/2018/11/11/2589127/st-komisar-ivaylo-ivanov-sdvr-pri-blokiraneto-na-dvizhenieto-na-pl-orlov-most-imashe-lek-intsident-s-edin-ot-protestirashtite.html", "text": "При блокиране на движението на пл. „Орлов мост“ имаше лек инцидент с един от протестиращите. Това каза старши комисар Ивайло Иванов, директор на СДВР по време на брифинг пред СДВР, предаде репортер на  Агенция „Фокус“ . По думите му инцидентът е бил между протестиращия граждани и преминаващ автомобил. „Пътнотранспортното произшествие е леко, на човека му няма абсолютно нищо. Прегледан е в ИСУЛ“, каза ст. комисар Иванов. „Единствените леки инциденти бяха запалването на две димки пред Народното събрание на пл. „Княз Александър I“, коментира той.", "date": "2018.11.11", "title": "Ст. комисар Ивайло Иванов, СДВР: При блокирането на движението на пл. „Орлов мост“ имаше лек инцидент с един от протестиращите"}
{"url": "http://www.focus-news.net/news/2018/11/11/2589125/burgas-priklyuchi-protestat-sreshtu-visokite-tseni-na-gorivata.html", "text": "Приключи протестът срещу високите цени на горивата в Бургас, предаде репортер на  Радио „Фокус“-Бургас . Последната група от протестиращи се бе събрала пред сградата на Съдебната палата, където бе поставен и края на шествието. Очаква се следващата седмица отново да има протести. \r\nДеница ДИМИТРОВА", "date": "2018.11.11", "title": "Бургас: Приключи протестът срещу високите цени на горивата"}
{"url": "http://www.focus-news.net/news/2018/11/11/2588849/predstoyashti-sabitiya-v-stranata-za-11-noemvri-agentsiya-fokus.html", "text": "*** \r\nВ 10.50 ч. на Британското военно гробище и след това на Германското ще бъде отбелязана т. нар. Военна Задушница.  \r\n*** \r\nОт 11.00 часа Националният съвет на БСП ще проведе заседание в централата на партията.  \r\n*** \r\nОт 11.00 часа в зала „Европа“ на Парк Хотел „Москва“ СДС ще проведе теоретична Национална конференция в два модула: „Програмни приоритети“ и „Местни избори 2019“. \r\n*** \r\nОт 11.00 часа до 18.30 часа в Институт Конфиций София ще се проведе третото издание на фестивала „Чи Енерджи Фест“.  \r\n*** \r\nОт 11.00 часа до 13.00 часа в центъра за психо-социална и здравна помощ на Асоциация „Детско сърце“ ще се проведат арт ателиета и дискусии с пациенти, които са част от кампанията „За всеки един удар на сърцето“.  \r\n*** \r\nОт 12.00 до 19.30 часа в района на Гранд Хотел София ще се проведат тренировъчни действия на структури на МВР.  \r\n*** \r\nОт 13.30 часа пред Народното събрание ще се състои молитвено шествие за свободно изповядване на вярата във връзка с планираните промени в българското законодателство, свързани със свободата и живота на вероизповеданията. \r\n*** \r\nОт 14.00 часа на пл. „Александър Батенберг“ е насрочен протест срещу високите цени на горивата. В 15.00 часа ще тръгне пешеходно шествие. То ще премине по бул. „Ал. Дондуков“ - паметника на Васил Левски - ул. „Оборище“ - ул. „Г. С. Раковски“. \r\n*** \r\nОт 17.00 часа в бар „Петък“ журналисти от традиционните медии и младежки онлайн издания, влогъри, софтуерни специалисти и инфлуенсъри ще разкажат своите истории за фалшивите новини.  \r\n*** \r\nОт 11.30 часа пред Първи корпус на Югозападен университет „Неофит Рилски“ ще започне протест срещу „социалното убийство на България“.  \r\n*** \r\nОт 11.00 часа на паркинга на „Метро“ е насрочен протест срещу високите цени на горивата. \r\n*** \r\nОт 11.00 часа в творческите работилнички Арт-И-Факти ще включват отливане на декоративни сапуни и изработване на играчки в старата техника плъстене. \r\n*** \r\nОт 19.00 часа в НХК с концерт ще бъде отбелязана 120-годишнината от рождението на гениалния музикант и композитор Джордж Гершуин.  \r\n*** \r\nОт 11.00 часа на паркинга на „Т Маркет“ е насрочен протест срещу високите цени на горивата. \r\n*** \r\nОт 11.00 часа пред сградата на Община Варна ще се състои протест, част от националния протест срещу високите цени на горивата и в  подкрепа на майките на деца с увреждания. \r\n*** \r\nОт 18.00 часа на паркинга на магазин „Била“ на кръговото кръстовище на бул. „Никола Габровски“ е насрочен протест срещу високите цени на горивата. \r\n*** \r\nОт 11.30 часа на паркинга на стадиона е насрочен протест срещу високите цени на горивата. \r\n*** \r\nОт 14.00 часа пред сградата на Областната администрация е насрочен протест срещу високите цени на горивата. \r\n*** \r\nОт 11.00 часа в зала 8 на Дома на хумора и сатирата ще бъде открита самостоятелна изложба на Андреа Салваи „Карнавалните традиции на остров Сардиния“.  \r\n*** \r\nОт 12.00 часа пред Спортна зала „Орловец“ ще започне протест срещу високите цени на горивата.  \r\n*** \r\nОт 09.30 часа пред сградата на КАТ е насрочен протест срещу високите цени на горивата. \r\n*** \r\nОт 11.00 часа в Държавния куклен театър „Дора Габе“ ще се състои кукления спектакъл „Таласъмът Тропалан“.  \r\n*** \r\nОт 16.00 часа на пл. „Демокрация“ ще се състои Неделно хоро.  \r\n*** \r\nОт 11.00 часа на Дупнишките барикади е насрочен протест срещу високите цени на горивата. \r\n*** \r\nОт 13.00 часа пред стадион „Арена Арда“ е насрочен протест срещу високите цени на горивата. \r\n*** \r\nОт 12.00 часа в двора на черквата „Свети Великомъченик Мина” ще бъде раздаден празничен курбан. \r\n*** \r\nОт 14.00 часа на пътя Кюстендил – София при село Ябълково ще се проведе протест под надслов „Срещу безобразията в България”.  \r\n*** \r\nОт 10.00 часа пред бензиностанция на входа на града кв. „Младеново“ е насрочен протест срещу високите цени на горивата. \r\n*** \r\nОт 11.00 часа в парк „Огоста“ е насрочен протест против високите цени на горивата. \r\n*** \r\nОт 10.00 часа  на Стадиона в Пазарджик се събират участниците в протеста срещу високите цени на горивата. Те ще потеглят към Пловдив, за да се включат в протеста там. \r\n*** \r\nОт 09.45 часа хълма Бърдото край Брезник национално дружество „Традиция“ ще представи възстановка на Брезнишката битката от 1885 година по време на Сръбско-българската война. Събитието се организира от Община Брезник с подкрепата на „Асарел-Инвестмънт“.  \r\n*** \r\nОт 13.00 часа на паркинга на болницата е насрочен протест срещи високите цени на горивата. \r\n*** \r\nОт 16.00 часа на автогарата на град Пирдоп е насрочен протест срещи високите цени на горивата. \r\n*** \r\nОт 10.00 часа на паркинга на „Метро“ насрочен протест срещи високите цени на горивата. \r\n*** \r\nОт 09.00 часа в храм „Св св. Петър и Павел” ще бъде отслужена архиерейска света Литургия.  \r\n*** \r\nОт 09.00 часа до 12.00 часа в УМБАЛ „Св. Георги“ ще се проведат безплатни прегледи за измерване и оценка на растежа на децата. От 12.00 до 13.00 часа ще се проведе беседа с родители. \r\n*** \r\nОт 11.00 часа на паркинга на булевард „България” 115 ще се проведе протест срещу високите цени на горивата, ниските доходи и лошия начин на живот. \r\n*** \r\nОт 11.00 часа на паркинга на музей „Абритус” е насрочен протест срещи високите цени на горивата. \r\n*** \r\nОт 16.45 часа на стадион „Лудогорец арена“ ще се играе мачът между ПФК „Лудогорец“ и ПФК „Берое“.  \r\n*** \r\nОт 15.30 часа от Паметника на Альоша  до Паметника на свободата ще се проведе протестно шествие-митинг заради проектозакона за вероизповеданията в България.  \r\n*** \r\nОт 18.00 часа в централното фоайе на Община Севлиево ще бъде прожектиран филмът „Кинчем“. \r\n*** \r\nОт 10.30 часа  пред магазин Кауфланд ще се проведе протест срещу високите цени на горивата. \r\n*** \r\nОт 11.00 часа на паркинга на Дамарския мост ще се проведе протест срещу високите цени на горивата. \r\n*** \r\nОт 11.00 часа в салона на ДКТ – Сливен ще се играе спектакълът „Глупавият вълк“.  \r\n*** \r\nВ 11.30 часа в параклиса „Св. Мина“ ще бъде отбелязан неговия храмов празник.  \r\n*** \r\nОт 14.00 часа пред Спортната зала в града ще започне протест срещу високите цени на горивата, а от 14.30 до 15.00 часа ще бъде блокиран Подбалканският път София – Бургас. \r\n*** \r\nОт 11.00 часа на бул. „Патриарх Евтимий“ ще се проведе протест срещу високите цени на горивата, ниските доходи и лошия начин на живот. Участниците планират да преминат с автомобилите си по моста до паркинга на езеро Загорка, откъдето да тръгнат пеша по пътя за гр. Казанлък до пътния възел на околовръстния път и обратно.  \r\n*** \r\nОт 11.00 часа в Кукления театър ще се играе постановката „Пипи дългото чорапче“.  \r\n*** \r\nОт 11.00 часа ще се проведе протест срещу високите цени на горивата. Сборният пункт на протестиращите е паркингът на ресторант „Борово око“. \r\n*** \r\nОт 17.00 часа пред сградата на община Хасково ще се проведе протест под надслов „Срещу безобразията в България“. \r\n*** \r\nОт 11.00 часа на паркинга на „Арена Шумен“ ще се съберат участници в протест срещу високите цени на горивата, откъдето около 11.30 часа ще тръгне автомобилно шествие. \r\n*** \r\nОт 11.00 часа на паркинга между предприятия „Язаки България“ и „Е.Миролио“ЕАД е насрочен протест срещу високите цени на горивата. От 11.30 часа от сборния пункт ще тръгне автомобилно шествие.", "date": "2018.11.11", "title": "Предстоящи събития в страната за 11 ноември (Агенция „Фокус“)"}
{"url": "http://www.focus-news.net/news/2018/11/11/2589131/emanyuel-makron-pred-cnn-stranite-chlenki-na-es-tryabva-da-obezpechavat-samo-svoyata-sigurnost.html", "text": "Страните-членки на Европейския съюз трябва да направят усилия за обезпечаването на собствената си сигурност и независимост и да разчитат в по-малка степен на САЩ, заяви президентът на Франция Еманюел Макрон в интервю пред  американския телевизионен канал CNN , което излезе в ефир в неделя. \r\nПо мнението на Макрон, европейските страни „след Втората световна война са се нуждали от САЩ за обезпечаването на сигурността им“. „Предполагам, че сега дойде време за Европа да изгради собствена сигурност и собствен суверенитет“, подчерта той. \r\nФренският лидер отбеляза, че „Европа трябва да осигури собствени възможности и своя автономност, за да обезпечи своята защита“. „Ето защо аз увеличавам разходите ни за отбрана“, разясни той, като посочи още, че това се прави включително и за развиването на потенциала на страната в киберпространството. \r\n„И затова искам да осигуря голяма солидарност в Европа. И си мисля, че това е много важно“, подчерта Макрон. По неговите думи, за това е необходимо „да се обясни на хората в Унгария, Полша, Финландия и в другите страни, че в деня, когато се сблъскат проблеми, когато ги нападнат, Европа ще ги защити“. \r\nПревод и редакция:", "date": "2018.11.11", "title": "Еманюел Макрон пред CNN: Страните-членки на ЕС трябва да обезпечават само своята сигурност"}
{"url": "http://www.focus-news.net/news/2018/11/11/2589129/veliko-tarnovo-okolo-500-protestirashti-se-sabraha-na-izhoda-na-grada-v-posoka-varna.html", "text": "Около 500 протестиращи са се събрали  на изхода на града в посока Варна, предаде репортер на  Радио \"Фокус\" - Велико Търново . Гражданското недоволство излезе от контрол, но за момента обстановката в старата столица е спокойна. Полицейски служители следят за спазването на реда и ненарушаване на закона. Вместо да стигнат до площада пред крепостта Царевец, протестиращите промениха маршрута си. Те се заканиха да се събират всеки ден докато не бъдат изпълнени исканията им, а именно - оставка на вицепремиера Валери Симеонов и понижение в цената на горивата. Движението в района е затруднено и има колони от леки и товарни автомобили, които изчакват на място.  \r\nЛуиза ТРАНЧЕВА", "date": "2018.11.11", "title": "Велико Търново: Около 500 протестиращи се събраха на изхода на града  в посока Варна"}
{"url": "http://www.focus-news.net/news/2018/11/11/2588850/pregled-na-osnovnite-temi-v-svetovniya-pechat-agentsiya-fokus.html", "text": "Темата за убийството на саудитския журналист Джамал Хашоги, американско-турските отношения, икономическото съревнование между Китай и САЩ и интригите около създаването на автокефална Украинска православна църква са сред темите на световната преса . \r\n***  Президентът на Турция Реджеп Таийп Ердоган заяви в събота, че Турция е изпратила записите, свързани с убийството на саудитския журналист Джамал Хашоги на САЩ и други заинтересовани страни, твърдят различни източници, пише  електронното издание на Washington Times . \r\nСъгласно изказването на турския президент, Турция е споделила записите от убийството със Саудитска Арабия, Франция и Обединеното кралство. \r\n„Дадохме записите, дадохме ги на Саудитска Арабия, на Вашингтон, на германците, на англичаните“, заяви Ердоган в рамките на телевизионно обръщение. \r\nНито една от посочените страни обаче не потвърди, че това се е случило, отбелязва изданието. \r\nДумите на турския президент са в разрез с изявленията на Държавния департамент на САЩ от по-рано, който минали месец отрече държавния секретар Майк Помпео да е чувал подобни записи или да е виждал съответните транскрипции след проведените спешни срещи в Саудитска Арабия и Турция през октомври. \r\nВисокопоставено турско официално лице опроверга информацията. \r\n*** Държавният департамент на САЩ не трябва да преследва кюрдски активисти само за да успокои Турция, пише американското издание  The Washington Examiner \r\nВестникът припомня, че Държавният департамент обяви трима активисти на Работническата партия на Кюрдистан (ПКК) за издирване наравно с най-търсените терористи в света и обяви крупни парични премии за залавянето им. Става дума за Мурат Караилан, Джемил Баик и Дуран Калкан. \r\nИзданието обръща внимание, че те не само никога не са действали срещу американците, но дори не е сигурно, че те са истински терористи. Караилан беше съосновател на ПКК и сега е неин лидер. Баик също е съучредител на ПКК и също така е ръководител  на гражданската организация на групата. Междувременно Калкан беше и счетоводител на ПКК, и член на изпълнителния съвет, отговарящ за гражданското крило. По-скоро изглежда, че включването им е не добре обмислено  усилие за успокояване на Турция, пише вестника. \r\nПри президента Реджеп Тайип Ердоган Турция става все по-настоятелна. Ердоган взема  американските интереси за заложници - буквално и образно. Турция държи американски граждани за заложници, макар и  да освободи пастор Ендрю Брънсън, Турция все още държи учения от  НАСА Серкан Гьолче) и също така контролира други американски  интереси като заложници за функционалността на НАТО - достъпа до въздушната база Инджирлик и сътрудничество в борбата срещу Ислямска държава. \r\nЕрдоган става все по-обсебен от кюрдите, по-малко поради кюрдските бунтове в Турция повече, защото Турция и сирийските кюрдски общности отдават приоритет на етническата и културна идентичност над религията. \r\nСпоред изданието турският президент доказва все повече, че е изявен националист, а не ислямист. \r\n*** Предстоятелите на Украинската православна църква – Киевска патриаршия (УПЦ-КП) и Украинската автокефална православна църква (УАПЦ) Филарет и Макарий са написали писмо до константинополския патриарх Вартоломей със съгласие да не издигат кандидатурите си за предстоятел на единната автокефална църква на Украйна, пише  украинското издание „Вести“ . \r\nПо данни на източник, близък до кръга на Макарий, той е признал, че не притежава нужния авторитет и възможности, за да претендира за избиране и е помолил да бъде определен един единствен кандидат от редиците на йерарсите на Константинополската патриаршия. \r\nФиларет също е готов да се откаже от претенциите си за поста, но в замяна поставя няколко условия: съборът трябва да го признае за „почетен патриарх“ на новата църква, да му предостави поста председател на Светия синод, а за предстоятел да бъде избран патриаршеския наместник на УПЦ-КП – митрополит Епифаний. \r\nОсвен това, пише „Вести“ в борбата за контрол над новата църква се намесва и президентът на Украйна Петро Порошенко, който би искал да постави за глава на тази структура свой човек – митрополит Винницки и Барски Симеон. \r\nНо, както отбелязва изданието, в Истанбул са решени да решат въпроса по своему: на 22 ноември може да се състои не обединителен, а учредителен събор, на който за глава на новата църква ще изберат влиятелния във Фенер архиепископ Йов (Геча). \r\n*** На пресконференция в Белия дом в сряда президентът на САЩ Доналд Тръмп заяви, че Китай се е отказал от плана си \"Made in China 2025\". Някои американски медии изразиха съмнения, че Китай е отхвърлил това, което те наричат \"технологична амбиция на Китай\", пише правителственото китайско издание за външна политика  Global Times  в материал, представен без редакторска намеса. \r\nЕдна от причините за търговската война, инициирана от САЩ срещу Китай, е притеснението на САЩ от плана \"Made in China 2025\". Вашингтон смята, че субсидиите от Пекин за държавните предприятия за насърчаване на модернизирането на производството в страната подкопават конкурентоспособността на американските компании. И подозира, че китайското правителство може да насърчи китайските компании да откраднат интелектуалната собственост на американските компании и че Китай може евентуално да поеме \"глобалното технологично лидерство\". Недоволството и загрижеността на САЩ по отношение на Китай са налице и в други развити страни в различна степен. \r\nТъй като търговската война срещу Китай продължава да се развива, забелязахме, че \"Произведено в Китай 2025\" постепенно избледнява от официалните документи на китайското правителство и съобщенията в медиите. Смятаме, че тази промяна отразява китайския жест да не раздразни САЩ и показва добрата воля на Пекин, който се съобразява с опасенията на външния свят. \r\nЦялото китайско общество не очакваше, че планът \"Made in China 2025\" ще предизвика толкова силна реакция от САЩ и други западни страни. Китай се развива със свое собствено темпо. Развитието на високотехнологичната индустрия е единственият път към модернизацията на страната. Държавните предприятия (ДП) са основната сила в китайската индустрия за производство от висок клас. Какво не е наред с изготвянето на план за това? \r\nВ епохата на глобализацията Китай е длъжен да се бори с външния свят. Тези търкания също са един от начините Китай да разбере света. Търговската война тази година накара много китайци да мислят по нови начини. \r\nНепрекъснатото развитие на високотехнологичните индустрии е основата за подобряване на ефективността на националната продукция и единственият начин да увеличим доходите на глава от населението, както и да изградим по-добър живот. Това е право на китайския народ. САЩ и други западни държави се надяват да запазят предимствата си в технологиите от висок клас по начин, по който могат да приемат, и е разбираемо. Може би трябва да се намери баланс между правата на Китай и желанията на САЩ. \r\nВашингтон трябва да излезе от технологичната си хегемонистична настройка и да уважава упоритата работа и мъдростта на китайския народ. Пекин трябва да се отнесе по-сериозно към оплакванията на САЩ, да изслуша мнението на външни лица за начина си на постигане на научно-техническия прогрес и да направи необходимите корекции, включително и за разрешаване на въпроси като субсидиите за ДП. \r\nМогат ли Китай и САЩ да работят в една и съща посока и да направят корекции? Това може би е предизвикателство и за двете страни. Някои хора в САЩ са свикнали да бъдат арогантни. Това, което отказват да приемат, не е начинът на Китай за разработване на високи технологии, а реалността на научния и технологичен напредък на Китай. Арогантно вярват, че могат да предотвратят такъв прогрес в Китай, стига да приемат стратегия за сдържане на Пекин. \r\nНякои хора в Китай ще си помислят: \"Защо трябва да правим корекции, за да отговорим на изискванията на САЩ?\" Те трябва да осъзнаят, че Китай е силно интегриран в глобализацията. САЩ и други западни държави са най-големите световни разработчици на интелектуална собственост и най-големите пазари. Китай все още е в неизгодно положение. Трябва да координираме плановете си за развитие със САЩ и други западни държави, в противен случай Китай ще се изправи пред повече трудности и ниска ефективност. \r\nКитай е малко вероятно да види силен ръст в сектора на високите технологии, като се имат предвид различни ограничения, както в страната, така и в чужбина. В следващите десетилетия, или дори до края на века, високотехнологичният капацитет на САЩ вероятно е по-голям от китайския. \r\nКитай не трябва нито да отслабва, нито да бъде нетърпелив. Придържането към глобализацията е най-добрият избор на нацията.", "date": "2018.11.11", "title": "Преглед на основните теми в световния печат (Агенция \"Фокус\")"}
{"url": "http://www.focus-news.net/news/2018/11/11/2589137/sofiya-iztsyalo-e-vazstanoveno-dvizhenieto-v-rayona-na-orlov-most.html", "text": "Изцяло е възстановено движението в района на \"Орлов мост\". Това съобщиха за  Агенция \"Фокус\"  от пресцентъра на  Столична община . Движението там бе блокирано заради протеста срещу цените на горивата.", "date": "2018.11.11", "title": "София: Изцяло е възстановено движението в района на \"Орлов мост\""}
{"url": "http://www.focus-news.net/news/2018/11/11/2588853/", "text": "Футбол: Резултати от 13-я кръг на френската Лига 1: \r\nГингам – Олимпик Лион  2:4 \r\nАнже – Монпелие  1:0 \r\nНим –Ница  0:1, като домакините завършиха мача с девет души след два червени картона \r\nСент Етиен – Реймс  2:0 \r\nТулуза – Амиен  0:1", "date": "2018.11.11", "title": "Спорт: Резултати от 13-я кръг на френската Лига 1"}
{"url": "http://www.focus-news.net/news/2018/11/11/2588854/aa-redzhep-tayip-erdogan-i-donald-tramp-se-sreshtnaha-v-parizh.html", "text": "Турският президент Реджеп Тайип Ердоган и неговият американски колега Доналд Тръмп говориха  известно време в събота по време на вечеря, организирана от френския лидер Еманюел Макрон  предава  Anadolu Agency . \r\nЕрдоган пристигна в Париж в събота по покана на френския президент Еманюел Макрон да присъства на честването на Деня на примирието. \r\nВечерята бе дадена  от Макрон в чест на световните лидери и техните съпрузи, които дойдоха в Париж, за да присъстват на събитието. \r\nСедейки един до друг, турският и американският президенти проведоха кратък разговор. \r\nСлед пристигането си в Париж Ердоган се срещна и с генералният секретар на ООН Антонио Гутериш. \r\nСрещата при закрити врати продължи 45 минути. \r\nПо време на двудневното си посещение Ердоган се очаква да проведе двустранни срещи със световни лидери, особено с неговия колега от САЩ Доналд Тръмп.  Юлиян Марков", "date": "2018.11.11", "title": "АА: Реджеп Тайип Ердоган и Доналд Тръмп се срещнаха в Париж"}
{"url": "http://www.focus-news.net/news/2018/11/11/2588856/tass-solisti-ot-trupata-na-bolshoy-teatar-predstaviha-v-sofiya-baleta-bayaderka.html", "text": "Солисти от трупата на Болшой театър представиха на сцената на Софийската опера  балета „Баядерка“ от Минкус, предава  TACС . \r\nДиригент на спектакъкъла беше Павел Климчев, също от Болшой театър. Както се съобщава от кореспондента на ТАСС , в края на представлението залата е аплодирала артистите и публиката е оценила представянето на прима-балерината на театъра Светлана Захарова и нейния партньор Денис Родкин, като „фантастично“  \r\n\"Днес станахме свидетели на исторически гала-спектакъл, който ще остане в историята на нашия театър,\" - заяви директорът на Софийската опера акад Пламен Карталов, връчвайки на Захарова диплома за почетен член на Софийската Опера.  Юлиян Марков", "date": "2018.11.11", "title": "ТАСС: Солисти от трупата на Болшой театър  представиха в София балета „Баядерка“"}
{"url": "http://www.focus-news.net/news/2018/11/11/2588855/sport-atletiko-madrid-pobedi-atletik-bilbao-s-32-v-mach-ot-12-ya-krag-na-ispanskata-liga.html", "text": "Футбол: Атлетико Мадрид победи Атлетик Билбао с 3:2 в мач от 12-я кръг на испанската Лига. Резулатът откриха гостите от Билбао с гол на Иняки Уилямс в 36 минута. В 61-ата минута Томас изравни за домакините от Мадрид, но отново Уилямс в 64-ата минута даде преднина на гостите. Родриго в 80-ата минута и Диего Годин в добавеното време осигуриха победата на домакините. Завоюваната победа осигури второто място на Атлетико Мадрид, а гостите от Билбао се намират на незавидното 17-о място. Изиграха се още три мача от кръга, които завършиха при следните резултати: \r\nВалядолид – Ейбар  0:0 \r\nХетафе – Валенсия  0:1 \r\nЖирона – Леганес  0:0", "date": "2018.11.11", "title": "Спорт: Атлетико Мадрид победи Атлетик Билбао с 3:2 в мач от 12-я кръг на испанската Лига"}
{"url": "http://www.focus-news.net/news/2018/11/11/2588858/sluzhitelka-na-granichna-politsiya-be-prostrelyana-nevolno-ot-nein-kolega-na-letishte-sofiya.html", "text": "Служителка на \"Гранична полиция\" бе простреляна неволно от неин колега на Летище \"София\". Инцидентът е станал около 18.30 часа в събота. При почистване на служебното оръжие граничен полицай е прострелял по невнимание своя колежка в ръката. Веднага е извикан екип на Спешна помощ. Служителката е транспортирана за допълнителен преглед във ВМА. Пострадалата е контактна и без опасност за живота. Тя ще остане под наблюдение в болничното заведение в следващите няколко дни. \r\nИзясняват се всички факти и обстоятелства около инцидента. По разпореждане на директора на ГД „Гранична полиция“ главен комисар Светлан Кичиков е започнала проверка по случая", "date": "2018.11.11", "title": "Служителка на \"Гранична полиция\" бе простреляна неволно от неин колега на Летище \"София\""}
{"url": "http://www.focus-news.net/news/2018/11/11/2588861/29-godini-ot-nachaloto-na-demokratichnite-promeni-v-balgariya-obzor.html", "text": "На 10 ноември се навършват 29 години от началото на демократичните промени в България. По традиция годишнините от важни исторически дати са време за равносметка и оценка на изминатия път. В обръщението си към нацията държавният глава Румен Радев заяви, че 29 години след началото на Прехода основите на демокрацията са критично застрашени. „Свободомислието се наказва. Възродиха се познатите механизми на партията-държава. Демократичните институции атрофират. Решенията се вземат на тъмно, често еднолично. Лобизмът и корупцията пронизват цялата система на държавно управление и го правят арогантно, без страх от санкция“, обяви президентът. Според него законите се пишат все по-често в интерес на бизнес кръгове и лобита, а не на гражданите.  \r\nПредседателят на парламента Цвета Караянчева посочи, че на 10 ноември преди 29 години е започнал един дворцов преврат. „Част от върхушката на комунистическата партия се изправи срещу друга част. Победителите във вътрешно партийния преврат светкавично задействаха предварителната си стратегия“, обясни тя. По думите ѝ куфарчета с милионно съдържание са минали в правилните ръце; били са пуснати в действие полу-криминални отряди, които скоро са станали чисто криминални; машината за унищожение на документи на ДС е заработила на пълни обороти. Цвета Караянчева заяви, че през тези сложни и бурни години гражданското общество е успяло да остане будно, и гневно, и на страж.  \r\n„Това, което ни отне Преходът, е истината“, заяви председателят на ПГ на ГЕРБ и зам.-председател на партията Цветан Цветанов. Според него не сме прочели тази страница от историята си в подходящо време. Той обърна внимание, че младото поколение не знае за комунизма. „През третия кабинет „Борисов“ с политическата воля на ПГ на ГЕРБ и на министър Красимир Вълчев, това вече е включено в образователната система за 10. клас“, посочи Цветанов.  \r\n„Прокламациите и надеждите от 1989 г. се оказаха увехнали – хората очакват повече справедливост и равномерно разпределение на благата“, заяви председателят на Градския съвет на БСП – София и член на Изпълнителното бюро на партията Калоян Паргов. Той посочи, че не са се осъществили прокламациите за свобода, плурализъм и демокрация. Според него съществени обаче са разликите между държавата през 1989 година и през 2018 година, и то в отрицателна посока. Калоян Паргов се съгласи с казаното от президента Румен Радев за състоянието на демокрацията.  \r\n„Тъжното е, че след 10 ноември 1989 г. надеждата на хората за едно по-добро бъдеще не се осъществи“, коментира историкът акад. Георги Марков. „Не се намериха последователи на Атанас Буров, да кажат: „Ние ще градим нова България\". Не само да забогатяваме“, посочи той. Според социолога Кольо Колев промяната след началото на Прехода е огромна, но не е много положителна. „27%, което е близо 1/3 от хората, не могат да си купят лекарствата, които им изписва лекар. И те живеят по-добре, отколкото преди Прехода ли? 47% не отопляват или минимално отопляват помещенията в домовете си през зимата, за да спестят. 32% купуват само най-евтините храни, защото нямат възможност да си позволят повече. На този фон казваме, че хората живеят по-добре, отколкото преди, когато имаше материална осигуреност, макар и сива“, коментира социологът. Един от инициаторите за учредяване на „Екогласност“ и на Русенския комитет през 1988 година Христо Смоленов заяви: „Промяната беше необходима. Закостенелият административно-команден феодализъм, който беше подменил тезата за социализма, премина в банков феодализъм. Хората си мислеха, че отиват в „Дисни ленд“, но се оказаха в „Джурасик парк“.  На 10 ноември се навършват 29 години от началото на демократичните промени в България. На тази дата през 1989 г. пленумът на ЦК на БКП гласува оставката на Тодор Живков като генерален секретар. Процесите по свалянето на Тодор Живков от власт се развиват от средата на 80-те години, когато неговият имидж започва да пада. Той не е харесван от Михаил Горбачов, който иска отстраняването му. В България движеща сила на свалянето на Тодор Живков стават така наречените \"чавдарци\", формирани на 5 ноември 1989 г. по инициативата на Добри Джуров. В групата влизат и Йордан Йотов и Димитър Станишев. Кулминацията на събитията настъпва в периода 4-10 ноември 1989 г. Първият символичен акт е извършен на тържествено събрание по случай годишнината на Октомврийската революция в зала \"Георги Кирков\" в Партийния дом. Тогава посланикът на СССР в България Шарапов за първи път не спомена в своя доклад името на главата на държавата, в която е акредитиран. На 7 ноември, на прием в съветското посолство, Добри Джуров, Йордан Йотов и Димитър Станишев искат среща с Живков, която се състои на следващия ден. На срещата тримата искат оставката му. Тодор Живков приема с уговорката това да стане не на насрочения за 10 ноември пленум на ЦК, а на следващия, чиято дата тогава все още не е определена. Под натиска на съветския посланик Шарапов, който оценява като грешка съгласието за отлагане, “чавдарци” отново искат среща с Живков. На срещата, състояла се на 9 ноември 1989 г., Джуров, Станишев и Йотов настояват оставката на Тодор Живков да се осъществи на настоящия, а не на следващия пленум на ЦК. Поставен под такъв натиск Тодор Живков се съгласява да подаде оставка. На заседанието на Политбюро започнало в 17.00 часа на 9 ноември Тодор Живков поставя въпроса за неговото освобождаване от поста генерален секретар на партията. Против неговата оставка се обявяват Милко Балев и Димитър Стоянов. На пленума на 10 ноември е гласувана оставката на Тодор Живков. На негово място е избран Петър Младенов.  \r\nБиляна ИВАНОВА", "date": "2018.11.11", "title": "29 години от началото на демократичните промени в България (ОБЗОР)"}
{"url": "http://www.focus-news.net/news/2018/11/11/2588851/sasho-vasilevski-makedoniya-natisnah-zelenoto-kopche-s-chista-savest.html", "text": "„Натиснах зеленото копче без да ми е оказван натиск и с чиста съвест“, заяви депутатът от групата на осемте опозиционни представители, които подкрепиха конституционните промени в македонския парламент, цитиран от македонското електронно издание  “Фокус“ . \r\nПротестиращи тази вечер пред дома на депутата Любен Арнаудов посетиха и дома на депутата Сашо Василевски, също обвиняем по делото \"27 април\". Те изпратиха писма до депутатите, в които настояват те да не гласуват за конституционни промени. \r\nВасилевски коментира, че писмото е доставено късно. \r\n„Натиснах зеления бутон без натиск и с чиста съвест, която няма да ме измъчва. Това е защото фалшивият патриотизъм, който от 30 години ни мъчи трябва  го загърбим. Македония има един път и това е ЕС и НАТО. Ще се боря като депутат, за да укрепим стратегическото партньорство със Съединените щати. Мога да го гарантирам, защото това е единствената ни перспектива. Фалшивият  патриотизъм ще присъства още известно време и ще изчезне \", каза Василевски.  Юлиян Марков", "date": "2018.11.11", "title": "Сашо Василевски (Македония): Натиснах зеленото копче с чиста съвест"}
{"url": "http://www.focus-news.net/news/2018/11/11/2588852/emanyuel-makron-evropa-tryabva-da-uvelichi-dela-si-vav-finansovite-razhodi-v-nato.html", "text": "Европа трябва да увеличи дела си във финансовите разходи в НАТО е заявил френският президент Еманюел Макрон по време на разговорите с американският си колега Доналд Тръмп, цитиран от  TACC . \r\n\"Аз, разбира се, ще споделя с президента Тръмп моите предложения относно европейския стратегически потенциал за отбрана и необходимостта от поемане на по-голям дял от разходите в НАТО\", каза Макрон. Френският президент смята, че европейската отбрана трябва да бъде \"по-съвършена\". \r\nТръмп от своя страна заяви, че САЩ искат \"да видят Европа силна и да й помогнат\", включително в сферата на отбраната, \"но трябва да бъде при справедливи условия\". На свой ред Макрон изрази мнението, че \"неговите предложения са напълно съвместими с това\". \r\nТрябва да се отбележи, че Макрон очаква да обсъди с Тръмп по време на преговорите в Париж  Сирия, Иран, търговски въпроси и сътрудничество в областта на отбраната. \r\n\"Много се радвам да приветствам президента Тръмп в Париж. В наши дни ние празнуваме приятелството и солидарността между нашите държави\", каза Макрон. \"Ще обсъдим много общи теми - Иран, Сирия, търговски въпроси, Африка, НАТО и сътрудничество в областта на отбраната\", каза той.  Юлиян Марков", "date": "2018.11.11", "title": "Еманюел Макрон: Европа трябва да увеличи дела си във финансовите разходи в НАТО"}
{"url": "http://www.focus-news.net/news/2018/11/11/2588865/pregled-na-osnovnite-temi-v-britanskiya-pechat-agentsiya-fokus.html", "text": "Нестихващото напрежение след оставката на министъра на транспорта и брат на бившия външен министър Борис Джонсън Джо Джонсън и наближаващият краен срок за преговорите между Великобритания и ЕС, както и вероятността тези преговори да завършат неуспешно са основна тема на британския печат. Друга широко коментирана тема е отказът на американския президент да посети американско военно гробище от Първата световна война поради лошото време . \r\n*** Великобритания може да не е в състояние да постигне споразумение за Брекзит  с Европейския съюз, защото спорните въпроси все още блокират преговорите, призна министърът на търговията Лиъм Фокс, цитиран от  Evening Standard . \r\n\"Очертава се труден край на преговорите\", каза Фокс пред  Sky News в събота. \r\nТой заяви, че ако Великобритания не успее да се справи с нерешените въпроси като границата на Северна Ирландия, \"може да не успеем да постигнем споразумение с Европейския съюз\". \r\nПредпазният механизъм, планът за извънредни ситуации, предназначен да запази отворената граница между Северна Ирландия и Република Ирландия, докато Великобритания и ЕС уредят бъдещите си отношения, остава основната пречка пред по-широката сделка за оттегляне между двете страни. \r\nПопитан дали няма да подаде оставка, ако предпазният механизъм няма край, оставяйки Обединеното кралство обвързано с правилата на ЕС, Лиъм Фокс каза: \"Няма да играя тази медийна игра за това кой ще подава оставка.\" \r\nФокс също призна, че Великобритания дори не е започнала да обсъжда подробностите на бъдещото си търговско споразумение с Европа. \r\nТова признание идва, точно когато плановете за Брекзит на Тереза Мей са подложени на силен натиск след оставката на транспортния министър  Джо Джонсън. \r\n*** Привърженици на оставането в ЕС готвят „преврат“ на Тереза Мей, пише неделният британски вестник  Sunday Express . \r\nБившият министър Джо Джонсън - който подаде оставка заради Брекзит  отрече, че оркестрира \"преврат\" срещу Тереза Мей, след като намекна за по-нататъшни министерски оставки в подкрепа на втори референдум. \r\nДжо Джонсън - брат на бившия външен министър Борис Джонсън, предупреди, че Великобритания се насочва към нещо \"неотменимо глупаво\". Бившият министър на транспорта зашемети Тереза Мей и останалата част от кабинета вчера, като обяви оставката си в знак на протест срещу това, как се развива Брекзит. Джо Джонсън, който по време на референдума от 2016 г. се застъпваше за оставане в ЕС, каза пред Ник Робинсън от ВВС, че сега призовава за втори референдум. \r\nИнтервюиращият попита: \"Мей е казала отново и отново, че няма да има референдум. Не е ли това вашата рецепта за преврат срещу министър-председателя?\" \r\nДжонсън отрече това: \"Не е това, което искам да постигна, а настоявам другите да спрат и да се замислят, че правителството ще постави на масата васалството, което е неприемливо. \r\nБившият министър твърди, че знае и за други в кабинета, които \"обмислят сериозно\" дали да приемат преговорите на Тереза Мей. \r\n*** Обвиняват Тереза Мей в „най-големият подарък на суверенитет в съвременната британска история“, пише британският седмичник  The Observer \r\nТереза Мей беше обвинена от бивш колега от кабинета, че е планирала \"най-големия подарък за суверенитета в съвременното време\", в момент, в който е изправена пред най-голямото предизвикателство притисната между твърдолинейните  евроскептици и привържениците на оставането в ЕС  в редиците на собствената ѝ партия.  \r\nДен след като Джо Джонсън, братът на бившия външен министър Борис Джонсън, подаде оставка от правителството и призова за втори референдум за Брекзит, бившият министър на образованието Джъстин Грийнгинг започна атака срещу премиера, заявявайки, че нейните планове ще оставят страната в \"най-лошия от всички светове\". \r\nОказайки все повече натиск върху Мей, Грийнинг, която подаде оставка от кабинета през януари, подкрепи призива на бившия министър на транспорта за втори референдум и каза, че депутатите трябва да отхвърлят сделката на премиера. Тя заяви пред изданието: \"Парламентарната безизходица е известна от доста време. Сега е изключително важно парламентът да отхвърли този план, защото това е най-големият подарък за суверенитета в съвременната британска история. \r\n\"Вместо това правителството и парламентът трябва да признаят, че трябва да дадем на хората последна дума за Брекзит. Само те могат да преодолеят задънената улица и да избират от практическите възможности за бъдещето на Великобритания, които сега са на масата. \" \r\nГрийнинг добави: \"Както много от нас, Джо Джонсън е прагматик във връзка с отношенията на Великобритания с ЕС. Но консервативните депутати все по-често виждат, че този суверенитет, подарен от номер 10, оставя страната ни без право на глас за правилата, които управляват живота ни ... Това не е в национален интерес, това е най-лошият от всички светове и не решава нищо \". \r\n*** Европейският съюз е отхвърлил ключови предложения на Тереза Мей за Брекзит, пише неделното издание на британския вестник  The Times . \r\nТереза Мей по-рано заявяваше, че страните са договорили 95% от цялото споразумение, докато Брюксел и Лондон все още не могат да разрешат различията по редица въпроси, включително границата между Северна Ирландия и Ирландия. В същото време външният министър на Обединеното кралство Джеръми Хънт каза, че Великобритания и ЕС ще се споразумеят до края на ноември. \r\nСпоред вестника британският премиер  се надява да обедини кабинета  си и да преодолее \"крайната бариера\" в преговорите с ЕС, като предложи създаването на \"независим механизъм\" за решаване на \"митническия пъзел\". Някои виждаха в този механизъм възможността да се избегне  твърдата граница със Северна Ирландия. \r\nБрюксел обаче заяви, че е възможно да се контролира спазването на решенията само в рамките на Европейския съд. Освен това се съобщава, че четирима министри, които се противопоставят на Брекзит, са готови да напуснат правителството на Мей. \r\n*** Разкритикуваха Доналд Тръмп заради решението му да отмени посещението на американско военно гробище поради лошото време, пише британският вестник  The Independent . \r\nМинистърът на отбраната на Великобритания Тобиас Еллууд разкритикува американския президент Доналд Тръмп за пропускането на военно мемориално събитие поради дъжд. \r\nТова е само едно от многото критични изказвания по адрес на  Тръмп след като той отмени посещението си в американско гробище в Бело, Северна Франция, където са погребани американски войници, убити през Първата световна война. \r\nБелият дом заяви, че отмяната  се дължи на \"график и логистични затруднения, причинени от времето\", което приземи президентския хеликоптер, който трябваше да го отведе до мястото на  около два часа шофиране на изток от Париж. \r\n\"Като човек с две националности съжалявам, като прочетох това\", коментира министър Еллууд, който отговаря за британските дела на ветераните. \r\nБившият войник добави: \"Дъждът е бил  редовна черта на Западния фронт. За щастие това не попречи на смелите ни герои да изнесат войната на плещите си . \r\nКонсервативният депутат сър Никълъс Соамс, внук на военновременния лидер сър Уинстън Чърчил, също се разгневи от решението на американския президент. \r\nТой написа: \"Те умряха, изправяйки срещу врага, а онзи жалък и неадекватен Доналд Тръмп дори не можа да се изправи срещу лошото време, за да почете падналите“.", "date": "2018.11.11", "title": "Преглед на основните теми в британския печат (Агенция \"Фокус)"}
{"url": "http://www.focus-news.net/news/2018/11/11/2588866/prezidentat-i-gerb-v-spor-zastrashena-li-e-demokratsiyata-obzor.html", "text": "В обръщението си към нацията по повод навършването на 29 години от началото на демократичните промени в България президентът Румен Радев заяви, че основите на демокрацията са критично застрашени. Според президента хората са очаквали от Прехода повече свобода и справедливост. „Свободата на словото е спомен от миналото. Четвъртата власт абдикира от ролята си на коректив. Рухнаха професионалните стандарти в медиите, а с тях и доверието на гражданите в поднасяната информация. Пропагандата задушава плурализма. Свободомислието се наказва“, обяви държавният глава. „Възродиха се познатите механизми на партията-държава. Демократичните институции атрофират. Решенията се вземат на тъмно, често еднолично. Лобизмът и корупцията пронизват цялата система на държавно управление и го правят арогантно, без страх от санкция“, обяви Румен Радев. По думите му законите се пишат все по-често в интерес на бизнес кръгове и лобита, а не на гражданите. Президентът даде пример с гласуването на новия данък върху старите автомобили. Държавният глава се обърна и към депутатите: „Българите притежават стари автомобили, не защото са безотговорни към природата, а защото не могат да си позволят нови. Бедността на българите не е грях, за да я облагате с данък“. Според Румен Радев зад скромните проценти на растежа не може да се скрие моралната и социалната криза в обществото.  \r\nВ отговор от ПГ на ГЕРБ обявиха, че вредно за демокрацията е, когато президентът е предприел реваншистки подход, за да задоволява егото си. Председателят на ПГ на ГЕРБ и зам.-председател на партията Цветан Цветанов заяви, че държавният глава е разединител, а не обединител на нацията. Той попита ниската безработица ли е заплахата за демокрацията. Според Цветанов президентът отрича всичко и търси агресивния подход, а не изграждането на мостове между гражданите и институциите. От ГЕРБ бяха категорични, че Румен Радев няма право да говори за морал и прозрачност с оглед на усвоените средства по време на президентската му кампания. „Нима президентът избра прозрачно Атанас Семов за конституционен съдия“, коментира Цветан Цветанов. По думите му в обръщението си президентът говори за еднолично управление, а в същото време само той се възползва от това си право, без прозрачност. От ГЕРБ предложиха на БСП да се направи работна група, която да проследи източниците на финансиране на президентската кампания. Министърът на правосъдието Цецка Цачева отбеляза, че обръщението на президента е в навечерието на доклада по Механизма за сътрудничество и оценка. По думите ѝ президентът Радев има право да изказва гледната си точка, но като обединител на нацията, а не като опозиционен лидер. Според лидера на БСП Корнелия Нинова държавният глава е прав в твърдението си, че се връща управлението на партията- държава.  \r\n„Кое от това, което казах не е истина - нека отговорят на този въпрос“, заяви президента в Париж, където участва във форум за отбелязване на 100 години от Първата световна война.  \r\nБиляна ИВАНОВА", "date": "2018.11.11", "title": "Президентът и ГЕРБ в спор застрашена ли е демокрацията (ОБЗОР)"}
{"url": "http://www.focus-news.net/news/2018/11/11/2588859/the-observer-obvinyavat-tereza-mey-v-nay-golemiyat-podarak-na-suverenitet-v-savremennata-britanska-istoriya.html", "text": "Обвиняват Тереза Мей в „най-големият подарък на суверенитет в съвременната британска история“, пише британският седмичник  The Observer \r\nТереза Мей беше обвинена от бивш колега от кабинета, че е планирала \"най-големия подарък за суверенитета в съвременното време\", в момент, в който е изправена пред най-голямото предизвикателство притисната между твърдолинейните  евроскептици и привържениците на оставането в ЕС  в редиците на собствената ѝ партия.  \r\nДен след като Джо Джонсън, братът на бившия външен министър Борис Джонсън, подаде оставка от правителството и призова за втори референдум за Брекзит, бившият министър на образованието Джъстин Грийнгинг започна атака срещу премиера, заявявайки, че нейните планове ще оставят страната в \"най-лошия от всички светове\". \r\nОказайки все повече натиск върху Мей, Грийнинг, която подаде оставка от кабинета през януари, подкрепи призива на бившия министър на транспорта за втори референдум и каза, че депутатите трябва да отхвърлят сделката на премиера. Тя заяви пред изданието: \"Парламентарната безизходица е известна от доста време. Сега е изключително важно парламентът да отхвърли този план, защото това е най-големият подарък за суверенитета в съвременната британска история. \r\n\"Вместо това правителството и парламентът трябва да признаят, че трябва да дадем на хората последна дума за Брекзит. Само те могат да преодолеят задънената улица и да избират от практическите възможности за бъдещето на Великобритания, които сега са на масата. \" \r\nГрийнинг добави: \"Както много от нас, Джо Джонсън е прагматик във връзка с отношенията на Великобритания с ЕС. Но консервативните депутати все по-често виждат, че този суверенитет, подарен от номер 10, оставя страната ни без право на глас за правилата, които управляват живота ни ... Това не е в национален интерес, това е най-лошият от всички светове и не решава нищо \".  Юлиян Марков", "date": "2018.11.11", "title": "The Observer: Обвиняват Тереза Мей в „най-големият подарък на суверенитет в съвременната британска история“"}
{"url": "http://www.focus-news.net/news/2018/11/11/2588862/sunday-express-privarzhenitsi-na-ostavaneto-v-es-gotvyat-prevrat-na-tereza-mey.html", "text": "Привърженици на оставането в ЕС готвят „преврат“ на Тереза Мей, пише неделният британски вестник  Sunday Express . \r\nБившият министър Джо Джонсън - който подаде оставка заради Брекзит  отрече, че оркестрира \"преврат\" срещу Тереза Мей, след като намекна за по-нататъшни министерски оставки в подкрепа на втори референдум. \r\nДжо Джонсън - брат на бившия външен министър Борис Джонсън, предупреди, че Великобритания се насочва към нещо \"неотменимо глупаво\". Бившият министър на транспорта зашемети Тереза Мей и останалата част от кабинета вчера, като обяви оставката си в знак на протест срещу това, как се развива Брекзит. Джо Джонсън, който по време на референдума от 2016 г. се застъпваше за оставане в ЕС, каза пред Ник Робинсън от ВВС, че сега призовава за втори референдум. \r\nИнтервюиращият попита: \"Мей е казала отново и отново, че няма да има референдум. Не е ли това вашата рецепта за преврат срещу министър-председателя?\" \r\nДжонсън отрече това: \"Не е това, което искам да постигна, а настоявам другите да спрат и да се замислят, че правителството ще постави на масата васалството, което е неприемливо. \r\nБившият министър твърди, че знае и за други в кабинета, които \"обмислят сериозно\" дали да приемат преговорите на Тереза Мей.  Юлиян Марков", "date": "2018.11.11", "title": "Sunday Express: Привърженици на оставането в ЕС готвят „преврат“ на Тереза Мей"}
{"url": "http://www.focus-news.net/news/2018/11/11/2588863/evening-standard-ministarat-na-targoviyata-liam-foks-preduprediche-mozhe-da-nyama-sporazumenie-za-brekzit.html", "text": "Великобритания може да не е в състояние да постигне споразумение за Брекзит  с Европейския съюз, защото спорните въпроси все още блокират преговорите, призна министърът на търговията Лиъм Фокс, цитиран от  Evening Standard . \r\n\"Очертава се труден край на преговорите\", каза Фокс пред  Sky News в събота. \r\nТой заяви, че ако Великобритания не успее да се справи с нерешените въпроси като границата на Северна Ирландия, \"може да не успеем да постигнем споразумение с Европейския съюз\". \r\nПредпазният механизъм, планът за извънредни ситуации, предназначен да запази отворената граница между Северна Ирландия и Република Ирландия, докато Великобритания и ЕС уредят бъдещите си отношения, остава основната пречка пред по-широката сделка за оттегляне между двете страни. \r\nПопитан дали няма да подаде оставка, ако предпазният механизъм няма край, оставяйки Обединеното кралство обвързано с правилата на ЕС, Лиъм Фокс каза: \"Няма да играя тази медийна игра за това кой ще подава оставка.\" \r\nФокс също призна, че Великобритания дори не е започнала да обсъжда подробностите на бъдещото си търговско споразумение с Европа. \r\nТова признание идва, точно когато плановете за Брекзит на Тереза Мей са подложени на силен натиск след оставката на транспортния министър  Джо Джонсън.  Юлиян Марков", "date": "2018.11.11", "title": "Еvening Standard: Министърът на търговията Лиъм Фокс предупреди,че може да няма споразумение за Брекзит"}
{"url": "http://www.focus-news.net/news/2018/11/11/2588868/deneshen-makedoniya-kraden-mikrobus-s-migranti-katastrofira-v-cherna-gora.html", "text": "Краден микробус с мигранти катастрофира в Черна гора, съобщава скопското издание  “Денешен“ \r\nКатастрофата е станала, когато мигрантите са се опитали да избегнат полицейска проверка на пътя Плевля – Металка в района на село Вратца. \r\nВ микробуса е имало десетина мигранти, но не е ясно кой е управлявал превозното средство. Един от мигрантите е по-тежко ранене и е настанен за лечение в болницата  в Плевля. \r\nПровежда се разследване.  Юлиян Марков", "date": "2018.11.11", "title": "‚Денешен“ (Македония): Краден микробус с мигранти катастрофира в Черна гора"}
{"url": "http://www.focus-news.net/news/2018/11/11/2588857/afp-chetirima-sa-arestuvani-za-zagovor-sreshtu-frenskiya-prezident-emanyuel-makron.html", "text": "Четирима души, свързани с френската крайна десница бяха  арестувани и бяха обвинени в заговор за атака срещу президента Еманюел Макрон по време на церемониите за  честване на 100-годишнината от Примирието, сложило край на Първата световна война, предава  AFP .  \r\nЧетиримата мъже на възраст между 22 и 62 години се явиха пред съдия за борба с тероризма в Париж и бяха обвинени  във връзки с терористи и притежание на оръжие. \r\nТе бяха арестувани във вторник, след като единият от тях, живеещ в югоизточна Франция и въоръжен с нож, е пристигнал в Мозел, Източна Франция, където се е срещнал с другите трима заподозрени. \r\nПо това време Макрон е обикалял близките бойни полета от Първата световна война и се е срещнал с местните хора.  Юлиян Марков", "date": "2018.11.11", "title": "AFP: Четирима са арестувани за заговор срещу френския президент Еманюел Макрон"}
{"url": "http://www.focus-news.net/news/2018/11/11/2588869/protesti-za-po-chist-vazduh-se-provedoha-v-ruse-i-pernik-obzor.html", "text": "Протести за по-чист въздух се проведоха в Русе и Перник. В Русе в протеста се включиха близо 150 автомобила, които в 11.00 часа потеглиха на автошествие от центъра на града към граничен пункт „Дунав мост“. Протестът премина в три етапа – автопоход с блокада на Дунав мост, митинг в индустриалния парк на града и завърши пред сградата на Общината.Хората носеха маски на лицата си, плакати с надписи „Помощ! Тровят ни“ и „Мръсният въздух ни убива“. Движението на границата с Румъния бе блокирано за повече от половин час и се образуваха се километрични колони от чакащи автомобили. Според организаторите такива протести тепърва предстоят, ако властта не се обърне внимание на екологичната обстановка в Русе. \r\nСтотици автомобили се включиха и в протестно шествие в Перник също с искане за по-чист въздух и ограничаване на замърсяванията. В града се проведе и концерт под наслов „Дишай Перник“.  \r\nАгенция „Фокус“ припомня: Преди 31 години майки от Русе излизат за първи на протест за по-чист въздух в града. На 28 септември 1987 г. на площад „Свобода“ в Русе над 300 души протестират срещу безразличието на управниците за хлорните румънски отрови над града. Най-смелите от тях носят лозунги: „Мирна демонстрация за въздух“, „Стига празни обещания“, „Искаме здраво поколение“. Това е първата улична демонстрация по време на комунистическия режим в България.", "date": "2018.11.11", "title": "Протести за по-чист въздух се проведоха в Русе и Перник (ОБЗОР)"}
{"url": "http://www.focus-news.net/news/2018/11/11/2588864/ohrid-news-makedoniya-dvizhenieto-makedoniya-blokira-organizira-protesti-pred-domovete-na-ohridskite-deputati-podkrepili-konstitutsionnite-promeni.html", "text": "Движението \"Македония блокира\" протестира в Охрид тази вечер срещу конституционните промени, насочени към промяна на името. На протеста беше прочетено протестно писмо, което по-късно бе изпратено до депутатите Сашо Василевски и Любен Арнаудов. В писмото ги призовават да размислят и да не подкрепят промените в Конституцията с цел институционализиране на Договора от Преспа, защото това е в ущърб на Република Македония, съобщава охридското електронно издание  Ohrid News . \r\nУчастниците в протеста, който се предвождаше от  Филип Петровски от ВМРО-ДПМНЕ и Янко Бачев от „Единствена Македония“, първо посетиха дома на депутата Сашо Василевски, който е охраняван със силно полицейско присъствие. Полицията позволи на лидерите на движението да подадат протестно писмо до депутата Василевски. Те останаха почти петнайсет минути пред дома на депутата, когото нападаха, обиждаха и обвиниха в престъпление.  Юлиян Марков", "date": "2018.11.11", "title": "Ohrid News Македония): Движението  „Македония блокира“ организира протести пред домовете на охридските депутати, подкрепили конституционните промени"}
{"url": "http://www.focus-news.net/news/2018/11/11/2588871/ria-novosti-politsiyata-e-razkrila-zagovor-na-nemski-voenni-planirali-politicheski-ubiystva.html", "text": "Германската углавна полиция е разкрила конспирация от германските военни, които са планирали политически убийства. Това пише германският  Focus , като се позовава на  материали от разследването, цитиран от  РИА Новости . \r\nОтбелязва се, че групата се състои от войници от Бундесвера, специалните сили и членове на асоциацията на елитните войници Унитер. Заговорниците, уверени в неизбежния колапс на държавата, са подготвяли  така наречения \"X-Day\", в който биха събрали неудобни политици \"на едно място за целите на физическото им елиминиране. Пълният списък на жертвите все още не е известен, но Димар Барч, ръководител на фракцията на Лявата партия в Бундестага, е сред основните цели. Също така, според списанието, в момента не е известно какво са щели да направят нападателите след убийствата. \r\nПубликацията съобщава, че за изпълнението на плана, участниците в тайните споразумения, са били натрупали оръжия, боеприпаси и гориво. Членовете на групата, които според списанието служат в германските въоръжени сили и специалните сили, са обсъждали по-нататъшните си действия на тайни срещи. \r\nПодчертава се, че полицейското разследване е почти спряло, тъй като служителят на военното контраразузнаване се е опитвал да го подкопае, като информира конспираторите за предстоящите търсения и напредъка на разследването като цяло. Мъжът е обвинен, неговият случай ще бъде разгледан от Окръжен съд в Кьолн. \r\nРазследването разкрива признаци на конспирация в дейността на войника от Бундесвера Франко А, който планира терористични атаки срещу германските власти. Като бъдещ гражданин на Германия войникът е предоставил на Службата за миграция фалшива информация, според която е сирийски бежанец, за да постави в последствие вината за атаките срещу мигрантите.  Юлиян Марков", "date": "2018.11.11", "title": "РИА Новости: Полицията е разкрила заговор на немски военни, планирали политически убийства"}
{"url": "http://www.focus-news.net/news/2018/11/11/2588872/pregled-na-mezhdunarodnite-novini-do-6-chasa-agentsiya-fokus.html", "text": "Президентът на Косово Хашим Тачи в събота в Париж заяви, че в резултат от разговорите за нормализация на отношенията между Прищина и Белград няма да има подялба на Косово, или създаване на Република Сръбска на територията на страната, предава  македонският портал „А1 Он“ . \r\n„Няма подялба на Косово, нито асоциации с изпълнителни правомощия, което подразбира формиране на Република Сръбска в Косово“, заяви Тачи в Париж, където е по покана на френския президент Еманюел Макрон и ще участва в мероприятията по случай 100-годишнината от края на Първата световна война. \r\nДържавният глава на Косово подчерта, че резултатът от диалога за нормализация на отношенията между Белград и Прищина трябва да е подписването на правно обвързващ договор. \r\n„Първата точка ще бъде взаимно признаване на Косово и Сърбия“, поясни той. \r\n***  Президентът на Турция Реджеп Таийп Ердоган заяви в събота, че Турция е изпратила записите, свързани с убийството на саудитския журналист Джамал Хашоги на САЩ и други заинтересовани страни, твърдят различни източници, пише  електронното издание на Washington Times . \r\nСъгласно изказването на турския президент, Турция е споделила записите от убийството със Саудитска Арабия, Франция и Обединеното кралство. \r\n„Дадохме записите, дадохме ги на Саудитска Арабия, на Вашингтон, на германците, на англичаните“, заяви Ердоган в рамките на телевизионно обръщение. \r\nНито една от посочените страни обаче не потвърди, че това се е случило, отбелязва изданието. \r\nДумите на турския президент са в разрез с изявленията на Държавния департамент на САЩ от по-рано, който минали месец отрече държавния секретар Майк Помпео да е чувал подобни записи или да е виждал съответните транскрипции след проведените спешни срещи в Саудитска Арабия и Турция през октомври. \r\nВисокопоставено турско официално лице опроверга информацията. \r\n*** Комисията по конституционните въпроси на парламента в Скопие прие с  10 гласа „За“ и два „Против“ поправката на македонската конституция , гарантираща суверенитета на съседните страни, съобщава македонският телевизионен канал  “Телма“ . \r\nОпозицията заяви, че изменението е ненужно, като се има предвид, че Конституцията вече гарантира суверенитета и че Македония никога не е имала териториални претенции. Депутатите от управляващата СДСМ отговориха, че поведението и риториката на ВМРО-ДПМНЕ през последните години са създали необходимост  Гърция да иска да се спре политическата реторика на териториалните претенции. \r\nДепутатите от ВМРО-ДПМНЕ днес потвърдиха мнението, че конституционните промени и целият процес, който се провежда в парламента, са незаконни. \r\n\"Ние 120-те народни представители нямаме мандат да направим това. Това, което правим тук, е извън закона, извън Конституцията \", каза Зоран Илиовски, депутат от ВМРО-ДПМНЕ. \r\nНа няколко пъти външният министър беше попитан дали и кога ще има конституционни промени в Гърция, за да се гарантира териториалната цялост на Македония. \r\n*** Държавният департамент на САЩ не трябва да преследва кюрдски активисти само за да успокои Турция, пише американското издание  The Washington Examiner \r\nВестникът припомня, че Държавният департамент обяви трима активисти на Работническата партия на Кюрдистан (ПКК) за издирване наравно с най-търсените терористи в света и обяви крупни парични премии за залавянето им. Става дума за Мурат Караилан, Джемил Баик и Дуран Калкан. \r\nИзданието обръща внимание, че те не само никога не са действали срещу американците, но дори не е сигурно, че те са истински терористи. Караилан беше съосновател на ПКК и сега е неин лидер. Баик също е съучредител на ПКК и също така е ръководител  на гражданската организация на групата. Междувременно Калкан беше и счетоводител на ПКК, и член на изпълнителния съвет, отговарящ за гражданското крило. По-скоро изглежда, че включването им е не добре обмислено  усилие за успокояване на Турция, пише вестника. \r\nПри президента Реджеп Тайип Ердоган Турция става все по-настоятелна. Ердоган взема  американските интереси за заложници - буквално и образно. Турция държи американски граждани за заложници, макар и  да освободи пастор Ендрю Брънсън, Турция все още държи учения от  НАСА Серкан Гьолче) и също така контролира други американски  интереси като заложници за функционалността на НАТО - достъпа до въздушната база Инджирлик и сътрудничество в борбата срещу Ислямска държава. \r\nЕрдоган става все по-обсебен от кюрдите, по-малко поради кюрдските бунтове в Турция повече, защото Турция и сирийските кюрдски общности отдават приоритет на етническата и културна идентичност над религията. \r\nСпоред изданието турският президент доказва все повече, че е изявен националист, а не ислямист. \r\n*** Щатските власти разпоредиха повторно преброяване на изборните резултати за сенат и за губернатор на щата Флорида, предава  AFP . \r\nОсемнадесет години след като Слънчевият щат се озова в сърцето на битката за американското президентство, той отново попада в светлината на прожекторите след гласуването във вторник, което остави нерешени състезанията за най-важните постове. \r\nНа всичките 67 окръга е даден срок до събота на обяд да предоставят неофициалните резултати. Щатското  законодателство предвижда повторно машинно преброяване, ако разликата в изборните резултати е в рамките на 0,5%. \r\n*** Румънският министър по европейските въпроси е подал оставка, предава  AFP . \r\nРумънският министър по европейските въпроси подаде оставка само седмици преди страната да поеме шестмесечното ротационно председателство на ЕС през януари, съобщиха медиите в събота. \r\n\"От това, което разбирам, оставката е факт\", коментира  новината  министърът на европейските фондове Рована Плумб. \r\nВиктор Негреску, 33-годишен, не потвърдил своята оставка , но според новинарския сайт HotNews.ro той е решил да се оттегли, след като управляващата Социалдемократическа партия отбеляза, че не е успял да спечели подкрепата на Брюксел за спорните съдебни реформи. \r\nПрез юни 12 западни държави предупредиха, че някои от съдебните реформи в Румъния могат да \"възпрепятстват сътрудничеството (с Румъния) в международното правоприлагане\". \r\n*** Няколко хиляди се събраха в Рим в събота, за да протестират срещу несправедливата според тях  политика срещу мигрантите, насърчавана от крайнодесния министър на вътрешните работи Матео Салвини, предава  AFP . \r\nС лозунги \"Животът на черните има значение!\" и \"Добре дошли за всички; Отваряне на границите!\" леви  протестиращи се присъединиха към анти-расистки активисти, които доведоха протестиращи от повече от 50 града, за да защитават мигрантите и да протестират срещу неотдавнашен проектозакон за правата на убежище. \r\nИталианският Сенат, подкрепен от партията \"Лига\" на Салвини и от \"Движението Пет звезди\", гласуваха, за да проправят пътя за закон, който улеснява изгонването на имигрантите и отнемането  на италианското гражданство от някои от тях . \r\nПротестът беше за \"да се каже „Не!“ на Салвини,  „Не!“ на расизма\", каза Серджо Сераино, член на сдружение, което помага на мигрантите, който участва в протеста. \r\nДолната камара на парламента има срок до края на ноември да одобри законопроекта,  който слага край на  разрешенията за пребиваване с \"хуманитарна защита\" - форма на по-ниско ниво на статут на бежанец в Италия. Той също така позволява бързото експулсиране на \"опасни\" търсещи убежище лица. \r\n*** Сондажен кораб на американския петролен гигант „Ексон Мобил“ пристига в понеделник в пристанище Лимасол, пише електронното издание на гръцкия вестник  Kathimerini . \r\nЗа да улесни търсенето, Кипър издаде рано сутринта събота навигационен телекс , съветвайки всички кораби да не се доближават до 500 метра от сондажния кораб, докато провеждат сондажни операции в точка „Делфини“.  Сондирането се очаква да започне на 15 ноември и да продължи до 25 февруари 2019 г. \r\n„Нарушаването на предпазната зона ще се счита за престъпление срещу законите на Република Кипър и Конвенцията на ООН от 1982 г. за морското право“, се казва в телекса. \r\n\"Сондажната площадка се очаква да пристигне в определените срокове според графика - неделя или понеделник\", каза кипърски правителствен източник пред Кипърската информационна агенция. Всичко върви гладко, според договорения план, добави източникът. \r\n*** Четирима души, свързани с френската крайна десница бяха  арестувани и бяха обвинени в заговор за атака срещу президента Еманюел Макрон по време на церемониите за  честване на 100-годишнината от Примирието, сложило край на Първата световна война, предава  AFP .  \r\nЧетиримата мъже на възраст между 22 и 62 години се явиха пред съдия за борба с тероризма в Париж и бяха обвинени  във връзки с терористи и притежание на оръжие. \r\nТе бяха арестувани във вторник, след като единият от тях, живеещ в югоизточна Франция и въоръжен с нож, е пристигнал в Мозел, Източна Франция, където се е срещнал с другите трима заподозрени. \r\nПо това време Макрон е обикалял близките бойни полета от Първата световна война и се е срещнал с местните хора. \r\n*** Броят на жертвите на пожарите в Калифорния достигна 23 души, предава  AFP . \r\nВ събота са открити още 14 тела, като 10 от тях са намерени сред руините в град Парадайз, а други четири са открити в Конкоу, окръг Бут.  \r\nПожарникарите се опитват да овладеят пожарите в двата края на щата, но за сега нямат успех според местните власти. При пожара в Пардайз са изгорели над 6 700 сгради, повечето от които жилищни. \r\nВ района на Малибу са евакуирани над двеста хиляди души.  \r\nДоналд Тръмп е обвинил местните власти в лошо управление на горите и е призовал населението да спазва указанията за евакуация.", "date": "2018.11.11", "title": "Преглед на международните новини до 6 часа (Агенция \"Фокус\")"}
{"url": "http://www.focus-news.net/news/2018/11/11/2588860/the-independent-razkritikuvaha-donald-tramp-zaradi-reshenieto-mu-da-otmeni-poseshtenieto-na-amerikansko-voenno-grobishte-poradi-loshoto-vreme.html", "text": "Разкритикуваха Доналд Тръмп заради решението му да отмени посещението на американско военно гробище поради лошото време, пише британският вестник  The Independent . \r\nМинистърът на отбраната на Великобритания Тобиас Еллууд разкритикува американския президент Доналд Тръмп за пропускането на военно мемориално събитие поради дъжд. \r\nТова е само едно от многото критични изказвания по адрес на  Тръмп след като той отмени посещението си в американско гробище в Бело, Северна Франция, където са погребани американски войници, убити през Първата световна война. \r\nБелият дом заяви, че отмяната  се дължи на \"график и логистични затруднения, причинени от времето\", което приземи президентския хеликоптер, който трябваше да го отведе до мястото на  около два часа шофиране на изток от Париж. \r\n\"Като човек с две националности съжалявам, като прочетох това\", коментира министър Еллууд, който отговаря за британските дела на ветераните. \r\nБившият войник добави: \"Дъждът е бил  редовна черта на Западния фронт. За щастие това не попречи на смелите ни герои да изнесат войната на плещите си . \r\nКонсервативният депутат сър Никълъс Соамс, внук на военновременния лидер сър Уинстън Чърчил, също се разгневи от решението на американския президент. \r\nТой написа: \"Те умряха, изправяйки срещу врага, а онзи жалък и неадекватен Доналд Тръмп дори не можа да се изправи срещу лошото време, за да почете падналите“.  Юлиян Марков", "date": "2018.11.11", "title": "The Independent: Разкритикуваха Доналд Тръмп заради решението му да отмени посещението на американско военно гробище поради лошото време"}
{"url": "http://www.focus-news.net/news/2018/11/11/2588870/afp-broyat-na-zhertvite-na-pozharite-v-kaliforniya-dostigna-23-dushi.html", "text": "Броят на жертвите на пожарите в Калифорния достигна 23 души, предава  AFP . \r\nВ събота са открити още 14 тела, като 10 от тях са намерени сред руините в град Парадайз, а други четири са открити в Конкоу, окръг Бут.  \r\nПожарникарите се опитват да овладеят пожарите в двата края на щата, но за сега нямат успех според местните власти. При пожара в Пардайз са изгорели над 6 700 сгради, повечето от които жилищни. \r\nВ района на Малибу са евакуирани над двеста хиляди души.  \r\nДоналд Тръмп е обвинил местните власти в лошо управление на горите и е призовал населението да спазва указанията за евакуация.  Юлиян Марков", "date": "2018.11.11", "title": "AFP: Броят на жертвите на пожарите в Калифорния достигна 23 души"}
{"url": "http://www.focus-news.net/news/2018/11/11/2588874/yordanka-stoycheva-bchk-blagoevgrad-osnovnata-ideya-na-balgarski-cherven-krast-e-da-bade-v-pomosht-za-horata.html", "text": "Основната идея на Български червен кръст е да бъде в помощ за хората. Това каза за  Радио „Фокус“ Пирин  Йорданка Стойчева, директор на Български червен кръст-Благоевград. Тя съобщи, че на 25 октомври тази година са се навършили 140 години от създаването на организацията. „На 24 юли 1859 година в Солферино, основателят на Червенокръстката организация е на бойното поле и там се заражда идеята за създаването на хуманна организация, която да бъде неутрална и за помощ на болните и наранените“, допълни директорът. По думите й така започва идеята за създаването на Българския червен кръст. „На 25 октомври през 1878 година в Сливен е учредено Българското червенокръстко дружество от Негово Високопреосвещество митрополит Серафим“, допълни Йорданка Стойчева. \r\nДенис НИКИФОРОВ", "date": "2018.11.11", "title": "Йорданка Стойчева,  БЧК – Благоевград: Основната идея на Български червен кръст е да бъде в помощ за хората"}
{"url": "http://www.focus-news.net/news/2018/11/11/2588878/axios-sasht-skoro-shte-predstavyat-plan-za-palestino-izraelsko-uregulirane.html", "text": "Специалният представител на администрацията във Вашингтон на международните преговори Джейсън Грийнблат е заявил на закрито мероприятие в Лондон, че всеобхватният план за разрешаване на палестинско-израелския конфликт, който обеща да представи Белия дом, ще бъде готов \"скоро\", съобщава информационният портал  Axios . \r\nСпоред тези данни специалният пратеник на администрацията във Вашингтон e подчертал, че Съединените щати се стремят да намерят не временно решение, а да постигнат дългосрочно споразумение. \"Съединените щати вече няма да инвестират във временни решения. Ние разбираме, че временните решения не са много благоприятни за подобряване на живота на палестинците, а само удължават цикъла на страдание и насилие\", коментира порталът. \r\nСпоред Грийнблат, планът, предложен от САЩ, се основава на факта, че и двете страни  в конфликта ще трябва да намерят компромис и да направят отстъпки. \"Нито една от страните няма да хареса напълно този план, но сме уверени, че и двете страни, ако са готови да започнат преговори, ще разберат защо стигнахме до заключенията, които ще представим\", цитират специалния пратеник от портала. Грийнблат  също така подчерта, че Израел и Палестина не трябва да правят преждевременни изводи, а по-скоро да изчакат официалното публикуване на текста. \"Не обръщайте внимание на слухове и доклади от други източници, освен самата администрация на Тръмп\", добави той.  Юлиян Марков", "date": "2018.11.11", "title": "Axios: САЩ скоро ще представят план за палестино-израелско урегулиране"}
{"url": "http://www.focus-news.net/news/2018/11/11/2588876/gd-granichna-politsiya-intenziven-e-trafikat-na-gkpp-kapitan-andreevo-na-izhod-za-tovarni-avtomobili.html", "text": "На българо-турската граница трафикът е интензивен на ГКПП \"Капитан Андреево\" на изход от товарни автомобили. Това съобщиха от пресцентъра на  ГД \"Гранична полиция\" . Информацията за трафика на българските гранични контролно-пропускателни пунктове е към 06.00 часа. \r\nНа българо-сръбската, българо-македонската, българо-гръцката и на българо-румънската граница трафикът е нормален на всички гранични контролно-пропускателни пунктове.", "date": "2018.11.11", "title": "ГД \"Гранична полиция\": Интензивен е трафикът на ГКПП \"Капитан Андреево\" на изход за товарни автомобили"}
{"url": "http://www.focus-news.net/news/2018/11/11/2588879/predstoyashti-sabitiya-v-stranata-za-11-noemvri-agentsiya-fokus.html", "text": "*** \r\nВ 10.50 ч. на Британското военно гробище и след това на Германското ще бъде отбелязана т. нар. Военна Задушница.  \r\n*** \r\nОт 11.00 часа Националният съвет на БСП ще проведе заседание в централата на партията.  \r\n*** \r\nОт 11.00 часа в зала „Европа“ на Парк Хотел „Москва“ СДС ще проведе теоретична Национална конференция в два модула: „Програмни приоритети“ и „Местни избори 2019“. \r\n*** \r\nОт 11.00 часа до 18.30 часа в Институт Конфиций София ще се проведе третото издание на фестивала „Чи Енерджи Фест“.  \r\n*** \r\nОт 11.00 часа до 13.00 часа в центъра за психо-социална и здравна помощ на Асоциация „Детско сърце“ ще се проведат арт ателиета и дискусии с пациенти, които са част от кампанията „За всеки един удар на сърцето“.  \r\n*** \r\nОт 12.00 до 19.30 часа в района на Гранд Хотел София ще се проведат тренировъчни действия на структури на МВР.  \r\n*** \r\nОт 13.30 часа пред Народното събрание ще се състои молитвено шествие за свободно изповядване на вярата във връзка с планираните промени в българското законодателство, свързани със свободата и живота на вероизповеданията. \r\n*** \r\nОт 14.00 часа на пл. „Александър Батенберг“ е насрочен протест срещу високите цени на горивата. В 15.00 часа ще тръгне пешеходно шествие. То ще премине по бул. „Ал. Дондуков“ - паметника на Васил Левски - ул. „Оборище“ - ул. „Г. С. Раковски“. \r\n*** \r\nОт 17.00 часа в бар „Петък“ журналисти от традиционните медии и младежки онлайн издания, влогъри, софтуерни специалисти и инфлуенсъри ще разкажат своите истории за фалшивите новини.  \r\n*** \r\nОт 11.30 часа пред Първи корпус на Югозападен университет „Неофит Рилски“ ще започне протест срещу „социалното убийство на България“.  \r\n*** \r\nОт 11.00 часа на паркинга на „Метро“ е насрочен протест срещу високите цени на горивата. \r\n*** \r\nОт 11.00 часа в творческите работилнички Арт-И-Факти ще включват отливане на декоративни сапуни и изработване на играчки в старата техника плъстене. \r\n*** \r\nОт 19.00 часа в НХК с концерт ще бъде отбелязана 120-годишнината от рождението на гениалния музикант и композитор Джордж Гершуин.  \r\n*** \r\nОт 11.00 часа на паркинга на „Т Маркет“ е насрочен протест срещу високите цени на горивата. \r\n*** \r\nОт 11.00 часа пред сградата на Община Варна ще се състои протест, част от националния протест срещу високите цени на горивата и в  подкрепа на майките на деца с увреждания. \r\n*** \r\nОт 18.00 часа на паркинга на магазин „Била“ на кръговото кръстовище на бул. „Никола Габровски“ е насрочен протест срещу високите цени на горивата. \r\n*** \r\nОт 11.30 часа на паркинга на стадиона е насрочен протест срещу високите цени на горивата. \r\n*** \r\nОт 14.00 часа пред сградата на Областната администрация е насрочен протест срещу високите цени на горивата. \r\n*** \r\nОт 11.00 часа в зала 8 на Дома на хумора и сатирата ще бъде открита самостоятелна изложба на Андреа Салваи „Карнавалните традиции на остров Сардиния“.  \r\n*** \r\nОт 12.00 часа пред Спортна зала „Орловец“ ще започне протест срещу високите цени на горивата.  \r\n*** \r\nОт 09.30 часа пред сградата на КАТ е насрочен протест срещу високите цени на горивата. \r\n*** \r\nОт 11.00 часа в Държавния куклен театър „Дора Габе“ ще се състои кукления спектакъл „Таласъмът Тропалан“.  \r\n*** \r\nОт 16.00 часа на пл. „Демокрация“ ще се състои Неделно хоро.  \r\n*** \r\nОт 11.00 часа на Дупнишките барикади е насрочен протест срещу високите цени на горивата. \r\n*** \r\nОт 13.00 часа пред стадион „Арена Арда“ е насрочен протест срещу високите цени на горивата. \r\n*** \r\nОт 12.00 часа в двора на черквата „Свети Великомъченик Мина” ще бъде раздаден празничен курбан. \r\n*** \r\nОт 14.00 часа на пътя Кюстендил – София при село Ябълково ще се проведе протест под надслов „Срещу безобразията в България”.  \r\n*** \r\nОт 10.00 часа пред бензиностанция на входа на града кв. „Младеново“ е насрочен протест срещу високите цени на горивата. \r\n*** \r\nОт 11.00 часа в парк „Огоста“ е насрочен протест против високите цени на горивата. \r\n*** \r\nОт 10.00 часа  на Стадиона в Пазарджик се събират участниците в протеста срещу високите цени на горивата. Те ще потеглят към Пловдив, за да се включат в протеста там. \r\n*** \r\nОт 09.45 часа хълма Бърдото край Брезник национално дружество „Традиция“ ще представи възстановка на Брезнишката битката от 1885 година по време на Сръбско-българската война. Събитието се организира от Община Брезник с подкрепата на „Асарел-Инвестмънт“.  \r\n*** \r\nОт 13.00 часа на паркинга на болницата е насрочен протест срещи високите цени на горивата. \r\n*** \r\nОт 16.00 часа на автогарата на град Пирдоп е насрочен протест срещи високите цени на горивата. \r\n*** \r\nОт 10.00 часа на паркинга на „Метро“ насрочен протест срещи високите цени на горивата. \r\n*** \r\nОт 09.00 часа в храм „Св св. Петър и Павел” ще бъде отслужена архиерейска света Литургия.  \r\n*** \r\nОт 09.00 часа до 12.00 часа в УМБАЛ „Св. Георги“ ще се проведат безплатни прегледи за измерване и оценка на растежа на децата. От 12.00 до 13.00 часа ще се проведе беседа с родители. \r\n*** \r\nОт 11.00 часа на паркинга на булевард „България” 115 ще се проведе протест срещу високите цени на горивата, ниските доходи и лошия начин на живот. \r\n*** \r\nОт 11.00 часа на паркинга на музей „Абритус” е насрочен протест срещи високите цени на горивата. \r\n*** \r\nОт 16.45 часа на стадион „Лудогорец арена“ ще се играе мачът между ПФК „Лудогорец“ и ПФК „Берое“.  \r\n*** \r\nОт 15.30 часа от Паметника на Альоша  до Паметника на свободата ще се проведе протестно шествие-митинг заради проектозакона за вероизповеданията в България.  \r\n*** \r\nОт 18.00 часа в централното фоайе на Община Севлиево ще бъде прожектиран филмът „Кинчем“. \r\n*** \r\nОт 10.30 часа  пред магазин Кауфланд ще се проведе протест срещу високите цени на горивата. \r\n*** \r\nОт 11.00 часа на паркинга на Дамарския мост ще се проведе протест срещу високите цени на горивата. \r\n*** \r\nОт 11.00 часа в салона на ДКТ – Сливен ще се играе спектакълът „Глупавият вълк“.  \r\n*** \r\nВ 11.30 часа в параклиса „Св. Мина“ ще бъде отбелязан неговия храмов празник.  \r\n*** \r\nОт 14.00 часа пред Спортната зала в града ще започне протест срещу високите цени на горивата, а от 14.30 до 15.00 часа ще бъде блокиран Подбалканският път София – Бургас. \r\n*** \r\nОт 11.00 часа на бул. „Патриарх Евтимий“ ще се проведе протест срещу високите цени на горивата, ниските доходи и лошия начин на живот. Участниците планират да преминат с автомобилите си по моста до паркинга на езеро Загорка, откъдето да тръгнат пеша по пътя за гр. Казанлък до пътния възел на околовръстния път и обратно.  \r\n*** \r\nОт 11.00 часа в Кукления театър ще се играе постановката „Пипи дългото чорапче“.  \r\n*** \r\nОт 11.00 часа ще се проведе протест срещу високите цени на горивата. Сборният пункт на протестиращите е паркингът на ресторант „Борово око“. \r\n*** \r\nОт 17.00 часа пред сградата на община Хасково ще се проведе протест под надслов „Срещу безобразията в България“. \r\n*** \r\nОт 11.00 часа на паркинга на „Арена Шумен“ ще се съберат участници в протест срещу високите цени на горивата, откъдето около 11.30 часа ще тръгне автомобилно шествие. \r\n*** \r\nОт 11.00 часа на паркинга между предприятия „Язаки България“ и „Е.Миролио“ЕАД е насрочен протест срещу високите цени на горивата. От 11.30 часа от сборния пункт ще тръгне автомобилно шествие.", "date": "2018.11.11", "title": "Предстоящи събития в страната за 11 ноември (Агенция „Фокус“)"}
{"url": "http://www.focus-news.net/news/2018/11/11/2588880/predstoyashti-mezhdunarodni-sabitiya-za-11-noemvri-agentsiya-fokus.html", "text": "*** Парижки форум за мира, който бе обявен от домакина Еманюел Макрон като „отговор“ на надигащия се национализъм: в него ще участват Путин, Ердоган и Меркел \r\n*** Световните лидери ще присъстват на мероприятията по случай 100-годишнината от края на Първата световна война \r\n*** Паметен марш по случай 100-годшинината от края на ПСВ \r\n*** Самопровъзгласените Донецка и Луганска народни републики ще проведат избори \r\n*** Поддръжници на убития журналист Джамал Хашоги ще се съберат на поклонение в Истанбул \r\n*** Синод на евангелистката църква, на който ще се обсъждат зачестилите случаи на педерастия и педофилия сред клира \r\n*** Съвместно министерско заседание на страните производителки на петрол от ОПЕК и извън ОПЕК \r\n***", "date": "2018.11.11", "title": "Предстоящи международни събития за 11 ноември ( Агенция „Фокус“ )"}
{"url": "http://www.focus-news.net/news/2018/11/11/2588877/aktualna-patna-obstanovka.html", "text": "През следващото денонощие над Източна България ще има значителна ниска облачност, която временно ще намалява в следобедните часове. Сутринта на места видимостта ще е намалена. Над Западна България през нощта ще преобладава ясно, утре слънчево време, с разкъсана висока облачност. Ще духа слаб югоизточен вятър. Минималните температури ще са предимно между 1° и 6°, в отделни котловини до минус 1°, по Черноморието до 7° - 12°. Максималните температури ще са между 14° и 19°. Това съобщиха от пресцентъра на  Агенция „Пътна инфраструктура“ . \r\nОграничения за товарни автомобили:  \r\nЗабранява се движението на моторни превозни средства, предназначени за превоз на товари с техническа допустима максимална са над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва: \r\nцелогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден. \r\nЗабраната се отнася за всички периоди, в които е определен повече от един почивен или празничен ден. \r\nОграниченията важат само за участъците от републиканската пътна мрежа, както следва: \r\n•\tВсички автомагистрали;  \r\n•\tпът I-1 с. Ребърково-Ботевград, като движението се пренасочва по път II-16 Ребърково-Своге-София; \r\n•\tпът I-1 Благоевград-ГКПП „Кулата“; \r\n•\tпът I-4 п. в. „Коритна“-Велико Търново-Шумен; \r\n•\tпът I-5 Русе-Велико Търново; \r\n•\tпът I-8 ГКПП „Калотина“-София; \r\n•\tпът I-9 Варна-Бургас; \r\n•\tпът II-18 Околовръстен път София; \r\n•\tпът II-99 Бургас-Царево. \r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим. \r\nІІ. Състояние на автомагистралите: \r\nАМ „Тракия“:  \r\nОбласт София: \r\nДвижението от км 14+270 до км 20+660 в посока Бургас е ограничено поради ремонтни-възстановителни дейности на виадукти при км 17+440 и км 18+140. Движението се осъществява двупосочно в платното посока София. В празничните и почивни дни се въвежда реверсивно движение както следва: за посока Бургас се обособяват две ленти на движение и една посока София. През последния почивен или празничен ден – една лента за движение посока Бургас и две посока София. Срок 20.12.2018 г. \r\nДвижението в участъка от км 34+980 до км 41+560 в посока София в района на Ихтиман е ограничено поради ремонтно-възстановителни дейности на виадукти при км 37+390 и км 38+240. Срок 30.11.2018 г. \r\nДвижението по АМ \"Тракия\" от 45+900 до км 53+000 и в двете посоки се осъществява с повишено внимание поради констатирани неравности по пътната настилка. Скоростта на движение се ограничава до 90 км/ч. Срок 20.12.2018 г. \r\nОбласт Пазарджик: \r\nДвижението по АМ „Тракия“ от км 89+000 до км 89+600 в посока София е ограничено поради ремонт на пътно съоръжение над р. Елшишка. Движението се осъществява двупосочно в платното посока Бургас. Срок до 26.11.2018 г. \r\nОбласт Стара Загора: \r\nДвижението по АМ Тракия посока Бургас от км 170+000 до км 186+000 се осъществява само в изпреварващата лента поради извършване на ремонт на асфалтовата настилка.Срок до 16.11.2018 г.; \r\nАМ „Хемус“:  \r\nОбласт София:  \r\nДвижението по АМ „Хемус“ от км 6+790 до км 11+850 в посока Варна е ограничено поради ремонтни дейности по виадукт при км 9+360. Движението се осъществява двупосочно в платното посока София. От неделя в 10:00 часа до петък в 12:00 часа се обособяват две ленти в посока София и една в посока Варна. От петък в 12:00 часа до неделя в 10:00 часа се обособяват две ленти в посока Варна и една в посока София. Срок 15.11.2018 г. \r\nДвижението по АМ „Хемус“ при Потоп от км 18+680 до км 19+600 в посока Варна се осъществява с повишено внимание поради ремонтни дейности в аварийната лента по виадукт при км 19+250. Скоростта на движение е ограничена до 70 км/ч. Срок до 20.12.2018 г.; \r\nДвижението от км 29+860 до км 35+150 в посока София е ограничено поради ремонтни дейности на виадукт при км 33+600 и тунел „Витиня“. Движението се осъществява двупосочно в платното посока Варна. Срок 20.12.2018 г.; \r\nДвижението от км 30+260 до км 47+060 /от п.в. „Витинска река“ до п.в. Ботевград/ е ограничено за МПС над 12 тона в двете посоки поради ремонтно – възстановителни дейности по виадукт „Коренишки дол“ при км 36+450. Движението се осъществява по обходен маршрут: п.в. „Витинска река“ – път I-1 /София – Ботевград/ - път II-17 /Ботевград – АМ „Хемус“/ – п.в. Ботевград. Срок 20.12.2018 г.; \r\nДвижението от км 34+010 до км 40+510 в посока София е ограничено поради аварийно – възстановителни дейности по виадукт „Коренишки дол“ при км 36+450 и виадукти при км 37+520 км 37+920. Движението се извършва двупосочно в платното посока Варна. Срок до 15.12.2018 г.; \r\nДвижението по АМ „Хемус“ от км 48+800 до км 53+690 в посока Варна е ограничено поради ремонтни дейности по виадукт при км 51+360. Движението се осъществява двупосочно в платното посока София. Срок 15.12.2018 г.; \r\nОбласт Шумен: \r\nДвижението на МПС в участъка от жп надлез на км 364+744 до надлез на км 365+597 се осъществява двупосочно в едно платно поради извършване на строителни и монтажни работи по мостовите съоръжения. Срок до 17:00 часа на 15.11.2018 г. \r\nОбласт Варна: \r\nДвижението по АМ ,,Хемус” от км 375+800 ( п.в. Невша ) до км 381+500 ( п.в. Млада Гвардия ) посока Варна – София се осъществява в дясно платно двупосочно ,поради ремонтни дейности на асфалтовата настилка. Затваря се слизането от АМ ,,Хемус” към Невша и Белоградец на п.в. Невша. МПС се пренасочват през с. Млада Гвардия. Затваря се качването в посока София от п.в. Невша .МПС се пренасочват по път I-2 ,,Русе – Варна” като могат да се качат на АМ ,,Хемус” на п.в. ,,Каспичан”. Срок  до 30.11.2018 г. \r\nАМ „Струма“: няма ограничения. \r\nАМ „Марица“: няма ограничения. \r\nАМ „Черно море“: \r\nОбласт Варна: \r\nДвижението от км 0+000 до км 8+600 се осъществява двупосочно в едно платно посока Варна – Бургас поради частични ремонтни дейности на асфалтовата настилка. Срок 23.12 2018 г. \r\nАМ „Люлин“:  \r\nДвижението по АМ „Люлин“ в посока София от втори тунел \"Люлин\" до първи тунел \"Мало Бучино\" от км 7+100 до км 12+860 се осъществява с повишено внимание поради ремонтни дейности в аварийната лента свързани с изтичане на кална маса и опасност от срутване на скална маса на пътното платно при км 9+600. Срок 20.11.2018 г.; \r\nДвижението по АМ „Люлин“ от км 9+480 до км 12+220 посока София се осъществява в една лента поради ремонтни дейности и укрепване на откос в активна и аварийна ленти, във връзка с изтичане на кална маса и опасност от срутване на скална маса на пътното платно при км 9+600. Движението се извършва в изпреварващата лента. Срок от 07:00 до 13:30 ч. на 11.11.2018 г. \r\nІІI. Въведени ограничения по основните пътни направления: \r\n1. Проходи: \r\n- „Върбишки“ - затворен за всички МПС. Срок: целогодишно;  \r\n- „Златишки“ - затворен за всички МПС. Срок: целогодишно; \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Обзорски“ - отворен за всички МПС; \r\n- „Печинско“ - отворен за всички МПС; \r\n- „Превала“ - отворен за всички МПС; \r\n- „Предел“ - отворен за всички МПС; \r\n- „Републиката“ - отворен за всички МПС; \r\n- „Ришки“ - отворен за всички МПС; \r\n- „Рожен“ - отворен за всички МПС; \r\n- „Троянски“ - отворен за всички МПС; \r\n-  „Пампорово“ - забранен за МПС над 3,5 т. Срок: целогодишно; \r\n- „Вратник“ - забранен за МПС над 10 т. Срок: целогодишно; \r\n- „Дюлински“ - забранен за МПС над 3,5 т. Срок: целогодишно; \r\n- „Петрохан“ - забранен за МПС над 12 т както и тегленето на ремаркета и полуремаркета. Срок целогодишно; \r\n- „Твърдишки“ - забранен за МПС над 10 т. Срок: целогодишно; \r\n- „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно. \r\nІV. Състояние на републиканската пътна мрежа: \r\nОграничения в движението на мпс по първокласната пътна мрежа: \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт Видин:  \r\nДвижението по път I-1 Дунавци – Жеглица от км 21+480 до км 21+552 е ограничено за движение на МПС над 12 т поради ремонт на дилатационни фуги на мост при км 21+516.  \r\nОбходен маршрут: За МПС над 12 т:  \r\n- За движещите се в посока Видин – Монтана: по път I-1/Е-79/ при пътно кръстовище „Дунавци” /км 19+783/ се отклоняват в ляво по  път ІІ-11, по път II-11 /о.п.Видин-Димово/ – Симеоново – Ботево – Арчар – граница Монтана до пътно кръстовище „Добри дол“ с път III-112, по път III-112 Добри дол – Дреновец – граница Монтана до пътно кръстовище „Тополовец“ с път III-114, по път III-114 Лом – Сталийска махала – Дондуково – Дреновец – Ружинци – Чупрене – м.“Бялата вода“ до пътно кръстовище „Ружинци“ с път  I-1/Е79/ и продължават в ляво в посока Монтана; \r\n- За движещите се в посока Монтана – Видин: по път I-1/Е-79/ при пътно кръстовище „Ружинци” /км 62+758/ се отклоняват в дясно по  път III-114, по път III-114 Лом – Сталийска махала – Дондуково – Дреновец – Ружинци – Чупрене – м.“Бялата вода“ до пътно кръстовище „Тополовец“ с път III-112, по път III-112 Добри дол – Дреновец – граница Монтана до пътно кръстовище „Добри дол“ с път II-11, по път II-11  – Симеоново – Ботево – Арчар – Лом до пътно кръстовище „Дунавци“ с път I-1/Е-79/ и се продължава в дясно в посока Видин. Срок до 30.11.2018 г. \r\nОбласт Монтана: \r\nПри км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер. Движението на МПС при км 120+390 от Монтана посока Вършец се отклонява по път ІІІ-1621 Сумер – Вършец. Срок до 22.11.2018 г.; \r\nДвижението в участъка от км 73+542 до км 101+300 се осъществява в една лента поради ремонтни дейности по мостово съоръжение. Участъкът е сигнализиран с пътни знаци. Срок до 21.11.2018 г. \r\nДвижението в участъка от км 73+542 до км 101+300 се осъществява в една лента поради извършване на строително монтажни работи по пътната настилка и банкета. Движението се регулира от сигналисти и пътни знаци. Срок до 12.11.2018 г. \r\nОбласт София: \r\nДвижението в участъка от км 200+000 до км 212+000 Ботевград – София се осъществява с повишено внимание поради частични ремонтни дейности по пътното тяло. Срок до 30.11.2018 г.; \r\nДвижението по път I-1 София – Ботевград при Бебреш се извършва с повишено внимание поради свлачище на км 202+650 в посока Ботевград. Срок до 30.11.2018 г.; \r\nДвижението на всички МПС в участъка Жерково – Елешница от км 224+600 до км 229+700 е ограничено за всички МПС поради намален габарит на пътното тяло. Срок до 30.09.2019 г.  \r\nДвижението на товарни МПС над 12 т в участъка от Александров мост до границата с област Перник от км 276+162 до км 282+485 е ограничено. Срок до 30.09.2019 г.  \r\nВъведено е реверсивно движение по път I-1 София – Перник в участъците от км 276+162 /Александров мост/ до км 277+610 /начало четири лентов път/ и от км 278+910 /край четири лентов път/ до км 282+038 /бензиностанция „Лукойл“/ както следва: \r\n- всяка неделя, както и в последния почивен /празничен/ ден от 10:00 ч. до 18:00 ч.: две ленти за движение в посока влизане в София и една лента за движение в посока изход от София. През останалото време от седмицата остава в сила постоянната организация на движение, която осигурява две ленти в посока изход от София и една лента в посока София. Срок до 20.12.2018 г.;  \r\nДвижението по път София – Перник при разклонението за с. Драгичево от км 281+890 се ограничава в една лента за движение в лявото платно преди кръстовището и се отваря след него при км 282+115. Скоростта на движение се ограничава до 40 км/час. Срок 31.12.2018 г.; \r\nОбласт Враца: \r\nДвижението по път I-1 Враца – Ботевград в участъка от с. Руска Бела до с. Ребърково се извършва в една лента поради частични ремонтни дейности на асфалтовата настилка. Работният участък е сигнализиран с пътни знаци. Срок 12.11.2018 г. \r\nОбласт Перник:  \r\nДвижението по път I-1 София – Перник от км 282+485 до км 285+600 в участъка от граница София до кръстовище Драгичево е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“. Срок до 31.01.2019 г. \r\nВъведено е реверсивно движение по път I-1 София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: \r\n- всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 10.04.2019 г. \r\nДвижението по път I-1 /Е79/ (с магистрален габарит) от км 23+000 – нов (км 291+500 – стар) до км 24+000 – нов (км 292+500 – стар) в посока Перник – Кулата се осъществява с повишено внимание и скоростта на движение е ограничена до 80 км/ч. Срок до 31.01.2019 г. \r\n- път І-2 Граница Румъния-Русе-Цар Калоян-Разград-Шумен-Девня-Варна: няма. \r\n- път І-3 Гара Бяла-Плевен-Луковит-Коритна-Ябланица-Ботевград:  \r\nОбласт София:  \r\nДвижението в участъка Правец – с. Разлив – Трудовец – Ботевград в участъка от км 193+345 /отклонение за пътен възел „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т.  \r\nОбходен маршрут: АМ „Хемус“ /за п.в. „Правец“/, път ІІ-17 (Мездра-Ботевград), пътен възел І-3, пътен възел „Ботевград“ на АМ „Хемус“ и обратно. Срок до 30.06.2019 г. \r\nОбласт Плевен: \r\nДвижението по път I-3 Бялa - Ботевград в участъка Ясен-Долни Дъбник от км 104+000 до км 106+000 се извършва с регулирано движение поради ремонтни дейности – частично  ръчно асфалтиране. Срок до 12.11.2018 г. \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен:  \r\nОбласт Велико Търново: \r\nДвижението в участъка от км 101+550 до км 125+000 се осъществява с повишено внимание поради изсичане на храсти. Участъкът е сигнализиран с пътни знаци. Срок до 30.11.2018 г. \r\nОбласт Търговище:  \r\nДвижението по път I-4 Търговище – о.п. Белокопитово от км 248+000 до км 250+300 се осъществява в една лента поради ремонтни дейности във връзка със строителството на обект: АМ „Хемус”. Срок до 31.10.2019 г. \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Русе: \r\nДвижението в участъка Русе – разклон за Борово от км 6+630 до км 44+800 се осъществя в една лента на участъци поради частични ремонтни дейности на асфалтовата настилка. Участъкът е сигнализиран временно, като в определените работни участъци движението на МПС се осъществява с пропускателен режим и ограничение на скоростта до 50 км/ч. Движението се регулира от сигналисти. Срок до 30.11.2018 г.  \r\nДвижението в участъка Борово – Бяла от км 44+660 до км 52+240 се осъществя в една лента поради частични ремонтни дейности на асфалтовата настилка. Участъкът е сигнализиран временно, като в определени работни участъци движението на МПС се осъществява с пропускателен режим и ограничение на скоростта до 50 км/ч. Движението се регулира от сигналисти. Срок до 30.11.2018 г.  \r\nОбласт Стара Загора:  \r\nДвижението в участъка Стара Загора – Ягода от км 213+800 до км 225+600 се се осъществява при стесняване на една от лентите за движение поради косене на тревни площи. Движението на МПС в района се регулира от сигналисти. Срок до 15.11.2018 г. \r\nОбласт Хасково: \r\nДвижението по околовръстен път на гр. Хасково в участъка от км 293+860 до км 298+482 е ограничено поради ремонтни дейности на пътната инфраструктура. Транзитното движение в посока Кърджали и обратно се пренасочва през пътен възел „Орфей“ в гр. Хасково по обходен маршрут: \r\nОт начало гр. Хасково – пътен възел „Орфей“ – бул. „Васил Левски“ – бул. „Илинден“ – бул. „Освобождение“ – път I-5 / Хасково – Кърджали /. Срок до 08.12.2018 г. \r\nДвижението в участъка Хасково – п.в. Манастир от км 300+034 до км 302+932 се осъществява двупосочно в едното платно за движение спрямо поставената пътна сигнализация поради ремонтни дейности. Срок до 01.12.2018 г. \r\nОбласт Кърджали: \r\nДвижението по път Кърджали – Маказа в участъка Надлез Кирково – ГКПП „Маказа“ е ограничено за МПС над 3,5 т. Срок до 21.12.2018 г. \r\nДвижението по път Черноочене – Кърджали само в посока от Черноочене към Кърджали е ограничено за движение на МПС над 15 т. Срок до 21.12.2018 г. \r\nОбходни маршрути: \r\n- направление Хасково – Кърджали: път І-5, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали. \r\n- направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали; \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:  \r\nОбласт Бургас: \r\nДвижението по път I-6 в урбанизираната територия на Карнобат от км 446 +500 до км 447+300 се извършва с повишено внимание поради ремонтни дейности на пътното платно. Организацията на движение е сигнализирана с пътни знаци. Срок до 30.11.2018 г. \r\nДвижението по път I-6 в участъка Карнобат – Соколово от км 451+000 до км 454+000 се извършва поетапно в една лента с повишено внимание поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 30.11.2018 г. \r\nДвижение с повишено внимание по път I-6 от км 477+000 до км 480+000 в участъка Съдиево-Миролюбово поради  извършване на  ремонтни дейности по асфалтовата настилка /машинен кърпеж/.Организацията на движение е сигнализирана с пътни знаци. Срок до 12.11.2018 г. \r\nОбласт Стара Загора: \r\nДвижението по път I-6 Казанлък – Сливен при км 319+600 до км 52+400 се извършва със стесняване на една от лентите за движение поради рязане и косене на тревни площи. Движението на МПС се регулира от сигналисти. Срок до 15.11.2018 г. \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения. \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София:  \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Поставена е необходимата сигнализация, указваща ограничението. Срок до 31.08.2019 г. \r\nОбласт Хасково:  \r\nДвижението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип.  \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево. Срок до 30.11.2018 г. \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  \r\nОбласт Добрич:  \r\nДвижението в участъка Каварна – Балчик от км 54+906 до км 55+206 се осъществява с повишено внимание поради ремонтни дейности по асфалтовата настилка. Участъкът е сигнализиран с пътни знаци. Срок до 30.10.2018 г. \r\nОбласт Варна:  \r\nДвижението в участъка Кранево – Варна при км 83+100 е ограничено за движение на МПС над 10 т. \r\nОбходен маршрут: Кичево – Оброчище. Срок до 28.02.2019 г. \r\nОбласт Бургас:  \r\nДвижението в участъка Варна – Бургас в района на с. Баня от км 183+920 до км 184+595 се осъществява при стеснение на едното платно за движение поради ремонт на водосток. Работния участък е върху едната пътна лента с дължина до 50 м. Скоростта на движение се ограничена до 50 км/ч. Срок до 31.05.2019 г. \r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи а именно “изпарител при км 207+580, нов фундамент на стоманено-решетъчен стълб от реконструкция на ВЛ 20 kV Равда при км 207+680, реконструкция на оптичен кабел на СКАТ ТВ при км 212+011 и реконструкции на ВЛ в подземна мрежа при км 212+120“. СМР се изпълнят на няколко етапа, при които ще се въвежда следните ограничения: скоростта на движение се ограничава на 40 км/ч. в кръстовищата и на 70 км/ч. в останалите участъци. Срок до 31.01.2018 г. \r\nДвижението в участъка Слънчев бряг – Бургас в района на обход на гр. Поморие от км 222+849 до км 225+522 километраж по проект или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2019 г.; \r\nДвижението в района на месността „Лахана“, землище на гр. Поморие в участъка от км 223+495 до км 223+983 се осъществява с повишено внимание при стеснение на лентата за движение. Скоростта на движение се намалява до 60 км/ч. Движението се регулира от пътни знаци. Срок до 12.11.2018г. \r\nДвижението в участъка Бургас – Сарафово от км 226+992 до км 227+700 се осъществява в една лента на определени участъци с ограничение на скоростта до 50 км/ч поради ремонтни дейности на пътната настилка. Участъкът е сигнализиран с пътни знаци. Срок до 18.11.2018 г. \r\nІV. Състояние на републиканската пътна мрежа:  \r\n1. Ремонтни дейности и временна организация на движението /ВОД/:  \r\nОПУ-Благоевград: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Бургас: \r\nВременно са въведени следните ограничения за движение на МПС: \r\nПът II-99: Движението по път ІІ-99 Бургас – Царево при км 14+882 е забранено за МПС с тегло над 12 т. Движението се регулира от пътни знаци.  \r\nОбходен маршрут: общинския път Черноморец – Созопол. Срок до 20.12.2018 г. \r\nПът III-908: Движението по път III-908 Варовник – Вълчаново ханче от км 20+400 до 39+300 е ограничено на МПС над 10 т. поради стесняване на пътното платно. Срок до 20.12.2018 г. \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради стесняване на пътното платно. Срок 20.12.2018 г. \r\nРемонтни дейности:  \r\nПът III-208: Движението по път ІІІ-208 в участъка Провадия – Айтос в района на с. Добромир при км 51+713 се осъществява с повишено внимание поради стеснен участък на пътното платно и повредена мантинела. Участъкът е сигнализиран с пътни знаци и ограничение на скоростта до 30 км/ч. Срок до 15.11.2018 г.; \r\nПът III-208: Движението по път III-208 от км 60+000 до км 86+000 в участъка Дъскотна – Айтос се осъществява с повишено внимание поради ремонтни дейности по асфалтовата настилка, почистване на земни окопи и поправка на банкети. Участъкът е сигнализиран с пътни знаци. Срок до 15.11.2018г.; \r\nПът III-795: Движението по път III-795 в участъка с. Малина – АМ ,,Тракия” от км 28+600 до км 47+000 се осъществява в една лента на определени участъци поради частични ремонтни дейности на асфалтовата настилка. Участъкът е сигнализиран с пътни знаци. Срок до 30.11.2018 г.; \r\n Път ІІІ –906: Движението по път III-906 в участъка Паницово – Гюльовци от км 14+100 до км 34+100 се осъществява в една лента на определени участъци поради ремонтни дейности на пътната настилка. Водачите да се движат с повишено внимание и съобразена скорост. Срок до 30.11.2018 г.; \r\nПът ІІІ –906: Движението по път III-906 в участъка Паницово – м.с.Черно море от км 14+100 до км 61+000 се осъществява с повишено внимание поради попълване и профилиране на банкети, почистване на окопи и водостоци и рязане на храсти. Водачите да се движат с повишено внимание и съобразена скорост. Срок до 30.11.2018 г.; \r\nПът ІІІ-5391: Движението по път ІІІ-5391 Трояново – Аспарухово от км 0+000 до км 8+000 се осъществява в една лента на определени участъци поради ремонтни дейности на асфалтовата настилка. Срок до 30.11.2018 г.; \r\nПът ІІІ –6009: Движението по път III-6009 в участъка Изворище – Ахелой от км 9+000 до км 28+000 се осъществява с повишено внимание поради попълване и профилиране на банкети, почистване на окопи и водостоци и рязане на храсти. Водачите да се движат с повишено внимание и съобразена скорост. Срок до 30.11.2018 г.; \r\nПът ІІІ-7306: Движението по път ІІІ-7306 в участъка Лозарево – Чубра от км 0+000 до км 15+000 се осъществява с повишено внимание поради частични ремонтни дейности на асфалтовата настилка. Участъкът е сигнализиран с пътни знаци. Срок до 30.11.2018 г. \r\nПът III-7909: Движението по път III-7909 в участъка Равнец – Трояново от км 19+000 до км 22+000 се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 12.11.2018 г. \r\nОПУ-Варна: \r\nВременно са въведени следните ограничения за движение на МПС: няма. \r\nРемонтни дейности: \r\nПът III-904: Движението по път III-904 Старо Оряхово – Гроздьово от км 0+000 до км 17+377 се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. Срок до 22.12.2018 г. \r\nОПУ-В. Търново: \r\nВременно са въведени следните ограничения за движение на МПС:  \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло.  \r\nОбходен маршрут: Лозен – Драганово – Янтра – Поликраище – Полски Тръмбеш. Срок до 11.01.2019 г. \r\nПът III-504: Движението по път III-504 Стефан Стамболово – Обединение в участъка от км 16+700 до км 26+113 е ограничено за всички МПС поради ремонтни дейности.  \r\nОбходен маршрут: по път Стефан Стамболово – VTR1235 /за Полски Сеновец/, път I-5 /Полски Тръмбеш/, път-502 /Обединение/ и обратно. Срок до 30.11.2018 г. \r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло.  \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 11.01.2018 г. \r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.  \r\nОбходен маршрут: Царски извор – Сушица – Драганово и обратно. Срок до 11.01.2019 г. \r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло.  \r\nОбходен маршрут: Чешма – Сливовица – Горско Ново село – Джулюница – Кесарево. Срок до 11.01.2019 г. \r\nРемонтни дейности: \r\nПът III-405: Движението по път III-405 Павликени – Горна Студена в участъка от км 26+089 до км 46+089 се осъществява в една лента поради ремонтни дейности на асфалтовата настилка. Движението се пропуска последователно в двете посоки от регулировчици. Срок до 18.00 ч. на 30.11.2018 г. \r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и образувало се свлачище. Срок до 11.01.2019 г. \r\nОПУ-Видин: \r\nВременно са въведени следните ограничения за движение на МПС: \r\nПът II-14: Движението по път II-14 Видин – Кула – Връшка чука от км 10+100 до км 10+260 е ограничено поради укрепване на свлачище. Обходният маршрут се осъществява по съществуващо ухо /стар път/ в непосредствена близост до път II-14. Движението се регулира с вертикална сигнализация. Срок до 17.11.2018 г. \r\nРемонтни дейности: няма. \r\nОПУ-Враца: \r\nВременно са въведени следните ограничения за движение на МПС: \r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и намален габарит на пътното тяло. \r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 20.12.2018 г. \r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т от км 0+000 до км 5+900 поради свлачищни процеси. Срок 20.12.2018 г.; \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 20.12.2018 г. \r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч; \r\nПът III-1302: Движението по път III-1302 Пудрия – Главаци на мост в с. Главаци от км 12+000 до км 15+960 е ограничено за автомобили над 10 т. Участъкът е сигнализиран с пътни знаци. Срок 31.12.2018 г.; \r\nРемонтни дейности: \r\nПът III-101: Движението по път III-101 Михайлово – Хайредин – Гложене от км 66+000 до км 86+750 се извършва двупосочно в една лента поради частични ремонтни дейности на асфалтовата настилка. Работният участък е сигнализиран с пътни знаци. Срок до 30.11.2018 г. \r\nПът III-1002: Движението по път III-1002 Враца – Леденика се осъществява при стесняване на една от лентите за движение от км 5+150 до км 5+200 поради деформация на пътната настилка. Срок до 20.12.2018 г. \r\nПът ІІІ-1306: Движението по път ІІІ-1306 Горно Пещене – кръстовище с път ІІ-15 /Враца – Мраморен/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок 20.12.2018 г. \r\nОПУ-Габрово: \r\nВременно са въведени следните ограничения за движението на МПС: \r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина /включително на товара/ по-голяма от 3,30 м поради стеснен участък при мост над р. Крапец. Сигнализирано е с пътен знак В15.  \r\nОбходен маршрут: за МПС над 3,30 м по път III-401 Кормянско – Петко Славейково – Малък Вършец и по общински път до с. Малък Вършец. Срок до 20.12.2018 г. \r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т. поради намален габарит на пътното тяло при км 26+444. Срок до 31.03.2019 г. \r\nПът III-5004: Движение по път III-5004 Чехлевци – Велчевци от км 10+940 до км 11+829 съвпадащ с ул. Малина в гр. Габрово е ограничено поради извършване на строителни дейности. Движението се осъществява през улици в урбанизирана територия гр. Габрово. Поставена е необходимата сигнализация. \r\nОбходен маршрут: за квартал Чехлевци: по път III-5004, път II-44 и път III-4404. Поставена е необходимата сигнализация. Срок до 03.01.2019 г. \r\nРемонтни дейности: \r\nПът II-44: Движението по път II-44 Севлиево – Драгановци от км 0+000 до км 14+600 се осъществява с повишено внимание поради извършване на строително монтажни работи. Срок до 22.06.2019 г. \r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена необходимата сигнализация. Срок до 30.11.2018 г. \r\nОПУ-Добрич: \r\nВременно са въведени следните ограничения за движение на МПС: няма. \r\nРемонтни дейности:  \r\nПът II-29: Движението по път II-29 Варна – Добрич в участъка от км 38+100 до км 43+515 се осъществява с повишено внимание поради частични ремонтни дейности на асфалтовата настилка. Движението е регулирано с пътни знаци. Срок 30.11.2018 г. \r\nПът II-71: Движението по път II-71 околовръстно на гр. Добрич от км 99+500 до км 105+400 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 22.10.2018 г. \r\nПът II-97: Движението по път II-97 /Околовръстен път на гр. Добрич/ от км 7+824 до км 16+539 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 15.11.2018 г. \r\nОПУ-Кюстендил: \r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. \r\nОбходен маршрут: Згурово – Неделкова Гращица – Невестино – Друмохар – Ваксево и обратно. Срок до 03.01.2019 г. \r\nРемонтни дейности: \r\nПът ІІІ-107: Движението по път ІІI-107 Рила – Пастра при км 11+200 се осъществява в една лента поради ремонтни дейности на аварирал водопровод. Затворена е лентата за движение в посока Рила, като движението се осъществява двупосочно в лентата в посока Пастра. Сигнализирано е с пътни знаци. Срок до 30.11.2018 г. \r\nПът ІІІ-107: Движението по път III-107 в участъка с. Пастра – Рилски манастир от км 27+575 до км 27+825 се осъществява в една лента поради извършване на аварийно-възстановителни дейности по обрушване на ската. Движението се ограничава за кратки периоди от 10 мин. Движението се регулира със светофарна уредба и при необходимост от сигналисти. Срок до 30.11.2018 г. \r\nПът ІІІ-623: Движението по път ІІІ-623 в участъка село Мламолово – Бобов дол от км 0+000 до км 11+475 се осъществява с повишено внимание поради извършване на частични ремонтни дейности на асфалтовата настилка. Сигнализирано е с пътни знаци. Срок до 30.11.2018 г.; \r\nОПУ-Кърджали: \r\nВременно са въведени следните ограничения за движение на МПС:  \r\nПът II-59: Движението по път II-59 Момчилград – Крумовград е ограничено в двете посоки в участъка с. Звездел – с. Карамфил от км 24+000 до км 25+000 поради извършване на ремонтни дейности.  \r\nОбходен маршрут: през с. Конче – с. Токачка – гр. Крумовград и обратно. Срок до 01.03.2019 г. \r\nПът III-5009: Движението по път ІІІ-5009 Зорница – Бели пласт – Стремци– Кърджали е ограничено за МПС над 12 т.  \r\nОбходен маршрут: по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС. Срок до 21.12.2018 г. \r\nРемонтни дейности:  \r\nПът II-59: Движението по път II-59 Момчилград – Крумовград в участъка с. Карамфил – с. Крумовград от км 30+893 до км 36+784 се осъществява с повишено внимание поради ремонт на подокопен дренаж, реоткосиране, ремонт на водостоци и облицовани окопи. Срок до 01.03.2019 г. \r\nОПУ-Ловеч:  \r\nВременно са въведени следните ограничения за движение на МПС: \r\nПът II-35: Движението по път ІІ-35 Плевен – Троян в участъка на обходен път на гр. Ловеч от км 43+000 до км 44+400 е ограничено за всички МПС поради ремонтни работи в тунел „Ловеч”. \r\nОбходен маршрут за МПС до 12 тона: по улици през центъра на гр. Ловеч.  \r\nОбходни маршрути за товарни автомобили над 12 т.: \r\n-За движещите се за и от гр. Троян: от гр. Ловеч, пътен възел „Софийска” по път ІІІ-401 през с. Изворче и с. Соколово до път І-4 при с. Микре, по път І-4 до пътен възел „Абланица” и по път ІІ-35 за гр. Троян и обратно. Движещите се от Троян към Плевен ползват същия маршрут. \r\n-За движещите се от гр. Варна и гр. Севлиево към гр. Ловеч и гр. Плевен от пътен възел Севлиево при км 85+700 на път І-4, по път ІІІ-403 Кормянско – Малък Вършец и път ІІІ-401 П. Славейково – Ловеч до гр. Ловеч, пътен възел „Баховица”. \r\n-За движещите се от гр. Варна и гр. Севлиево към гр. Ловеч и гр. Плевен, които са пропуснали обхода по път ІІІ-403 и ІІІ-401, на път І-4 при пътен възел „Абланица” се насочват с табели Ж3 към кръстовището на път І-4 с път ІІІ-401 при с. Микре, от там по съществуващата организация към гр. Ловеч и гр. Плевен. Движението се регулира с пътни знаци. Срок до 30.11.2018 г. \r\nПът III-3504: Движението по път III-3504 Ловеч – Орляне в участъка с. Радювене – разклон за с. Катунец от км 9+800 до км 9+850е ограничено за МПС над 3,5 т поради отнесено крило на мост при км 9+836 в с. Радювене. \r\nОбходен маршрут за МПС до 3,5 т: по уличната мрежа на с. Радювене; \r\nОбходен маршрут за МПС над 3,5 т: гр. Ловеч – Изворче – Соколово – Киркова махала – Угърчин – Орляне и обратно. Срок до 30.11.2018 г. \r\nПът III-3505: Движението по път III-3505 Казачево – Стефаново от км 0+000 до  \r\nкм 8+500 е ограничено за МПС над 12 тона поради пропадане на банкет и част от пътното платно при км 3+950. Срок до 30.11.2018 г. \r\nРемонтни дейности:  \r\nПът ІІ-35: Движението по път ІІ-35 Плевен – Троян в района на обходен път на гр. Ловеч от км 37+000 до км 42+600 се осъществява в едно платно поради ремонтни дейности по настилката и мостовите съоръжения. Затворено за движение е платното посока Троян, като движението се осъществява двупосочно в платното посока Плевен. Движението се регулира с пътни знаци. Срок до 30.11.2018 г.; \r\nПът ІІ-35: Движението по път ІІ-35 Ловеч – Троян в участъка от Ловеч до разклон за с. Хлевене от км 44+462 до км 46+105 се осъществява в една лента поради частични ремонтни дейности по настилката. Водачите да се движат с повишено внимание и съобразена скорост. Срок 30.11.2018 г. \r\nПът II-35: Движението по път II-35 Ловеч – Троян от км 70+000 до км 72+000 се извършва с повишено внимание поради подмяна на дилатационна фуга на мост при км 70+945. Участъкът е сигнализиран с пътни знаци. Срок до 12.11.2018 г.; \r\nПът III-358: Движението по път III-358 гр. Ябланица – гр. Тетевен от км 60+291 до км 76+200 се извършва с повишено внимание поради ремонтни дейности. Участъкът е сигнализиран с пътни знаци. Срок до 20.12.2018 г.; \r\nПът III-3505: Движението по път III-3505 Казачево – Стефаново от км 3+600 до км 4+300 се осъществява в една лента поради пропадане на банкета и част от пътното платно. Участъкът е сигнализиран с пътни знаци. Срок до 30.11.2018 г.; \r\nОПУ-Монтана: \r\nВременно са въведени следните ограничения за движение на МПС:  \r\nПът II-11: Движението по път II-11 Добри дол – Орсоя от км 23+167 до км 31+800 е ограничено за МПС над 10 т поради изпълнение на строително-монтажни дейности. За останалите участници в движението скоростта е ограничена до 30 км/ч. \r\nОбходен маршрут: \r\nЗа движещите се по пътя Козлодуй-Лом-Видин: Козлодуй – Вълчедръм – Дългоделци – Д. Церовене – Вирове – Монтана – Ружинци – Димово – Дунавци – Видин и обратно. Срок до 30.11.2018 г.  \r\nПът II-81: Движение по път ІІ-81 Монтана – София през проход „Петрохан“ е ограничено за автомобили над 12 т. \r\nОбходен маршрут: през гр. Своге. Срок до 10.03.2019 г. \r\nПът II-81: Движението по път II-81 Расово – Лом в посока Монтана от км 144+000 до км 145+400 е ограничено за МПС над 10 т. поради извършване на строително монтажни работи. За останалите участници скоростта е ограничена до 40 км/ч. \r\nОбходен маршрут:  \r\nВ посока от Монтана по път II-81 с. Д. Церовене кръстовището с път III-818, по път III-818 до кръстовище с път II-11 с. Д. Цибър, по път II-11 до гр. Лом и обратно. \r\nВ посока Лом - Видин: по път II-11 Ковачица – Д. Цибър, по път III-818 Вълчедръм – Дългоделци до кръстовището с път II-81 с. Д. Церовене, по път II-81 Вирове – Монтана и по път 1-1 Ружинци – Димово – Дунавци – Видин и обратно. Срок до 31.11.2018 г. \r\nПът ІІІ-112: Движението по път III-112 Смирненски – Славотин от км 20+579 до км 27+736 е ограничено за всички МПС поради извършване на строително монтажни работи. \r\nОбходен маршрут: Смирненски – Одоровци – Белотинци – Смоляновци – Клисурица – Долна рикса – Славотин и обратно. Срок до 20.11.2018 г. \r\nПът ІІІ-112: Движението по път ІІІ-112 Тополовец – Монтана е ограничено за МПС над 12 т поради изпълнение на строително-монтажни работи. \r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. Автомобилите до 12 тона да се движат с повишено внимание. Срок до 20.12.2018 г. \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното платно.  \r\nОбходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 31.12.2018 г. \r\nРемонтни дейности:  \r\nПът II-11: Движението по път II-11 Добри дол – Орсоя от км 23+167 до км 31+800 е ограничено за МПС над 10 т поради извършване на частични ремонтни дейности на асфалтовата настилка. За МПС до 10 т движението се извършва с ограничение на скоростта до 30 км/ч.  \r\nОбходен маршрут: път ІІ-11 Лом – с. Д. Цибър; път ІІІ-818 Д. Цибър – с. Д. Церовене; път ІІ-81 Д. Церовене – Монтана; път І-1/Е-79/ Монтана – Видин и обратно. Срок до 30.11.2018 г. \r\nПът II-81: Движението по път II-81 Расово – Лом в участъка от км 144+000 до км 145+400 се осъществява в една лента поради ремонтни дейности на асфалтовата настилка. Движението се регулира с пътни знаци и сигналисти на място. Срок до 15.11.2018 г. \r\nПът II-81: Движението по път II-81 Петрохан – Бързия от км 50+870 до км 63+500 се осъществява с повишено внимание поради частични ремонтни дейности на участъци по асфалтовата настилка и ремонт на банкети. Движението се регулира с пътни знаци и сигналисти на място. Срок до 12.11.2018 г. \r\nОПУ-Пазарджик:  \r\nВременно са въведени следните ограничения за движение на МПС: \r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т.  \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 20.12.2018 г. \r\nРемонтни дейности: \r\nПът III-8003: Движението по път III-8003 с. Дюлево – разклона за Стрелча /път III-606/ се извършва в една лента от км 35+890 до км 35+910 поради срутище /пропадане на част от дясното платно/. Движението в участъка се извършва в лявото платно и е регулирано с пътни знаци. Срок до 30.11.2018 г.  \r\nОПУ-Перник: \r\nВременно са въведени следните ограничения за движение на МПС: \r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 20.12.2018 г. \r\nРемонтни дейности:  \r\nПът II-63: Движението по път II-63 Брезник – Трън от км 42+200 до км 42+800 се осъществява с повишено внимание поради ремонтни дейности. Стеснена е една от лентите за движение. Срок до 03.12.2018 г. \r\nОПУ-Плевен: \r\nВременно са въведени следните ограничения за движение на МПС:  \r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. \r\nОбходен маршрут: път III-303 Българене – Малчика – Аспарухово – Левски. Срок – целогодишно. \r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено за транзитното движение на МПС над 15 т. \r\nОбходен маршрут: по път ІІ-34 Плевен – Никопол. Срок – целогодишно. \r\nПът ІІІ-306: Движението по път III-306 Луковит – Оряхово в участъка Червен бряг – Чомаковци от км 9+715 до км 19+207 е ограничено поради демонтиране на стоманен мост над река Искър преди с. Чомаковци. \r\nОбходен маршрут: (Кнежа – Искър – Долни Дъбник – Телиш – Луковит) За движещите се МПС по път I-3 Бяла-Ботевград от гр. Луковит транзитно през гр. Червен бряг към с. Чомаковци, начало обход с кръстовище с РП III-306, в гр. Луковит, км 138+767, оттам отбивния маршрут следва трасето на път I-3 през с. Радомирци до обхода на гр. Долни Дъбник, гр. Искър и гр. Кнежа до кръстовище с път III-306 в гр. Кнежа и след това по трасето на път III-306 до с. Чомаковци. Срок до 04.07.2019 г. \r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено за транзитно движение на МПС над 3.5 т. \r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно. \r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно. \r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж в района на с. Беглеж от км 21+062 до км 27+123 е ограничено за МПС над 8 т. \r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно. \r\nРемонтни дейности: няма. \r\nОПУ-Пловдив:  \r\nВременно са въведени следните ограничения за движение на МПС: \r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. \r\nОбходен маршрут: път III-866 Кричим – Девин. \r\nПът ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица. \r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград. Срок до 31.12.2019 г. \r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 21.12.2018 г. \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 21.12.2018 г. \r\nРемонтни дейности:  \r\nПът III-861: Движението по път III-861 Югово – Лъки се осъществява в една лента поради пропадане на част от пътното платно. Движението се регулира с пътни знаци. Срок до 30.11.2018 г. \r\nОПУ-Разград: \r\nВременно са въведени следните ограничения за движение на МПС: няма. \r\nРемонтни дейности:  \r\nПът III-702: Движение по път III-702 граница област Шумен – гр. Исперих от км 2+000 до км 22+125 се осъществява с повишено внимание в една лента поради частични ремонтни дейности на пътното платно. Движението в участъка се регулира с временна сигнализация и сигналисти. Срок до 15.11.2018 г. \r\nОПУ-Русе: \r\nВременно са въведени следните ограничения за движение на МПС:  \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 01.04.2019 г. \r\nРемонтни дейности:  \r\nПът II-21: Движението по път II-21 Русе – Мартен от км 0+000 до км 0+293 се осъществява с повишено внимание спрямо създадената с вертикална, хоризонтална и светлинна сигнализация организация на движението поради ремонтни дейности свързани с реконструкция и удвояване на габарита на пътното тяло. Въведено е ограничение на скоростта до 40 км/ч. Срок до 30.11.2018 г.  \r\nПът II-54: Движението по път II-54 гара Бяла – Ценово от км 0+000 до км 13+100 се осъществява в едната лента с пропускателен режим поради частични ремонтни дейности на асфалтовата настилка. Участъкът е сигнализиран. Въведено е ограничение на скоростта до 40 км/ч. Движението се регулира от сигналисти. Срок до 30.11.2018 г. \r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран съгласно Наредба №3 за ВОБД. Въведено е ограничение на скоростта до 20 км/ч. Срок до 01.04.2019 г. \r\nОПУ-Силистра:  \r\nВременно са въведени следните ограничения за движение на МПС:  \r\nПът III-701: Движение по път ІІІ-701 в участъка Секулово – Тодор Икономово от км 9+454 до км 16+353 е ограничено за МПС над 3,5 т поради компрометирано състояние на мостово съоръжение.  \r\nОбходен маршрут за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.11.2018 г. \r\nРемонтни дейности: \r\nПът ІІІ-235: Движението по път ІІІ-235 Зафирово – М. Преславец от км 39+117 до км 52+970 се осъществява в една лента с повишено внимание поради частичен ремонт на настилката и подмяна на бордюри. Срок до 20.11.2018 г. \r\nПът ІІІ-701: Движението по път ІІІ-701 Грънчарово – Тодор Икономово в участъка от кръстовището с път І-7 /Дулово – Шумен/ до границата с област Шумен от км 0+000 до км 12+300 се осъществява с повишено внимание в едната лента поради извършване на превантивен ремонт. Срок до 20.11.2018 г. \r\nПът ІІІ-2307: Движението по път ІІІ-2307 с. Овен – Главиница в участъка с. Овен – с. Руйно от км 0+000 до км 6+209 се осъществява в една лента поради превантивен ремонт. Движението се регулира със сигналисти, пътни знаци и конуси. Срок до 20.11.2018 г.; \r\nПът ІІІ-7001: Движението по път ІІІ-7001 Войново – Капитан Димитрово в участъка от разклон на път ІІ-71 при с. Войново до с. Краново от км 18+153 до км 24+000 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци и конуси. Срок до 30.11.2018 г. \r\nОПУ-Сливен: \r\nВременно са въведени следните ограничения за движение на МПС: \r\nПът ІІІ-7006: Движението по път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над 12 т. поради намалена носимоспособност на мостово съоръжение на км 10+868. Срок 27.12.2018 г. \r\nРемонтни дейности: \r\nПът ІІ-48: Движението по път ІІ-48 гр. Котел – с. Градец от км 43+060 до км 43+100 се осъществява с повишено внимание поради укрепване на откоса. Движението се регулира с пътни знаци. Срок до 11.11.2018 г. \r\nПът ІІ-55: Движението по път ІІ-55 Гурково – Нова Загора – Свиленград в участъка от с. Млекарево до ТЕЦ 2 „Марица Изток“ от км 104+100 до км 117+900 се осъществява с повишено внимание поради частични ремонтни дейности на асфалтовата настилка, оформяне на банкети и окопи. Движението се регулира с пътни знаци. Срок до 11.11.2018 г. \r\nПът ІІ-57: Движението по път ІІ-57 в участъка от с. Пет могили до с. Новоселец от км 31+900 до км 40+650 се осъществява с повишено внимание поради частични ремонтни дейности на асфалтовата настилка, СМР по два броя съоръжения и отводнителни дейности. Движението се регулира с пътни знаци. Срок до 01.02.2019 г. \r\nПът ІІІ-706: Движението по път ІІІ-706 Ябланово – Тича в участъка с. Ябланово – с. Филаретово от км 7+500 до км 14+700 се осъществява в едната лента поради извършване на частични ремонтни дейности на асфалтовата настилка. Движението се регулира с пътни знаци. Срок 11.11.2018 г. \r\nОПУ-Смолян: \r\nВременно са въведени следните ограничения за движение на МПС:  \r\nПът II-86: Движението по път ІІ-86 гр. Смолян – с. Средногорци от км 109+370 до км 109+570 (срутище при км 109+450 - разклон за с. Тикале) се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. Срок до 31.12.2018 г. \r\nПът III-861: Движението по път III-861 в отсечката гр. Лъки – пътно кръстовище за хижа Момчил юнак е ограничено за МПС с тегло над 12 т. поради намален габарит на пътното тяло. Срок до 30.11.2018 г. \r\nПът ІІІ-8631: Движението по път ІІІ-8631 Момчиловци – Славейно – местност Момина вода от км 0+000 до км 5+993 е ограничено за МПС над 12 т. без ремаркета и полуремаркета, поради стеснен габарит на пътното тяло. Движението в района се регулира с пътни знаци. Срок до 30.11.2018 г. \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Срок до 30.11.2018 г. \r\nРемонтни дейности: \r\nПът IІ-86: Движението по път IІ-86 Хвойна – Чепеларе на 800 м от разклон за с. Забърдо в посока гр. Чепеларе при км 64+100 се осъществява в дясната лента поради пропадане на банкета и част от лявата лента, в следствие на срутила се подпорна стена от суха каменна зидария. Участъкът е сигнализиран с пътни знаци и светофарна уредба. Срок до 30.11.2018 г.; \r\nПът ІІ-86: Движението по път ІІ-86 Хвойна – Чепеларе при км 73+800 се осъществява с повишено внимание, съобразно създадената организация на движение поради пропаднал банкет с дължина 1 м в ляво. Участъкът е сигнализиран с пътни знаци. Срок до 30.11.2018 г.; \r\nПът ІІ-86: Движението по път ІІ-86 Хвойна – Чепеларе при км 75+400 се осъществява с повишено внимание, съобразно създадената организация на движение поради пропаднал банкет с дължина 1 м в ляво. Участъкът е сигнализиран с пътни знаци. Срок до 30.11.2018 г.; \r\nПът ІІ-86: Движението по път ІІ-86 Чепеларе – м. Рожен при км 83+600 се осъществява с повишено внимание съобразно създадената организация на движение поради пропаднал банкет с дължина 3м в дясно. Участъкът е сигнализиран с пътни знаци. Срок до 30.11.2018 г.; \r\nПът ІІ-86: Движението по път ІІ-86 Средногорци – Рудозем от км 126+040 до км 126+272 се осъществява в една лента поради ремонтни дейности. Движението през деня се контролира от регулировчици, през нощта от светлинна сигнализация и светофари. Срок до 26.11.2018 г.  \r\nПът III-866: Движението по път III-866 Широка лъка – Девин при км 37+800 се осъществява с повишено внимание поради пропаднал банкет с дължина 10 м. Срок до 30.11.2018 г.; \r\nПът ІІІ-866: Движението по път ІІІ-866 Девин – Михалково – Кричим в отсечката от км 66+857 (пътно кръстовище за язовирна стена на „Цанков камък“) до км 80+050 (граница област Смолян/Пловдив) се извършва с повишено внимание съобразно въведената временна организация на движение при извършване на строителна дейности. Срок до 15.11.2019 г.; \r\nПът ІІI-8681: Движението по път ІІI-8681 Рудозем – Смилян от км 2+850 до км 2+905 се осъществява в една пътна лента поради пропадане на пътното платно. Участъкът е сигнализиран с пътни знаци. Срок 30.11.2018 г. \r\nОПУ-София: \r\nВременно са въведени следните ограничения за движение на МПС:  \r\nПът II-81: Движение по път ІІ-81 Монтана – София през проход „Петрохан“ е ограничено за автомобили над 12 т. \r\nОбходен маршрут: през гр. Своге. Срок до 31.03.2019 г.; \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 31.08.2019 г.; \r\nПът III-801: Движението по път III-801 Вакарел – Белица – Панагюрище от км 0+000 до км 22+133 е ограничено за товарни автомобили с ремаркета и полуремаркета поради влошени експлоатационни характеристики на пътното тяло. Срок 31.03.2019 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси.  \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 31.05.2019 г.; \r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.09.2019 г.; \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища.  \r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. Срок до 31.05.2019 г. \r\nРемонтни дейности:  \r\nПът II-16: Движението по път II-16 София – Своге от км 50+800 до км 75+410 и в двете посоки се осъществява с повишено внимание поради полагане на маркировка в светлата част на денонощието. Движението се регулира от служители на пътна полиция. Срок 12.11.2018 г. \r\nПът II-18: Движението по път II-18 /Софийски околовръстен път/ на Западна дъга при Люлин в посока Кулата от км 1+400 до км 2+200 се осъществява в една лента поради ремонтни дейности по съоръжение при км 1+446 /бул. „Стефансон“/ в аварийна и активна ленти. Движението се извършва в изпреварващата лента. Срок 11.11.2018 г. \r\nПът II-81: Движението по път II-81 Костинброд – Петрохан от км 8+200 до км 51+235 е затруднено и се осъществява двупосочно в една лента на определени участъци поради ремонтни дейности на асфалтовата настилка. Временната организация се осъществява посредством пътни знаци и временни светофарни уредби. Срок до 20.12.2018 г.; \r\nПът II-81: Движението по път II-81 София – Бучин проход при Костинброд от км 9+300 до км 9+800 се осъществява в една лента поради ремонтни дейности в лентата посока Бучин проход. Движението се извършва двупосочно в лентата посока София. Срок 16.11.2018 г \r\nПът II-81: Движението по път II-81 Петрохан – Бързия от км 50+870 до км 63+500 се осъществява с повишено внимание поради частични ремонтни дейности на участъци по асфалтовата настилка и ремонт на банкети. Движението се регулира с пътни знаци и сигналисти на място. Срок до 12.11.2018 г. \r\nПът II-813: Движението по път III-813 Годеч – Драгоман при с. Беренде от км 17+000 до км 20+000 се осъществява с повишено внимание поради ремонтни дейности по пътното тяло в светлата част на денонощието. Срок до 30.11.2018  г. \r\nОПУ-Стара Загора: \r\nВременно са въведени следните ограничения за движение на МПС:  \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600.  \r\nОбходни маршрути:  \r\n- път ІІ-66 Поповица – Плодовитово – Първомай – Скобелево;  \r\n- път ІІ-66 Чирпан – Плодовитово – Първомай – Скобелево;  \r\n- Скобелево – Първомай – Плодовитово – път ІІ-66. Срок до 07.01.2019 г. \r\nПът ІІІ-5031: Движението по път III-5031 Опан – Гълъбово е ограничено на МПС над 10 т.  \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово.  \r\nРемонтни дейности: \r\nПът II-66: Движението по път II-66 Чирпан – Богомилово от км 72+640 до км 99+000 се осъществява двупосочно със стесняване на една от лентите за движение поради  косене на тревни площи. Движението в района се регулира от сигналисти. Срок до 20.11.2018 г. \r\nПът ІІІ-663: Движението по път III-663 Чирпан – Зетово в участъка от км 0+000 до км 5+990 е ограничено поради ремонтни дейности.  \r\nЗа участък 1: от км 0+000 до км 4+800 вижението се пренасочва по обходен маршрут през с. Ценово.  \r\nЗа участък 2: от км 4+800 до км 5+990 движението се регулира от сигналисти с ограничение на скоростта до 30 км/ч и забрана за изпреварване. Срок до 20.12.2018 г. \r\nПът ІІІ-6602: Движението по път III-6602 с. Богомилово – с. Пъстрово от км 5+066 до км 31+963 се осъществява в една лента поради частични ремонтни дейности на асфалтова настилка, рязане на храсти и профилиране на банкети. Движението се регулира от сигналисти. Срок до 31.11.2018 г. \r\nОПУ-Търговище: \r\nВременно са въведени следните ограничения за движение на МПС: \r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т поради свлачище в района на с. Александрово. Участъкът е сигнализиран с пътни знаци. Срок до 31.03.2019 г. \r\nПът III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 31.05.2019 г. \r\nРемонтни дейности: \r\nПът II-51: Движението по път II-51 Бяла – Попово от км 30+000 до км 47+441 се осъществява с повишено внимание поради частичен ремонт на пътната настилка. Срок до 15.11.2018 г. \r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 31.03.2019 г. \r\nПът III-5102: Движението по път IІI-5102 Мировец – Буховци – Острец – Надарево – Дългач – Певец от км 4+410 до км 28+825 се осъществява с повишено внимание на определени участъци поради частични ремонтни дейности на асфалтовата настилка. Срок до 15.11.2018 г. \r\nОПУ-Хасково: \r\nВременно са въведени следните ограничения за движение на МПС: \r\nПът III-597: Движение по път III-597 Ивайловград – Дъбовец – Малко градище – Лозен – Любимец в гр. Любимец при км 56+850 е ограничено за всички МПС поради закрит ж.п. прелез.  \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 20.12.2018 г. \r\nПът III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 21.12.2018 г. \r\nРемонтни дейности: няма. \r\nОПУ-Шумен: \r\nВременно са въведени следните ограничения за движение на МПС:  \r\nПът III-701: Движението по път ІІІ-701 в участъка Секулово – Тодор Икономово от км 9+454 до км 16+353 е ограничено за МПС над 3,5 т поради компрометирано състояние на мостово съоръжение.  \r\nОбходен маршрут: за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 20.12.2018 г. \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси.  \r\nОбходен маршрут: Шумен – Овчарово – Друмево. Срок до 20.12.2018 г. \r\nРемонтни дейности: няма. \r\nОПУ-Ямбол: \r\nВременно са въведени следните ограничения за движение на МПС: \r\nПът ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа. \r\nОбходен маршрут: по изграден обходен път до моста с ограничение на скоростта до 30 км/ч. Срок до 31.12.2018 г. \r\nРемонтни дейности: \r\nПът ІІІ-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента поради пропаднала настилка и пропаднал насип. Движението се регулира чрез пътни знаци. Срок до 20.12.2018 г.; \r\nОпасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2018.11.11", "title": "Актуална пътна обстановка"}
{"url": "http://www.focus-news.net/news/2018/11/11/2588873/the-sunday-times-evropeyskiyat-sayuz-e-othvarlil-klyuchovi-predlozheniya-na-tereza-mey-za-brekzit.html", "text": "Европейският съюз е отхвърлил ключови предложения на Тереза Мей за Брекзит, пише неделното издание на британския вестник  The Times . \r\nТереза Мей по-рано заявяваше, че страните са договорили 95% от цялото споразумение, докато Брюксел и Лондон все още не могат да разрешат различията по редица въпроси, включително границата между Северна Ирландия и Ирландия. В същото време външният министър на Обединеното кралство Джеръми Хънт каза, че Великобритания и ЕС ще се споразумеят до края на ноември. \r\nСпоред вестника британският премиер  се надява да обедини кабинета  си и да преодолее \"крайната бариера\" в преговорите с ЕС, като предложи създаването на \"независим механизъм\" за решаване на \"митническия пъзел\". Някои виждаха в този механизъм възможността да се избегне  твърдата граница със Северна Ирландия. \r\nБрюксел обаче заяви, че е възможно да се контролира спазването на решенията само в рамките на Европейския съд. Освен това се съобщава, че четирима министри, които се противопоставят на Брекзит, са готови да напуснат правителството на Мей.  Юлиян Марков", "date": "2018.11.11", "title": "The Sunday Times: Европейският съюз е отхвърлил ключови предложения на Тереза Мей за Брекзит"}
{"url": "http://www.focus-news.net/news/2018/11/11/2588881/nimh-nad-zapadna-balgariya-shte-preobladava-slanchevo-vreme-s-razkasana-visoka-oblachnost-maksimalnite-temperaturi-shte-sa-mezhdu-14-i-19.html", "text": "Атмосферното налягане слабо ще се повиши и ще е малко по-високо от средното за месеца. Днес, главно над Източна България, ще има значителна ниска облачност, която временно ще намалява в следобедните часове. Сутринта на места видимостта ще е намалена. Над Западна България ще преобладава слънчево време, с разкъсана висока облачност. Ще духа слаб югоизточен вятър. Максималните температури ще са между 14° и 19°, за София – около 16°. Такава е прогнозата за времето на  Националния институт по метеорология и хидрология (НИМХ)  при БАН, съобщи за  Агенция „Фокус“  дежурният синоптик Евгения Егова.  \r\nПо Черноморието ще има разкъсана, често значителна облачност. Сутринта на места видимостта ще е намалена. Ще духа слаб вятър от изток-югоизток. Максималните температури ще са 15-16°, колкото е и температурата на морската вода. Вълнението на морето ще е около 2 бала.  \r\nНад планините ще е предимно слънчево, с повече облаци над масивите в Източна България. Ще духа слаб югозападен вятър. Максималната температура на височина 1200 метра ще е около 13°, на 2000 метра – около 7°.", "date": "2018.11.11", "title": "НИМХ: Над Западна България ще преобладава слънчево време с разкъсана висока облачност, максималните температури ще са между 14° и 19°"}
{"url": "http://www.focus-news.net/news/2018/11/11/2588867/the-washington-post-uvelichavat-se-kritikite-po-adres-na-donald-tramp-zaradi-otkaza-da-poseti-voenno-grobishte.html", "text": "Увеличават се критиките по адрес на Доналд Тръмп заради отказа да посети военно гробище, пише авторитетният американски вестник  The Washington Post . \r\nПрезидентът Тръмп отлетя на шест хиляди километра до френската столица за церемония, за да почете загиналите през Първата световна война, надявайки се да участва в ода за храбростта на въоръжените сили, вместо парада, който не можа да организира във Вашингтон. \r\nНо вместо това валеше. \r\nВ събота сутринта Белият дом обяви , че Тръмп и първата дама са променили плановете си, поради лошо време за първата си спирка през уикенда, посветен на военни чествания - посещение на американското гробище \"Ен Марне\", отбелязващо жестоката битка при Бело \r\nНе стана напълно ясно защо семейство Тръмп не можаха да присъстват. Гробището е на 50 мили от Париж. Може би президентът е планирал да пътува с хеликоптер, който беше приземен от Сикрит Сървис \r\nНо гледката на високопоставени лица, пристигащи на други места извън Париж, включително канадския премиер Джъстин Трудо, германският канцлер Ангела Меркел и френския президент Емануел Макрон, накараха някои анализатори на външната политика да предполагат, че главният командир на САЩ просто не е искал да отиде. \r\n\"Невероятно е, че един президент да пътува до Франция за тази забележителна годишнина - и след това да остане в хотелската си стая, гледайки телевизия, вместо да окаже лично уважението си към американците, които дадоха живота си във Франция за победата, спечелена преди 100 години \" , заяви Дейвид Фрум, който е бил говорител на президента Джордж У. Буш, в социалната мрежа „Туитър“. Тръмп всъщност пребивава в резиденцията на посланика на САЩ в Париж. \r\nТака започна уикенда на Тръмп, който се бори на редица политически фронтове във Вашингтон. Той изглеждаше разсеян и разочарован. Тръмп напусна  Вашингтон със списък на тревогите в Белия дом, сдобилите се нова сила  демократи, критики за избора му за изпълняващ длъжността главен прокурор и реакция срещу личните атаки срещу журналистите. \r\nБелият дом каза, че началникът на щаба Джон Ф. Кели и генерал Джоузеф Ф. Дънфорд младши, председател на съвместното върховно командване, ще присъстват на церемонията в Бело  в отсъствието на Тръмп, но Фрум предположи , че Тръмп е можел да направи необходимото да спази графика си. \r\nБен Роудс, заместник-съветник по националната сигурност на  президента Барак Обама, отбеляза, че е помагал да се планират пътуванията на Обама в чужбина през двата му мандата и каза, че е обичайно да има резервен план за справяне с лошото време. \r\n\"Винаги има опция за дъжд. Винаги \", пише той в „Туитър“. \"Тръмп е готов да  използва американската армия за предизборна политическа каскада, но седи в хотела си, вместо да почита тези, които воюваха и умряха за Америка\".  Юлиян Марков", "date": "2018.11.11", "title": "The Washington Post: Увеличават се критиките по адрес на Доналд Тръмп заради отказа да посети военно гробище"}
{"url": "http://www.focus-news.net/news/2018/11/11/2588875/tass-ruskoto-posolstvo-vav-vashington-izyasnyava-obstoyatelstvata-okolo-arestuvane-na-ruski-zhurnalist.html", "text": "Руското посолство във Вашингтон изяснява обстоятелствата около арестуването на руския журналист Александър Малкевич – първи заместник-председател на Обществената палата за развитие на информационното общество, средствата за масова информация и масовите комуникации на Руската федерация, предава  TACC . \r\n\"Във връзка с медийните съобщения за задържането на руския журналист Александър Малкевич от агенти на ФБР на летището във Вашингтон беше изпратено искане до Държавния департамент за обстоятелствата около инцидента. В такива случаи препоръчваме руските граждани да изискват незабавен контакт с посолството\", се казва в съобщение на дипломатическата мисия. \r\nСпоред Обществената палата на Руската федерация Александър Малкевич е бил в САЩ по време на междинните избори, които се проведоха на 6 ноември. Като част от екип от наблюдатели той беше в щата Мериленд, където посети три избирателни секции, както и седалището на кандидата за губернатор от Републиканската партия Лари Хоган.  Юлиян Марков", "date": "2018.11.11", "title": "ТАСС: Руското посолство във Вашингтон изяснява обстоятелствата около арестуване на руски журналист"}
{"url": "http://www.focus-news.net/news/2018/11/11/2588884/asahi-shimbun-yaponiya-vitseprezidentat-na-sasht-nyama-da-se-sreshtne-s-yaponskiya-vitsepremier-zaradi-izkazvane-odobryavashto-hitler.html", "text": "Американският вицепрезидент Майк Пенс ще посети Япония, за да се срещне с японския премиер Шиндзоо Абе. Срещата със заместник министър-председателя и министър на финансите Таро Асо обаче беше отменена, пише японския вестник   Asahi Shimbun . \r\nАсо направи коментар на среща нa членове на управляващата партия през август 2017 г., в която споменава  Хитлер. \"Не поставям под въпрос намеренията ви (да бъдате политици). Но резултатите са важни. Хитлер, който уби милиони хора, не беше добър (политик), дори ако мотивите му са били правилни \", казва тогава Асо. Въпреки че по-късно Таро Асо се отказа от изявлението си, Пенс го взе под внимание. Оттогава той отказва да провежда официални преговори с японския министър на финансите. Следващото посещение няма да е изключение.  Юлиян Марков", "date": "2018.11.11", "title": "Аsahi Shimbun (Япония): Вицепрезидентът на САЩ няма да се срещне с японския вицепремиер заради изказване одобряващо Хитлер"}
{"url": "http://www.focus-news.net/news/2018/11/11/2588882/zhitelite-na-reditsa-gradove-v-stranata-izlizat-na-natsionalen-protest-sreshtu-tsenite-na-gorivata.html", "text": "Жителите на редица градове в страната излизат на Национален протест срещу цените на горивата. Недоволството е организирано в социалните мрежи и е под мотото „Не на високите цени на горивата и социалното убиване на България“. В  София  протестът ще се проведе в 14.00 часа на пл. „Александър Батенберг“, откъдето в 15.00 часа ще тръгне пешеходно шествие. То ще премине по бул. „Ал. Дондуков“ - паметника на Васил Левски - ул. „Оборище“ - ул. „Г. С. Раковски“. По часовника на столицата ще се движат протестите във  Враца ,  Сопот  и  Кюстендил . Най-рано, в 09.30 чaса, ще започне протестът в  Гоце Делчев . От 10.00 часа е предвидено да се проведат протестите в  Силистра ,  Лом  и  Плевен . Най-масов е протестът в 11.00 часа. Това е началният час за недоволството в  Бургас ,  Бяла Слатина ,  Варна ,  Дупница ,  Монтана ,  Разград ,  Стара Загора ,  Сливен ,  Търговище ,  Шумен ,  Ямбол  и  Пловдив . Към протестиращите в Пловдив ще се присъединят и участници от  Пазарджик . Половин час по-късно в  Благоевград ,  Велинград  ще изразят недоволството си срещу цените на горивата. В 12.00 часа са предвидени протестите в  Габрово  и  Разлог , в 13.00 часа - в  Петрич . Жителите на  Пирдоп ,  Златица ,  Карлиево ,  Църквище ,  Мирково ,  Чавдар ,  Антон ,  Душанище  ще протестират от 16.00 часа на автогарата в Пирдоп. От 17.00 часа „не“ на високите цени на горивата ще кажат  жителите на град  Хасково . Най-късно през деня недоволството си ще изразят жителите на  Велико Търново . Техният протест е с начален час 18.00 часа.", "date": "2018.11.11", "title": "Жителите на редица градове в страната излизат на Национален протест срещу цените на горивата"}
{"url": "http://www.focus-news.net/news/2018/11/11/2588888/pazardzhik-za-parvi-pat-v-breznik-shte-se-provede-vazstanovka-na-istoricheski-sabitiya-ot-srabsko-balgarskata-voyna-s-podkrepata-na-asarel-investmant.html", "text": "За първи път в Брезник ще се проведе възстановка на исторически събития от Сръбско-българската война с подкрепата на „Асарел-Инвестмънт“, съобщиха от отдел „Комуникации“ на  „Асарел Медет“ АД . На хълма Бърдото край Брезник национално дружество „Традиция“ ще представи възстановка на Брезнишката битката от 1885 година по време на Сръбско-българската война. Събитието се организира от Община Брезник с подкрепата на „Асарел-Инвестмънт“. Около 80 участници от цялата страна ще пресъздадат историческите събития от преди 133 години. Тогава българският „Отряд на обречените“ среща сръбската Моравска дивизия в неравна битка и претърпява пълен разгром. Тази загуба е тактическа и има определяща роля за победата на основния фронт край Сливница. По този начин Битката при Брезник допринася за крайния изход на войната в полза на България. Програмата за отбелязването на годишнината от така наречената Братоубийствена война започва в град Брезник в 09.45 часа с отдаване на почест и поднасяне на венци на Паметника на героите от 2-ри пехотен Струмски полк, загинали в Сръбско-българската война. В 11.00 часа ще се проведе възстановката в местността „Чурек“ на хълма Бърдото, а след нея е предвиден курбан по повод Архангеловден и Денят на св. Мина.", "date": "2018.11.11", "title": "Пазарджик: За първи път в Брезник ще се проведе възстановка на исторически събития от Сръбско-българската война с подкрепата на „Асарел-Инвестмънт“"}
{"url": "http://www.focus-news.net/news/2018/11/11/2588890/sofiya-zabranyava-se-vlizaneto-na-patni-prevozni-sredstva-po-bul-yanko-sakazov-v-uchastaka-ot-bul-vasil-levski-do-ul-krakra-v-posokata-kam-bul-vasil-levski.html", "text": "Забранява се влизането на пътни превозни средства по бул. „Янко Сакъзов“ в участъка от бул. „Васил Левски” до ул. „Кракра” в посоката към бул. „Васил Левски“ от 08.00 до 22.00 часа. Това съобщиха от пресцентъра на  Столична община .", "date": "2018.11.11", "title": "София: Забранява се влизането на пътни превозни средства по бул. „Янко Сакъзов“ в участъка от бул. „Васил Левски” до ул. „Кракра” в посоката към бул. „Васил Левски“"}
{"url": "http://www.focus-news.net/news/2018/11/11/2588886/pravoslavnata-tsarkva-pochita-pametta-na-sv-mina-pokrovitel-na-semeystvoto.html", "text": "Православната църква почита паметта на Св. мъченици Мина, Виктор и Викентий. По този повод във всички епархии на Българската православна църква се отслужва празнична Света Литургия.   \r\nСвети Мина е покровител на всички, които са си загубили нещо, помага им да го намерят, поддържа надеждата им, че няма нищо невъзвратимо. Важно условие обаче е да не се пристрастяваме към вещите, да не тъгуваме отчаяно за тях. Той е и лечител, затова много народни лечители, знахари и екстрасенси го тачат. Свети Мина е покровител на жените, затова към него са насочени молитвите им за здраве на дома, за деца и челяд. Пътниците също се обръщат към този светец и се надяват той да ги пази по далечните пътища на земята. Закрила от св. Мина очакват и воините, защото някога светецът бил прочут и смел воин. Оттеглил се обаче в пустинята, защото дивите зверове били по-добри от хората езичници, насилници на вярващите християни. В края на III в., при император Диоклециан, християните наистина били подложени на жестоки гонения. Макар изолиран от света, светецът отивал от време на време при хората, спорил с невярващите, разобличавал езичниците на публични места. Затова и бил жестоко измъчван, а през 304 г. - умъртвен. Добри християни погребали останките му, над тях построили църква „Св. Мина\". Вярвали, че ако му се помолят от сърце, той ще им помогне. Свети Мина наистина идвал в сънищата и мислите на хората и вършел чудеса.  \r\nИмето му означава \"месечина, луна\". \r\nВиктор е бил войник, пострадал при император Антоний (138-262 г.) в Италия. Една млада християнка на име Стефанида, която присъствала на неговите страдания, видяла слизащите от небето два светли венци. Тя започнала гръмко да слави подвига на светия мъченик и сама заедно с него се удостоила с мъченическа смърт.  \r\nСв. Викентий бил дякон. Той се удостоил да пострада за вярата в испанския град Валенция, при император Диоклетиан.", "date": "2018.11.11", "title": "Православната църква почита паметта на св. Мина, покровител на семейството"}
{"url": "http://www.focus-news.net/news/2018/11/11/2588885/sds-shte-provede-teoretichna-natsionalna-konferentsiya-v-dva-modula-programni-prioriteti-i-mestni-izbori-2019.html", "text": "СДС ще проведе теоретична Национална конференция в два модула: \"Програмни приоритети\" и \"Местни избори 2019\". Това съобщиха от пресцентъра на  СДС . Форумът ще започне в 11.00 часа в зала \"Европа\", в Парк Хотел \"Москва\", зала \"Европа\".", "date": "2018.11.11", "title": "СДС ще проведе теоретична Национална конференция в два модула: \"Програмни приоритети\" и \"Местни избори 2019\""}
{"url": "http://www.focus-news.net/news/2018/11/11/2588891/sputnik-rusiya-sasht-se-nadyavat-rusiya-da-razreshi-na-izrael-da-bombardira-iranski-tseli-v-siriya.html", "text": "САЩ се надяват Русия да разреши на Израел да бомбардира ирански цели в Сирия, предава  Sputnik . \r\nПосланикът на САЩ за Сирия Джеймс Джефри заяви в сряда, че Вашингтон се надява, че Русия ще позволи на израелските сили да бомбардират иранските военни сили на сирийска територия след доставката на S-300 системи за противовъздушна отбрана. \r\n\"Русия e разрешавала израелските удари срещу ирански цели в Сирия, след консултации с израелската страна . Надяваме се, че този разрешителен подход ще продължи\", каза Джефри по време на пресконференция, съобщи Business Insider, цитиран от агенцията.  Юлиян Марков", "date": "2018.11.11", "title": "Sputnik (Русия):  САЩ се надяват Русия да разреши на Израел да бомбардира ирански цели в Сирия"}
{"url": "http://www.focus-news.net/news/2018/11/11/2588893/burgas-igrachki-i-dekorativni-sapuni-shte-izrabotvat-malchugani-v-tvorcheska-rabotilnichka-art-i-fakti-na-akve-kalide.html", "text": "Детските занимания в творческите работилнички Арт-И-Факти в Търистически комплекс \"Акве Калиде\" в Бургас ще включват отливане на декоративни сапуни и изработване на играчки в старата техника плъстене. Това съобщиха от пресцентъра на  Общината . Както всяка неделя, работилничките ще започнат от 11.00 и ще продължат до 13.00 ч. След като си изработят сапуни и играчки, децата ще могат да посетят Банята на Сюлейман Великолепни (днешен музей) и да научат интересни притчи и исторически факти за Акве Калиде и лечебната минерална вода. Заповядайте в ТК Акве Калиде, за да разнообразите почивния ден и да обогатите децата си с развлекателни занимания. Таксите са 3 лв. за едно изделие и +1 лв. за второ изделие.", "date": "2018.11.11", "title": "Бургас: Играчки и декоративни сапуни ще изработват малчугани в творческа работилничка Арт-И-Факти на Акве Калиде"}
{"url": "http://www.focus-news.net/news/2018/11/11/2588889/sofiya-arhiereyska-sveta-liturgiya-shte-bade-otsluzhena-v-obradovskiya-manastir-sv-mina.html", "text": "На 11 ноември всяка година Православната църква прославя св. мчк Мина, а също и светците Виктор и Викентий, предаде репортер на  Агенция \"Фокус\" .  \r\nПо този повод в празничния за християните неделен ден, с благословението на Негово светейшество Българския патриарх и Софийски митрополит Нeофит, архиерейска света Литургия в Обрадовския манастир \"Св. Мина\", на столичния квартал \"Бенковски\", любим на много православни християни от София, страната и чужбина, ще бъде оглавена от Негово преосвещенство Белоградчишки епископ Поликарп - викарий на Софийския митрополит. Начало: 9.00 часа. \r\nОт 13.00 часа епископ Поликарп ще отслужи Молебен по повод 10-годишния юбилей от края на Първата световна война, Камбанен звън ще огласи тази годишнина.  \r\nНикола ПЕТКОВ", "date": "2018.11.11", "title": "София: Архиерейска света Литургия ще бъде отслужена в Обрадовския манастир \"Св. Мина\""}
{"url": "http://www.focus-news.net/news/2018/11/11/2588894/vratsa-arhiereyska-sveta-liturgiya-shte-bade-otsluzhena-v-hrama-sv-mina.html", "text": "На 11 ноември всяка година Православната църква прославя св. мчк Мина, а също и светците Виктор и Викентий. По този повод във всички епархии на Българската православна църква се отслужва празнична света Литургия, предаде репортер на  Агенция \"Фокус\" .  \r\nВъв врачанския храм \"Св. Мина\" празникът ще бъде отбелязан с архиерейска света Литургия, която ще бъде оглавена от Негово високопреосвещенство Врачанския митрополит Григорий. Начало: 9.00 часа.  \r\nНикола ПЕТКОВ", "date": "2018.11.11", "title": "Враца: Архиерейска света Литургия ще бъде отслужена в храма \"Св. Мина\""}
{"url": "http://www.focus-news.net/news/2018/11/11/2588892/denyat-11-noemvri-v-svetovnata-istoriya.html", "text": "През 1987 г. – картината на Ван Гог “Ириси” е продадена за рекордната сума от 53,6 милиона долара. 1972 г. – САЩ закриват последната си военна база във Виетнам. 1909 г. – САЩ започват изграждането на военноморската база в Пърл Харбър. Мястото на Хаваите е избрано заради изключителната му защитеност от евентуално японско нападение. На 11 ноември са родени: Леонардо ди Каприо – американски актьор. На тази дата умират: Питър Дракър, американски специалист и автор на книги по теория на управлението и бизнес мениджмънта; Ясер Арафат – арабски политик; Кен Киси - американски писател.   \r\n2017 г. \r\nЕдинадесет тихоокеански страни постигат фундаментално споразумение да продължат с пакт за свободна търговия, след като Съединените щати се отказват от него.  Името на договора е променено от Транстихоокеанско партньорство (ТТП) на Всеобхватно и прогресивно транстихоокеанско партньорство (ВПТТП) \r\n2017 г. \r\nДесетки хиляди националисти излизат на шествие в полската столица Варшава по случай Деня на независимостта. Според полицията в събитието са участвали около 60 000 души. \r\n2016 г. \r\nУспешно е изстрелян сателита WorldView-4 на DigitalGlobe чрез ракета Атлас 5 от военновъздушната база Вандерберг. \r\n2014 г. \r\nВъв Варшава се стига до стълкновение между полиция и националисти по време на марша в „Деня за независимост на Републиката“. \r\nВ Индия умират 11 жени след хирургична стерилизация. \r\n2013 г. \r\nЗаместник-министърът на промишлеността на Иран Сафдар Рахмат Абади е убит в Техеран. \r\nВъв Варшава се открива конференция по проблемите свързани с изменение на климата. \r\n2012 г. \r\nВ Словения се провеждат президентски избори. \r\nВ Сан Марино се провеждат парламентарни избори. \r\n2000 г. \r\n155 скиори и сноубордисти загиват, след като релсов лифт се подпалва в тунел в Алпите край Капрун (Австрия). \r\n1994 г. \r\nНа търг в Ню Йорк американският милиардер Бил Гейтс заплаща 30,8 милиона долара за ръкопис на Леонардо да Винчи (рекордна цена за ръкопис). \r\nБил Гейтс е американски програмист, предприемач и бизнесмен, съосновател на компанията „Майкрософт“. Роден е на 28 октомври 1955 г. Пълното му име е Уилям Хенри Гейтс ІІІ. Той се ражда в доста заможно семейство, което има дълги години опит и връзки в бизнеса и политиката — неговият прадядо е бил кмет, дядо му е бил вицепрезидент на националната банка, а баща му Хенри Гейтс е известен адвокат. Бил Гейтс притежава около 1,1 милиарда акции от Майкрософт, което се приравнява на около 41 милиарда американски долара и е около 10 % от основния капитал на фирмата. \r\n1987 г. \r\nКартината на Ван Гог “Ириси” е продадена за рекордната сума от 53,6 милиона долара. Винсент Вилем ван Гог (1853-1890 г.) е холандски художник. През последните десет години от своя живот развива цялата си художническа дейност - автор е на около 900 картини и 1100 рисунки. Заболява от психична болест и извършва самоубийство през 1890 г., когато е едва на 37 години. Не е особено известен приживе, но посмъртно славата му се разнася, най-вече след като на 17 март 1901 г. в Париж са изложени 71 от неговите произведения. \r\n1983 г. \r\nСтудентът от Масачузетския университет - Фред Коен демонстрира първия компютърен вирус в света. \r\n1975 г. \r\nАнгола става независима от Португалия след 500 години колониално управление. През 1972 г. Португалското народно събрание променя статуса на Ангола от “отвъдморска провинция” в “автономен щат” с правомощия в областта на вътрешните си работи. Португалия поема управлението на защитата и международните отношения. През 1973 г. се провеждат избори за законодателно събрание.  \r\nПрез април 1974 г. португалското управление е отхвърлено чрез военен бунт. През май същата година новото правителство на Португалия обявява примирие в опитите си да започне мирни преговори. Те са затруднени обаче от проблеми с 500-хилядното европейско население в страната, както и от конфликтите между освободителните движения. \r\nНа 11 ноември 1975 г. Португалия дава независимост на Ангола, чийто първи президент става Агостино Нето. \r\n1973 г. \r\nС подписване на примирие между Израел и Египет приключва четвъртата Арабско-израелска война. \r\n1972 г. \r\nСАЩ закриват последната си военна база във Виетнам. \r\nВиетнамската война се води от 1957 г. до 1975 г. между САЩ и Южен Виетнам (Република Виетнам) от една страна и Северен Виетнам (Демократична Република Виетнам) и Народния фронт за освобождение на Виетнам (Виет Конг) от друга. САЩ оправдават намесата си във Виетнам чрез \"теорията на доминото\" (част от \"доктрината за гъвкавата реакция\") – те смятат, че ако не се намесят да предотвратят падането на Южен Виетнам под комунистическа власт, под комунистическа власт ще попаднат всички държави в Индокитайски полуостров – Индокитай, Камбоджа, Лаос и т.н. Опасенията по-късно се оправдават. Виетнамската война, заедно със Корейската война и Карибската криза са трите критични точки по време на студената война. Съединените щати губят войната и това е едно от най-тежките поражения на външната политика на страната. \r\n1968 г. \r\nМалдивите са обявени за република. \r\n1966 г. \r\nНАСА изстрелва пилотирания космически апарат Джемини 12. \r\n1965 г. \r\nОбявена е независимостта на Родезия, днешната държава Зимбабве. \r\n1952 г. \r\nДжон Мълин и Уейн Джонсън демонстрират в Бевърли Хилс, Калифорния, първото устройство за видеозапис. За изобретението са инвестирани $50 хил. във фирмата за електроника Ampex, която пуска в производство революционния Модел 200 магнитофонна касетка. Работейки заедно с Бинг Кросби, Мълин разработва черно-бяло видеозаписващо устройство до 1950 г. и цветно устройство до 1954 г. Изобретенията намират веднага приложение в телевизията. \r\n1944 г. \r\nАмериканският дезертьор Еди Словик е осъден на затвор. Това е единственият случай на осъден за дезертьорство войник през Втората световна война. \r\n1943 г. \r\nВ Бейрут французите арестуват президента на Ливан - Б. Хоури. В резултат започва антифренското въстание на мюсюлманите. \r\n1940 г. \r\nБритански въздушни удари унищожават половината от италианския флот. \r\nБитката при Таранто от нощта на 11 срещу 12 ноември 1940 г. е част от Втората световна война и се състои при осъществяването на операция “Джъджмънт”. Първата вълна на британските въздушни атаки започва в 22 ч. 58 мин. Съюзническите самолети са малко на брой, но екипажите им са с голям опит, което предопределя успешността на операцията. Атаката унищожава половината от морските сили на Италия, а остатъците от тях намират укритие в Неапол. Британският въздушен отряд претърпява загуба само на 2 самолета. \r\nОт производство излизат първите автомобили “Джип” от американската компания “Бентъм”. \r\nВ концлагера Дахау са изпратени 55 полски представители на интелигенцията - това е първото масово нацистко заточение в Дахау. \r\nДахау е първият и най-продължително съществувал концлагер, основан от германските националсоциалисти. Броени седмици след назначаването на Адолф Хитлер за райхсканцлер, на 22 март 1933 г., край града със същото име в близост до Мюнхен е сложено начало на изправителен лагер за политическите противници на управляващите. \r\n1939 г. \r\nВ хода на Втората световна война германските окупационни власти извършват масов арест на професори на Католическия университет в Люблин (Полша). \r\n1930 г. \r\nАлберт Айнщайн получава патент за проектирания от него през 1926 г. рефригенератор (хладилник). \r\n1925 г. \r\nИздадена е първата плоча на джаз музиканта Луис Армстронг. В своето творчество той комбинира традиционното с новаторското, негърския идеал с европеизирания суинг и модерен джаз, грубата простота със спонтанното. \r\n1920 г. \r\nВ Уестминстърското абатство в Лондон е открит мемориал на Незнайния войн. \r\nВрангел заповядва да бъде евакуиран Крим. \r\nПьотър Николаевич Врангел е генерал от царската армия на Руската империя, барон, активен участник в движението на Белогвардейците. Завършва Ростовското реално училище през 1896 година и Горний институт в Санкт-Петербург през 1901 г. Постъпва в армията в Конен полк. Произведен в офицер - корнет от гвардията. През 1918 г. след Октомврийската революция постъпва в Доброволческата армия, от 1919 г. става неин командир. От 1920 г. е в емиграция. Създава Руски общовойнски съюз през 1924 г. - патриотично движение на белогвардейците зад граница. Умира през 1928 г. в Брюксел, Белгия. \r\n1918 г. \r\nГлавнокомандващият армиите на Антантата маршал Фердинанд Фош подписва при Компиен, Франция, споразумение за прекратяване на огъня и капитулация на Германия, с което се слага край на Първата световна война. От германска страна под примирието стои подписът на Матиас Ерцбергер.  \r\nПреговорите за примирие се водят трескаво от началото на ноември, когато в Берлин вече е ясно, че Централните сили губят войната, а германските съюзници един по един капитулират. Германският главнокомандващ Паул фон Хинденбург изпраща на 7 ноември телеграма на Фош с искане за среща. Той бърза да уреди примирието, тъй като в Германия тлее революция, а Мюнхен, Берлин и други градове са на ръба на бунта. По време на тридневните преговори Фош се появява само два пъти - отначало, за да попита германците какви са исканията им, и накрая, за да подпише договора. Междувременно германците преговарят с френски и други съюзнически офицери, които настояват в примирието да бъда включена клауза за пълна демилитаризация на Германия. Всъщност реални преговори няма, а едва няколко от германските искания са приети. Те са притиснати допълнително и с новината, че кайзер Вилхелм II е абдикирал. Ерцбергер протака преговорите до максимално договорения предварително срок от 72 часа, но в края на краищата на 11 ноември сутринта полага подписа си и примирието, слагащо край на войната, става факт. В следващите дни в много германски градове избухва революция. В същия ден британците превземат Монс. Примирието е подписано в 5 ч. сутринта. Бойните действия са прекратени около 11 ч. по цялата линия на фронта.  \r\nПолша връща независимостта си. \r\nАбдикира императорът на Австро-Унгария Карл I Хабсбург. \r\n1917 г. \r\nНа съвещание на представителите на левите партии на Русия е взето решение да бъде създадено еднородно социалистическо правителство без участието на болшевики в него. \r\n1911 г. \r\nРусия завзема Северна Персия. \r\n1909 г. \r\nСАЩ започват изграждането на военноморската база в Пърл Харбър. Мястото на Хаваите е избрано заради изключителната му защитеност от евентуално японско нападение. \r\n1893 г. \r\nВ Болшой театър в Москва се състои премиерата на операта на П. Чайковски - “Йоланта”. \r\nБолшой театър е най-големият театър в Европа. Построен е през годините 1821-1824 г. Проектриран е от архитектите О. Бове и А. Михайлов. \r\n1889 г. \r\nВашингтон става 42-рия щат на САЩ. \r\nВашингтон (Washington) е щат в северозападната част на САЩ. На север граничи с Канада, на изток с щата Айдахо, на юг с Орегон, а на запад с Тихия океан. Столица на щата е Олимпия, а най-голям град е Сиатъл. \r\nНаселението на Вашингтон е около 6 256 400 души (2005 г.). \r\n1831 г. \r\nВъв Вирджиния (САЩ) е обесен ръководителят на въстанието на робите негри - Нат Търнър. \r\n1830 г. \r\nОбявено е създаването на държавата Белгия. \r\nКралство Белгия (фр. Belgique, флам. Belgi¸) е държава в Северозападна Европа; граничи с Холандия, Германия, Люксембург, Франция и Северно море. Площ - 30 528 кв. км. Население - около 10 200 000 ж. (2000 г.) - на север - фламандци (59 %), които са от германско потекло и говорят особено немско наречие, а на юг - валонци (41 %), които са романизирани келти и говорят френски език. Законодателен орган - двукамарен парламент. Столица - Брюксел. Населена около 300 пр. Хр. с келтските племена белги. През 57-51 пр. Хр. - покорена от римляните. През V в. е включена във Франкската държава. Вердюнският договор през 843 г. я поделя между Франция и Лотарингия. През IX-XV в. се създават княжествата Фландрия, Люксембург, Брабант, Линбург и др. През XV в. преминава към Хабсбургите. След войната за испанското наследство през 1714 г. Белгия става австрийско владение, след това (1795 г.) е присъединена към Франция, а Виенският конгрес (1815 г.) я поставя под властта на Нидерландското кралство. През 1948 г. образува с Люксембург и Нидерландия Бенелюкс. От 1951 г. е кралство; държавата е преустроена на федеративен принцип. Държавен глава - крал Алберт II, на престола от 9 август 1993 г.; министър-председател - Жан-Люк Дьоан, правителството е сформирано на 23 юни 1995 г. Член е на ЕС и на ООН (1945 г.). \r\n1813 г. \r\nКанадско-английските войски отблъскват американците в битката при Комвол (Онтарио, Канада). \r\n1805 г. \r\nРуската армия на Михаил Кутузов нанася поражение на френския корпус на маршала на Наполеон Е. Мортие. \r\nМихаил Иларионович Кутузов е руски военачалник, ген.-фелдмаршал. Роден е на 16 септември 1745 г. в Санкт Петербург. През 1759 г. завършва с отличие Дворянското артилерийско училище, след което работи в него като преподавател по математика. През 1761 г. получава първо офицерско звание - прапоршчик, и е назначен за командир на рота в Астраханския пехотен полк; по-късно през 1762 г. е назначен за адютант на естландския (естонския) генерал-губернатор. Като командир на малки отряди участва в потушаването на въстанията на полски бунтовници, в периода 1764-1765 г. По време на Руско-турската война (1768-1774 г.) участва в боевете при Ларга, Кагул и др. През 1774 г. е ранен в слепоочието и загубва лявото си око. През 1784 г. е произведен е в чин ген.-майор. Формира егерски корпус, с който участва в Руско-турска война (1787-1791 г.). Като командир на колона участва в щурма на Измаил (декември 1790 г.) и в сраженията при Бабадаг и Мачин. Ръководител е на руската дипломатическа мисия в Истанбул (1792-1794 г.), проявява се като способен дипломат и спечелва за Русия редица политически и търговски предимства. Известно време (1795-1799 г.) е инспектор и командващ войските във Финландия и изпълнява дипломатически задачи в Прусия и Швеция. През 1798 г. получава званието генерал на пехотата и известно време е литовски (1799-1801 г.), а след това и петербургски (1801-1802 г.) военен губернатор. През 1802 г. изпада в немилост и напуска армията, като се пенсионира. По време на Руско-австро-френската война (1805 г.) е назначен за командващ руската армия, изпратена да помага на Австрия. След капитулацията на австрийската армия при Улм чрез знаменития марш-маньовър от Браунац до Оломнец успява да спаси руски войски от удара на Наполеон I. В хода на отстъплението спечелва 2 сражения при Алщетен и Кремс. След разгрома на руската армия при Аустерлиц (2.12.1805 г.) Михаил Кутузов успява да спаси остатъците от войските. Известно време заема второстепенни длъжности: киевски губернатор (1806-1807 г.), командир на корпус в молдовската армия (1808 г.), литовски военен губернатор (1809-1811 г.). Назначен е за командващ молдовската армия и успява с активни действия с една кампания (1811 г.) да завърши войната. На 29 октомври 1811 г. получава титлата граф. Носител е на ордена “Св. Георги” II степен. Като опитен дипломат сключва Букурещки мирен договор. В началото на войната (1812 г.) е началник на Петербургското, а след това на Московското опълчение. Назначен за главнокомандващ през август 1812 г. Чрез успешни и ловки маневри дава генерално сражение на Наполеон при Бородино, но не му позволява да спечели стратегическата победа. За да запази армията, Кутузов отстъпва Москва и по-късно принуждава Наполеон да се оттегли по опожарения и разрушен път през Смоленск. След няколко сражения френската армия е победена и напуска Русия. Получава звание княз на Смоленск (6 декември 1812 г.). Ръководи действията на руската армия в началото на Европейския поход. Умира в Полша на 28 април 1813 г. \r\n1794 г. \r\nВъв Франция е забранен клубът на якобинците. \r\nЯкобинците са членове на Якобинския политически клуб в Париж по време на Великата френска революция, които изразяват интересите на радикалната буржоазия. Якобинците са ляво течение в революционната опозиция. Името им идва от манастира Св. Якоб край Париж, в който се се събират. \r\n1790 г. \r\nВ Англия за първи път са внесени от Китай първите хризантеми. \r\n1630 г. \r\nЗаговорът начело с кралицата-майка на Франция Мария Медичи претърпява неуспех. Заговорниците изискват от крал Луи XIII оставката на кардинал Ришельо. Кралят взема страната на кардинала. След това по заповед на Ришельо замъците на заговорниците са изравнени със земята, а Медичи и братът на краля Гастон, херцог Орлеански, по-късно са изгонени от страната. \r\n1480 г. \r\nРуският народ е освободен от татаро-монголско робство. На река Угра Ахмад-хан оттегля войските си и отстъпва. Това е краят на робството, което потиска руския народ в продължение на няколко века. \r\n1417 г. \r\nВ Констанца завършва започналият още през 1414 г. събор, който слага край на Великата схизма, когато на папския престол се намират едновременно трима папи. За папа е избран Одо Колона, който приема името Мартин V. До обявяването му за папа той е обикновен мирянин и преминава всички църковни йерархически степени за времето, в което протича събора. \r\n1215 г. \r\nОрганизиран е най-големият в историята на средновековието Латерански Вселенски събор, който се ръководи от папа Инокентий ІІІ. Съборът отменя ордалиите и показанията под клетва, а вместо тях въвежда т.нар. формална сила на доказателствата. Въвеждат се като нови наказания: \r\n- интердикта, като общо наказание над село, град или цяла държава; \r\n- отлъчването, което вече е било прецедент при Григорий VІІ. \r\nІV-тият Латерански събор постановява в кои случаи папата може да отлъчва (респ. отлъчване се е практикувало и спрямо по-дребни особи). На тази дата са родени: \r\n1974 г. \r\nРоден е Леонардо ди Каприо – американски актьор. В началото на кариерата си той участва в реклами, телевизионни предавания и сериали. Дебютира в игралното кино с ролята на Джош във “Видове-3”. Големият успех за Леонардо ди Каприо идва след участието във филма “Животът на момчето” (1993 г.), където ди Каприо партнира на Робърт де Ниро. Първата номинация за “Оскар” е за ролята му в “Защо тъгува Гилбърт Грейп” (1993 г.). Леонардо ди Каприо става звезда след участието във филма “Титаник” (1997 г.). Филмография: \"Баскетболни дневници\" (1995 г.), \"Пълно затъмнение\" (1995 г.), \"Ромео и Жулиета\" (1996 г.), \"Желязната маска\" (1998 г.), \"Знаменитости\" (1998 г.), \"Плажът\" (2000 г.), \"Нюйоркски бандити\" (2002 г.), \"Хвани ме, ако можеш\" (2002 г.), \"Александър Велики\" (2003 г.). \r\n1945 г. \r\nРоден е Даниел Ортега, бившият 79-ти и настоящ 83-ти президент на Никарагуа. След победата на Сандинистката революция през 1979, става президент на Никарагуа и управлява до 1990 г.  По време на управлението си, Ортега е подкрепян от СССР и другите комунистически страни, от които получава милиони $ помощи и военна техника, с помощта на които да се бори против \"контрите\" - военни отряди, противници на комунистическото управление на страната, финансирани и обучавани от ЦРУ. След спиране на помощите през 1989, поради разпадането на СССР, е принуден да търси мирно разрешаване на конфликта и да разреши демократични избори, които губи катастрофално. На 10 януари 2007 г. става за втори път президент на Никарагуа, след като печели президенстките избори през ноември 2006 г. с 38% от гласовете. Макар конституцията на Никарагуа да забранява заемането на президентския пост от един човек в два последователни мандата, контролираният от сандинистите Върховен съд разрешава на Ортега да се кандидатира за нов мандат и на изборите през ноември 2011 година той е преизбран с 63% от гласовете. \r\n1935 г. \r\nРодена е Биби Андершон - шведска актриса. Героините и изразяват противоречивата същност на света, в който живеят: \"Седмият печат\" (1957 г.), \"Поляната с дивите ягоди\" (1957 г.), \"Лицето\" (1958 г.), \"Любовницата\" (1962 г.), \"Персона\" (1966 г.), \"Дуел в Диабро\" (1966 г.), \"Страст\" (1970 г.), \"Докосването\" (1971 г.), \"Сцени от един семеен живот\" (1973 г.), \"Над Сантяго вали\" (1976 г.), \"Никога не съм ти обещавала градина с рози\" (1977 г.), \"Квинтет\" (1979 г.), \"Страхотна жена\" (1985 г.). \r\n1928 г. \r\nРоден е Карлос Фуентес - мексикански писател. Завършва право. Дебютира през 1954 г. със сборник разкази “Замаскирани дни”. Фуентес е автор на романите “Област с най-прозрачен въздух” (1958 г.), “Чиста съвест” (1959 г.), “Смъртта на Артемио Круз” (1962 г.), посветени на най-новата мексиканска  история. Заедно с произведенията на Х. Рулфо те стават нов етап във формирането на мексиканската реалистична проза. В романите “Смяна на кожата” (1967 г.) и “Рожден ден” (1975 г.) Фуентес разширява художествения арсенал за сметка на неоавангардистките похвати. Изявява се като драматург (“Всички котки са сиви”, 1970 г.) и критик-есеист (“Новият испано-американски роман”, 1969 г.). \r\n1922 г. \r\nРоден е Кърт Вонегът - един от класиците на съвременната американска литература. Вонегът е натурализиран американец. По-известните му произведения (много от които преведени и на български) са: \"Механично пиано\", \"Майска нощ\", \"Сирените на Титан\", \"Кланица N 5\", \"Котешка люлка\", \"Закуска за шампиони\", \"Фарс, или Никога вече самота\", \"Затворникът\", \"Бог да ви поживи, мистър Роузуотър\", \"Точният мерник\", \"Галапагос\", \"Синята брада\" и др. Вонегът умира на 11 април 2007 в Манхатън, Ню Йорк. \r\n1866 г. \r\nРоден е Антоан Мейе - френски лингвист. Следва в парижката Сорбона. Мейе е професор в Практическото училище за висши знания (1891 г.) и “Колеж дьо Франс” (1906 г.). Член е и секретар на Парижкото лингвистично дружество. Представител на социологическата школа в езикознанието. Автор на трудове по сравнително индоевропейско езикознание и за отделните езикови семейства: “Сравнителна граматика на класическия арменски език”, “Индоевропейските диалекти”, “Въведение към изучаването на индоевропейските езици”, “Езиците в нова Европа” и др. Антоан Мейе умира на 21 септември 1936 г. в Шатомеян. \r\n1851 г. \r\nРоден е Жак Бертийон - френски статистик и антрополог. Син на Л. А. Бертийон. Той взема участие в работата на Международния статистически институт, за когото през 1895 г. подготвя проект за международна класификация на професиите. Разработва и проблеми на демографията. Бертийон умира през 1922 г. \r\n1821 г. \r\nРоден е Фьодор Достоевски - руски белетрист реалист, член-кореспондент на Петербургската академия на науките (1877 г.). Заради участие в революционната организация на петрашевците е арестуван, осъден на смърт, но вместо изпълнението на присъдата е изпратен на каторга в Сибир (1850-1854 г.) и на принудителна военна служба. Той е автор на психологически романи, в които осмисля социалните противоречия, търсенето на обществена и човешка хармония. Негови романи са \"Престъпление и наказание\", \"Идиот\", \"Братя Карамазови\", \"Бесове\", повести - \"Бели нощи\", очерци - \"Записки от мъртвия дом\", публицистика, литературна критика. В \"Дневник на писателя\", в статии и бележки отразява страданията на българите през османското робство и защитава правото им на свободен живот. Фьодор Достоевски умира през 1881 година. На тази дата умират: \r\n2005 г. \r\nУмира Питър Дракър, американски специалист и автор на книги по теория на управлението и бизнес мениджмънта, както и социален еколог. \r\n2004 г. \r\nУмира Ясер Арафат – арабски политик; основател и лидер на палестинската нелегална организация Ал Фатах и председател на Организацията за освобождение на Палестина (ООП). \r\nЯсер Арафат е роден на 4 август 1929 г. - официално в Йерусалим, но вероятно в Кайро. Участва във войната от 1948 г., която завършва със създаването на Израел. През 1958 г. основава движението за борба срещу еврейската държава \"Ал Фатах\". През 1969 г. е избран за председател на изпълнителния комитет на Организацията за освобождение на Палестина (ООП). Ръководи въоръжената кампания срещу Израел от съседните страни Йордания и Ливан, което води до експулсирането му оттам и изгнаничеството му в Тунис. \r\nПрез 1987 г. започва преговори с Израел. След договореностите от Осло през 1993 г. получава Нобелова награда за мир, заедно с тогавашния израелски премиер Ицхак Рабин и външния министър Шимон Перес. \r\nАрафат е избран за президент на палестинската автономия през 1996 г. След силен международен натиск едва през 2003 година се съгласява да назначи премиер. Кабинетът на Махмуд Абас просъществува по-малко от четири месеца заради отказа на Арафат да преотстъпи контрола върху службите за сигурност. Наследникът на Абас - Ахмед Корей, също не издържа на авторитаризма на Арафат и няколко месеца преди смъртта му подава оставка, която после оттегля. \r\n2001 г. \r\nУмира Кен Киси - американски писател, актьор (бивш спортист), култова фигура за американската младеж от 60-те години на XX век. Той е роден през 1935 г. в Ла Хунта, Колорадо, САЩ. Детството и младостта му минават в Спрингфийлд, Орегон, където семейството му се премества да живее. Учи в Орегонския университет в Юджийн, работи като санитар в психиатрия. През 1962 г. излиза романът му “Полет над кукувичето гнездо”, посрещнат с огромен интерес от критиката и читателите. През 1963 г. книгата е адаптирана за театъра, а по-късно М. Форман прави филм по нея, отличен с 5 награди “Оскар” през 1974 г. (в гл. роля - Джек Никълсън). През 60-те години на XX век е водач на рокгрупата “Веселите палавници”, която осъществява “психеделично” пътешествие със стар, изрисуван автобус из САЩ. През 1966 г. Кен Киси е задържан в затвора “Сан Матео” за притежаване и употреба на марихуана. Вторият роман на Киси е семейната сага “Понякога велика идея” (1964 г.). През 1980 г. излиза книгата му “Седем молитви на баба Уитнър”. Автор е й на романа “Песента на моряка”. \r\n1986 г. \r\nУмира Фахри Юмеров Ердинч – писател и преводач. Роден е на 1 януари 1917 г. в Акхисар, Турция. През 1936 г. завършва педагогическо училище в Балъкесир. В периода 1938-1939 г. е студент по театрознание в Анкарската държавна консерватория. Работи като учител, строителен работник, в радиотеатъра към Радио Анкара. За обида на президента е задържан в Анкарския затвор. От 1949 г. живее в България, а през 1965 г. приема българско гражданство. Редактор е в издателството на БКП (1952-1953 г.), в \"Народна просвета\". Първите му печатани стихотворения са от 1934-1935 г. във вестник \"Балъкесир\". Фахри Ердинч сътрудничи на централния печат в Истанбул и Анкара. Издава няколко книги със стихове, разкази, романи и драми в Турция. В поезията си следва линията на Н. Хикмет, а в прозата - на С. Али. Темата за съвременна Турция продължава и в произведенията си, превеждани и издавани в България: \"Скорпиони\" (1956 г.), \"Бунтовникът\" (1956 г.), \"Горчив залък\" (1968 г.), \"Еликсирът\" (1976 г.), \"Братски дом\" (1978 г.) и др. \r\n1961 г. \r\nУмира Василий Василиевич Каменски – руски поет. Един от първите руски пилоти (1910-1919 г.). Василий Каменски е роден на 17 април 1884 г. Започва да печата през 1904 г. Ранните му стихове са под влияние на футуризма, близък е на Вл. Маяковски. През 1915 г. излиза от печат романът “Стенка Разин”, проникнат от романтично свободолюбие. Характерният тон в лириката му е безгрижното упоение от битието, стихийно-радостното отношение към живота. Публикува поетичните сбирки: “Танго с коронованите. Железобетонни поеми” (1914 г.), “Босоноги девойки” (1917 г.), “И това го има …” (1927 г.), “Стихове за Закавказието” (1932 г.), “Родина на щастието” (1938 г.); поемите “Стенка Разин” (1912-1920 г.), “Цувама” (1920 г.), “Емелян Пугачов” (1931 г.), “Младостта на Маяковски” (1932 г.), “Иван Болотников” (1934 г.), “1905-та” (1934 г.), “Поема за Кама” (1934 г.); романа “Пушкин и Дантес” (1928 г.); повести, кн. с очерци и мемоари. \r\n1927 г. \r\nУмира Вилхелм Людвиг Йохансен - датски биолог. Той изгражда основите на експерименталната генетика. Йохансен е професор и е член на Шведската Академия на науките от 1924 г. Преподавател е в Института по физиология на растенията в Копенхагенския университет. В научния си труд \"Елементи на точното учение за наследствеността\" (1909 г.) въвежда и анализира основните понятия на съвременната генетика - ген, генотип, фенотип и чисти линии. Разработва математични методи за изследване. \r\n1855 г. \r\nУмира Сьорен Киркегор - датски философ и писател, смятан за основоположник на екзистенциализма. Той е роден на 5 май 1813 г. в Копенхаген. През 1845 г. Киркегор е кандидат по теология и е поканен за пастор, но се отказва и започва ожесточена борба против официалната религия. Нарича себе си “вярващ антитеолог”, критикува официалната Църква, но и Хегел. За Киркегор науката, която е основа на производството, не може да отговори на въпроса за истината и свободата. За основното понятие на неговата философия - екзистенцията, смята, че не може да се обхване от науката, защото стои в основата на мисленето. Затова екзистенцията се разбира най-добре (има най-избистрен вид) в художественото творчество. Определя 3 стадия в развитието на човешката личност (на тях е посветено и основното му произведение “Или-или”): 1) eстетически; 2) eтически и 3) религиозен стадий на крайностите. На 42 годишна възраст има 38 книги; този стадий е определен в “Страх и трепет - Диалектическа лирика”). Ключова в религиозното учение на философа е категорията “парадокс”. Идеите му са основа на екзистенциализма във философията, възприети са от различни католически и протестантски философи, оказват влияние върху “диалектическата теология” на К. Барт. \r\n1751 г. \r\nУмира Жулиен Офре дьо Ламетри - френски философ и лекар. Следва богословие, физика и медицина в Лайден. Пръв във Франция дава последователно изложение на системата на механистичния материализъм и на сенсуализма. В съчинението си \"Човекът машина\" (1747 г.) разглежда човешкия организъм като самозадоволяваща се машина, подобна на часовниковия механизъм. За изготвянето на историческата справка на Агенция “Фокус” са използвани следните източници: \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;  \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни” и други.;", "date": "2018.11.11", "title": "Денят 11 ноември в световната история"}
{"url": "http://www.focus-news.net/news/2018/11/11/2588896/reuters-v-samoprovazglasenite-donetska-i-luganska-narodni-republiki-se-provezhdat-izbori.html", "text": "В самопровъзгласените Донецка и Луганска народни републики се провеждат избори, предава  Reuters . \r\nУкрайна и нейните международни партньори определят  гласуването като фалшификация, манипулирана от руските власти и в нарушение на споразумението за прекратяване на огъня в Минск от 2015 г. Съединените щати призоваха избирателите да бойкотират вота. \r\nПодкрепени от Москва, сепаратистките бунтовници завзеха териториите в източна Украйна, след като прозападни протести свалиха президента Виктор Янукович през февруари 2014 г. и Русия окупира Крим един месец по-късно, пише Reuters. \r\nСъединените щати нарекоха изборите „шарада“, даваща фалшива легитимност на одобрените от Москва лидери, които вече са назначени в самопровъзгласените Донецка и Луганска народни републики. \r\n\"Тези конкретни избори са подигравка, всъщност, на идеята за истински избори, които трябва да се проведат\", каза Кърт Волкър, пратеник на Вашингтон за конфликта в Украйна, пред репортери на пресконференция в четвъртък. \r\n\"Те се провеждат в условия на окупация, където няма свобода на изразяване, свобода на движение, свобода на кампанията и по принцип няма свобода на избор за хората при избора на кандидати за легитимни местни лидерски позиции\", каза той.  Юлиян Марков", "date": "2018.11.11", "title": "Reuters: В самопровъзгласените Донецка и Луганска народни републики се провеждат избори"}
{"url": "http://www.focus-news.net/news/2018/11/11/2588887/cnn-emanyuel-makron-ne-odobryava-uvelichenie-na-voennite-razhodi-za-zakupuvane-na-amerikansko-orazhie.html", "text": "Френският президент Емануел Макрон вярва, че страните от ЕС трябва да увеличат бюджетите си за отбрана, за да укрепят своята автономия, а не само за  придобиване на американски или други оръжия в интервю за  CNN \r\n\"Аз не искам европейските държави да увеличат разходите за отбрана, за да купят американски или други оръжия или материали от вашето [американско] производство. Мисля, че ако увеличим разходите си, тогава ще е за да  укрепим автономията си\", каза Макрон . \r\nФренският президент бе попитан дали смята за неизбежен конфликта с американския президент Доналд Тръмп по темата за  създаването на европейска армия. \"Не. Говорихме много добре тази сутрин и той потвърди в присъствието на пресата, че това е нормално според него\", каза френският лидер. \r\nГоворейки за публикацията на Тръмп в социалната мрежа „Туитър“, в която той заяви, че е обидно, че Европейският съюз иска да разполага със собствена армия, за да се защити срещу други страни, включително и САЩ, френският лидер заяви: \"Винаги предпочитам пряк диалог. Мисля, че проведохме ясен разговор - той подкрепя по-доброто разпределение на финансовата тежест в  НАТО и аз съм съгласен с това \", добави Макрон.   Юлиян Марков", "date": "2018.11.11", "title": "CNN: Еманюел Макрон не одобрява увеличение на военните разходи за закупуване на американско оръжие"}
{"url": "http://www.focus-news.net/news/2018/11/11/2588897/burgas-v-grada-shte-se-sastoi-kontsert-po-povod-120-godini-ot-rozhdenieto-na-dzhordzh-gershuin.html", "text": "В града ще се състои концерт по повод 120 години от рождението на гениалния музикант и композитор Джордж Гершуин. Това съобщиха от пресцентъра на  Община Бургас . Спектакълът „Опияняващо“ ще се проведе от 19.00 часа в НХК. В него ще участват музикантите Мишел Дийн – вокал, Петя Тончева – вокал, Недко Георгиев – вокал, Тодор Маджаров – цугтромбон, Иво Гичев – пиано, вокал, Румен Обрешков – бас и Радослав Харалампиев – барабани. В спектакъла ще видим още Стелла Михайлова, Габриела Йорданова, Денислава Станкова, Жулиета Михнева, Мадлен Георгиева, Мария Петкова, Йоанна Стоянова, Росица Перева, Кристина Станкова, Ксения Гребень. Концерт-спектакълът представлява симбиоза между музика, пластика и слово, в което режисьорът Христо Симеонов, Мишел Дийн и приятели ще позволят на зрителите да се докоснат до истински вдъхновения голям творец 120 години след неговото рождение. Спектакълът се организира от „All The Jazz“, със съдействието на Община Бургас. Джордж Гершуин е роден е на 26 септември 1898 г. в Ню Йорк. с фамилното име Гершовиц- син на дребен търговец-емигрант от Русия, но го променят на Гершуин след като имигрират в САЩ. Започва да учи пиано отрано и така се увлича, че неговият баща се принуждава да му вземе учител по теория на музиката. Петнайсетгодишен, Гершуин става професионален музиканти. На 25 години той е най-популярният композитор на Америка, благодарение на дългия списък от оперни заглавия, филмовата си музика, концертът за пиано и оркестър във ФА, симфоничната сюита „Един американец в Париж“, емблематичната опера „Порги и Бес“, „Рапсодия в синьо“ и много други. Гершуин превръща джаза от „улично момиче в почтена дама“. За него критиците казват, че е роден под „знака на саксофона“. За своите само 38 години Джордж Гершуин успя да подари на света великолепието на истинския джаз. Билети за спектакъла „Опияняващо“ можете да закупите на касата на НХК.", "date": "2018.11.11", "title": "Бургас: В града ще се състои концерт по повод 120 години от рождението на Джордж Гершуин"}
{"url": "http://www.focus-news.net/news/2018/11/11/2588900/pazardzhik-remontni-deynosti-se-izvarshvat-po-patya-selo-dyulevo-strelcha.html", "text": "Спокоен е трафикът по главните пътища в област Пазарджик в неделния ден, съобщи за  Радио „Фокус“ – Пазарджик  дежурният в Областно пътно управление – Пазарджик. Въведени са ограничения заради ремонти по някои третокласни пътища. Движението по пътя от село Дюлево до разклона за Стрелча, се извършва в една лента в района на 35 км, поради  пропадане на част от дясното платно. Движението в участъка се извършва в лявото платно и е регулирано с пътни знаци. Въведено е и ограничение на моста в село Бошуля, който е част от републиканската пътна мрежа. Там е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля. В Родопската част на областта има опасност от падащи камъни. Тя е най-голяма по направленията Пещера – Батак – Широка поляна, Варвара – Гара Костандово и Белово – Юндола. \r\nАлбена ЖИЛЕКОВА", "date": "2018.11.11", "title": "Пазарджик: Ремонтни дейности се извършват по пътя село Дюлево-Стрелча"}
{"url": "http://www.focus-news.net/news/2018/11/11/2588899/plovdiv-bezplatni-pregledi-za-izmervane-i-otsenka-na-rastezha-na-detsata-shte-se-provedat-v-grada.html", "text": "Безплатни прегледи за измерване и оценка на растежа на децата ще се проведат в Пловдив. Това съобщиха от пресцентъра на  Медицински университет – Варна . Инициативата, която придоби популярност като „Клиника на колела“, е част от стартиралата през 2017 г. в УМБАЛ „Св. Марина“ – Варна мащабна кампания на Варненското дружество по детска ендокринология GROWINFORM за ранно откриване и навременно лечение на състояния, свързани с проблемен растеж. От месец септември тази година кампанията е национална.  \r\nМобилният екип на д-р Росица Стойчева включва детски ендокринолози, които съвместно с доц. д-р Нарцис Калева от детската клиника в УМБАЛ „Св. Георги\" ще правят оценка на растежа на децата. Не е необходимо предварително записване, нито направление, но е добре да се знае ръстът на родителите и данни за ръста и теглото на детето през годините. \r\nГрафик на прегледите в Пловдив: \r\n- на 11 ноември от 9.00 до 12.00 часа, УМБАЛ „Св. Георги“, детска клиника, етаж 1, Специализиран кабинет. \r\nНа 11 ноември от 12.00 до 13.00 часа в Специализирания кабинет на първи етаж в Детската клиника в УМБАЛ „Св. Георги“ ще се проведе беседа с родители. \r\nПроследяването на физическия растеж е важна стъпка към наблюдение на здравето на децата. Забавянето на растежа, дори ускореният растеж, може да бъде ранен показател за основното медицинско заболяване. Проследяването на растежа във времето е важно, защото помага да се идентифицират тенденциите. \r\nДо момента в рамките на кампанията детските ендокринолози са прегледали безплатно пациенти в 10 града в страната - Варна, Шумен, Разград, Бургас, Габрово, Велико Търново, Горна Оряховица, Русе, Сливен и Ямбол, като са преминали общо 146 деца на възраст от 2 до 18 години. При 52 от тях са установени отклонения. Успешно лечение е започнало при 12 деца, а 22 са под наблюдение за започване на лечението.", "date": "2018.11.11", "title": "Пловдив: Безплатни прегледи за измерване и оценка на растежа на децата ще се проведат в града"}
{"url": "http://www.focus-news.net/news/2018/11/11/2588898/denyat-11-noemvri-v-balgarskata-istoriya.html", "text": "2001 г. – провежда се първи тур от президентските избори в България. За балотаж се класират: Георги Първанов и Ангел Марин от \"Коалиция за България\" и тогавашният президент Петър Стоянов с Нели Куцкова. 1944 г. – в хода на Втората световна война (1939-1945 г.) Първа армия сломява хитлеристката съпротива и освобождава Куманово. България обявява война на хитлеристка Германия на 8 септември 1944 г., но на практика се осъществява след политическата промяна на 9 септември 1944 г. Самото участие на България във войната преминава през два периода (фази). 1920 г. - ген. Врангел заповядва да бъде евакуиран Крим. 1914 г. - в София е открита руската църква \"Свети Николай\". На 11 ноември са родени: проф. д-р Иван Харалампиев- езиковед медиевист; Петър Киров Караангов –поет. На тази дата умират: Петър Увалиев- писател, публицист, преводач; Пенка Георгиева Икономова - драматична и филмова актриса; Христо Янков Недялков - български офицер.  \r\n2001 г. \r\nПровежда се първи тур от президентските избори в България. За балотаж се класират: Георги Първанов и Ангел Марин от \"Коалиция за България\" и тогавашният президент Петър Стоянов с Нели Куцкова. \r\nНа 18 ноември 2001 г се. провежда втори тур на президентските избори, спечелени от кандидата на \"Коалиция за България\" и лидер на БСП Георги Първанов с вицепрезидент о.з. ген. Ангел Марин. Тази двойка получава 54,13 %, докато за действащия президент Петър Стоянов и Нели Куцкова гласуват 45,87 %. \r\n2000 г. \r\nВ НДК се провеждат два паралелни конгреса на Зелената партия - единият е свикан от председателя на партията Александър Каракачанов (на снимката), а другият - от Христо Порточанов, който претендира за ръководството на Зелената партия. Зелената партия е учредена на 28 декември 1989 г. Регистрирана през февруари 1990 г. Член на Съюза на демократичните сили (СДС) от началото на 1990 г. до пролетта на 1991 г. През август 1991 г. се разцепва на две. Част от членовете и я напускат и регистрират нова формация под името Консервативна и екологична партия (КЕП). Зелената партия е основателка на Българския демократичен център (1991 г.), на СДС-либерали (юли 1991 г.), съучредител на Демократичната алтернатива за републиката (1994 г.) и на Обединението за национално спасение (март 1997 г.). Председател: Александър Каракачанов, печатен орган: в. \"Екополитика\" (1990-1991 г.). \r\n1959 г. \r\nПубликувано е постановление на ЦК на БКП и Министерския съвет за по-нататъшното развитие на българската наука и за повишаване на нейната роля в социалистическото строителство. От Българската академия на науките се изисква да обърне особено внимание на онези научни задачи, чието разрешаване \"непосредствено да обслужва социалистическото ни строителство\". \r\n1952 г. \r\nВ затвора на София са екзекутирани четирима католически свещеници — епископ Евгений Босилков, Камен Вичев, Павел Джижов и Йосафат Шишков. \r\n1950 г. \r\nОбявена е амнистия за лицата, напуснали страната и останали незаконно в чужбина. \r\n1944 г. \r\nВ хода на Втората световна война (1939-1945 г.) Първа армия сломява хитлеристката съпротива и освобождава Куманово. \r\nБългария обявява война на хитлеристка Германия на 8 септември 1944 г., но на практика се осъществява след политическата промяна на 9 септември 1944 г. Самото участие на България във войната преминава през два периода (фази).  \r\nПървият период обхваща времето от септември до края на ноември 1944 г. На 18 септември 1944 г. българската армия преминава в оперативно подчинение на командващия III Украински фронт маршал Ф. И. Толбухин. Мобилизирането на българската армия започва на 18 септември и приключва в края на същия месец. На 5 октомври 1944 г. е сключена спогодба между България и Югославия в Крайова за военно сътрудничество между двете съседни страни. Пред българската армия е поставена задачата да разгроми противниковите сили в Сърбия и Вардарска Македония и да прекъсне пътя за отстъпление на Група \"Е\" от хитлеристките армии по долините на р. Морава, Вардар и Ибар, възлизащи на 10 дивизии, 8 бригади и др. войскови сили. Срещу тях България мобилизира 455 хил. души, групирани в три армии (Втора, Първа и Четвърта), които до началото на октомври 1944 г. настъпват в направление Ниш. До 18 октомври е разгромена елитната 7. СС дивизия и е освободен Ниш. От 8 октомври до 19 ноември се водят сражения по направление Страцин, Куманово, Скопие. По същото време се води и Брегалнишко-Струмишката операция, в резултат на която хитлеристите са изтласкани от Царево село, Кочани, Щип, Струмица, Велес и др. селища. От 21 октомври до 30 ноември се провежда Косовската операция, при която са освободени градовете Подуево, Прищина, Косовска Митровица, Рашка и Нови Пазар.  \r\nВторият период (фаза) започва от декември 1944 г. и продължава до май 1945 г. През това време българската армия участва в освобождаването на Северна Югославия, Южна Унгария и Източна Австрия. От 22 до 28 декември 1944 г. се води Сремската операция. От 31 декември същата година военните действия се пренасят на унгарска територия. От 6 до 19 март 1945 г. се водят епични боеве между реформираната Първа българска армия и хитлеристките войски в района на р. Драва. От края на март до средата на април в главен боен театър се превръща районът на р. Мур. Последните сражения с хитлеристките войски се водят на австрийска земя в края на април и началото на май. Капитулацията на Германия (9 май) заварва българските войски в подножието на Австрийските Алпи, където те установяват контакт с частите на Осма британска армия. В двата периода на войната България дава над 30 хил. души убити и ранени войници и офицери. Това е цената (без военните разходи, объркването на стопанския живот и др.), която България плаща за окончателния разгром на хитлеристка Германия и благодарение на която успява да избегне надвисналата над нея трета национална катастрофа с участието си в Тристранния пакт на държавите от хитлеристката ос. \r\n1940 г. \r\nПо време на Втората световна война (1939-1945 г.) в България е въведена купонна система и военновременни дажби. \r\n1933 г. \r\nПо предложение на депутати-земеделци подпредседателят на XXIII ОНС Никола Захариев е свален от поста си със закон и на негово място е избран Стоян Даскалов. Никола Захариев (Н. З. Ангелов) е политически и държавен деец. Роден е на 11 април 1898 г. в с. Лесичери, Великотърновско. Член е на Българския земеделски младежки съюз и негов председател (1921–1923 г.). Завършва Висша кооперативна школа в Прага (1924–1927 г.). След завръщането си в България се изявява като активен деец на БЗНС. Главен организатор на групата \"Орач\". Депутат в ХХIII (1931–1934 г.) и в ХХV ОНС (1940–1944 г.). Подпредседател е на ХХV ОНС (1940–1944 г.). Министър е на обществените сгради, пътищата и благоустройството (19 май 1934 г.), което същия ден се слива с Министерството на железниците, пощите и телеграфите в Министерство на съобщенията. Той го оглавява до 22 януари 1935 г. и от 22 януари 1935 г. до 21 април същата година. Министър е и на търговията, промишлеността и труда (11 юни 1942 г.–14 септември1943 г.). Осъден от Народния съд на смърт и на 1 февруари 1945 г. е разстрелян. \r\n1914 г. \r\nОткрита е руската църква \"Св. Николай\" в София. Строителството на църквата “Св. Николай” започва след края на Руско-турската война, но завършва през 1912 г. Тя е издигната в София за нуждите на миряните, спазващи обредите на Руската православна църква. Разположена е в централната част на столицата, върху терен, собственост на Руското посолство. Църквата “Св. Николай” не е голяма и напомня повече произведение на декоративната скулптура, отколкото творба на архитектурата. Основното й ядро се състои от висок деветнадесет метра шатровиден купол, стъпил върху малка квадратна основа, уширена от две дълбоки странични ниши, в източната от които се помества олтарът. Осветлението е оскъдно. Под основния етаж има втори, полуподземен, предназначен за крипта, с осигурен самостоятелен достъп отвън. \r\n1907 г. \r\nВ София се провежда учредителен конгрес на Главния съюз на българските земеделски кооперации с участието на 317 делегати от 257 кооперации. В Управителния съвет доминират демократи и радикалдемократи. \r\n1877 г. \r\nПо време на Руско-турската освободителна война (1877-1878 г.) отрядът на генерал Гурко освобождава Етрополе и Правец. \r\nРуско-турската война води до освобождаването на по-голямата част от българския народ от османско иго и до възстановяването на Българската държава. Тя се предизвиква от подема на националноосвободителните движения на Балканите - въстанието в Босна и Херцеговина (1875-1878 г.), с което започва т. нар. Източна криза, Старозагорското въстание (1875 г.), Априлското въстание (1876 г.) в България - и широкото обществено движение в тяхна подкрепа. Целта на Русия е да подпомогне революционното движение в стремежа си да засили своето влияние на Балканите и да премахне някои неблагоприятни за нея последици от Кримската война (1853-1856 г.). \r\n1875 г. \r\nВ Гюргево се създава Гюргевски революционен комитет (ГРК). В работата на комитета участват 15-17 души, между които се открояват Стефан Стамболов (на снимката), Никола Обретенов, Стоян Заимов, Панайот Волов, Георги Бенковски и др. Всички участници в ГРК са съгласни, че през пролетта на 1876 г. трябва да се организира ново въстание в българските земи, затова тяхното внимание изцяло се насочва към изработване на план за предварителна подготовка на бъдещото въстание. Заседанията на комитета продължават от 11 ноември 1875 г. (23 ноември по нов стил) до 25 декември 1875 г. (06 януари 1876 г. по нов стил), след което определените за вътрешността на страната апостоли се прехвърлят нелегално в българските земи. Територията на страната е разделена на 5 окръга (Търновски, Сливенски, Врачански, Пловдивски и Софийски). За всеки окръг са определени по един апостол и по двама помощник-апостоли. В хода на подготовката на въстанието обаче функционират само първите четири окръга. \r\n1850 г. \r\nРоден е Ангел Кънчев (по нов стил на 23 ноември 1850 г.) – деец на националнореволюционното движение, помощник на В. Левски. Първоначално той учи в родния си град Трявна, а след това в Русе. Продължава образованието си като стипендиант в Болградската гимназия (Бесарабия), а след това се прехвърля във Военното училище в Белград (Сърбия). Установява непосредствен контакт с българската революционна емиграция и се включва във Втората българска легия (1868 г.). След нейното разпускане се прехвърля в Румъния и публикува във в. \"Дунавска зора\" Възвание до българския народ, с което го призовава на борба против османските поробители. В периода 1870-1871 г. учи в Земеделско-индустриалното училище в гр. Табор (Чехия). След завръщането си в България започва работа в Образцов чифлик край Русе. Включва се дейно в националнореволюционното движение и през същата година е определен от Българския революционен централен комитет в Букурещ за помощник на Васил Левски. В края на август същата година той се среща с Апостола в Ловеч и получава от него задачата да се заеме с организационна и агитационна дейност в Северна България. За кратко време Ангел Кънчев успява да разгърне широка дейност. На 5 март 1872 г. прави опит да се прехвърли тайно в Румъния, но на русенското пристанище е издаден и обграден от полицейските власти. За да не бъде заловен жив, слага сам край на живота си. \r\n1848 г. \r\nИван Селимински е назначен за окръжен лекар в Браила. Д-р Иван Селимински e роден на 24 декември 1799 г. (по нов стил на 04 януари 1800 г.) в Сливен. Завършва килийно училище в родния си град и гръцка гимназия в Кидония (Мала Азия). Поддържа връзки с водачите на Гръцкото националноосвободително въстание (1821-1829 г.). През 1823 г. се установява в Брашов (Румъния) и през 1825 г. работи като частен учител там. След това открива частно училище в Сливен. След Руско-турската война се преселва в Румъния, а през 1845 г. завършва медицина в Атина. Специализира в Сиена (Италия). След това до 1866 г. е лекар в Румъния. По време на Кримската война (1853-1856 г.) организира български отряд от волонтири (между 2000 и 4000 души) в помощ на руските войски. Д-р Иван Селимински участва в църковно-националните борби и в просветното движение. Умира на 21 юли 1867 г.(по нов стил на 02 август 1867 г.) в Румъния. На тази дата са родени: \r\n1946 г. \r\nРоден е проф. д-р Иван Харалампиев е български езиковед медиевист в гр. Кюстендил. Завършва специалност „Българска филология” във Великотърновския университет „Св. св. Кирил и Методий“ през 1973 г. Където през 1974 г. започва работа като аспирант и през 1999 г. защитава професура. Чете лекции по историческа граматика на българския език, по история на българския книжовен език до Възраждането, както и по развойни процеси в съвременния български език. Лектор е по български език и култура в Университета „Лоранд Йотвьош“ на гр. Сегед, Унгария (1980-1983). \r\nЗам.-директор на Великотърновския международен летен семинар (1983-1986). Директор на Семинара (1987). Ръководител на катедра „Старобългарски език, общо и славянско езикознание” (1988-1999). Зам.-декан на Филологическия факултет (1986-1989). Зам.-ректор по учебните въпроси (1989-1995). Ректор на Великотърновския университет (1999-2007). Председател е на Общото събрание на Великотърновския университет (от 2007). \r\nПредседател е и на Великотърновския клон на Съюза на учените в България (от 1990). Член на Изпълнителното бюро на Съюза на учените в България (1994-1999). Член на Общото събрание на пълномощниците и на Управителния съвет на Съюза (от 2005). Член на различни други обществени организации – Лайънс клуб, Българо-чешко и словашко дружество, Комитет „Васил Левски“, „Отворено общество“ и др. Неговите публикации са над 150, от които 12 книги, учебници и учебни помагала. Член е на Управителния съвет и носи почетното звание Академик на Българската академия на науката и изкуствата (БАНИ). \r\n1931 г. \r\nРоден е Петър Киров Караангов – български поет. През 1952 г. завършва Библиотекарския институт в София, а през 1957 г. българска филология в Софийски университет “Св. Климент Охридски”. В перода 1952-1953 г. Караангов работи като библиотекар в Централната библиотека на БАН, коректор в издателство “Български писател” (1958 г.), референт в изданието “Бълг. писател” (1958-1963 г.). Редактор в списание “Пламък” (1963-1964 г.), главен редактор на изданието “Бълг. писател” (1964-1968 г.). В периода 1968-1971 г. е главен редактор на Студията за игрални филми, а през 1971-1972 г. е зам.-директор на Българския културен център във Варшава. Зам.-генерален директор на ДО “Българска кинематография” (1972-1980 г.), главен редактор на списание “Пламък” (1980-1983 г.). Главен директор на НБКМ (1983-1989 г.) и главен секретар на СБП (1989-1991 г.). Започва да публикува в началото на 50-те години на XX век. Караангов превежда поезия от руски и полски език, съставя поетични антологии. Негови съчинения са: “Следи по пътя” (1957 г.), “Сезоните и нашата улица” (1960 г.), “Участие” (1964 г.), “Годишни кръгове” (1965 г.), “Зимни недели” (1967 г.), “Внезапно лято” (1970 г.), “Приближаващи снегове” (1971 г.), “Както музиката вечер” (1973 г.), “Дъждът, преди да стане сняг” (1976 г.), “Континент” (1980 г.), “Биография с молив” (1981 г.), “В средата на сезона” (избр. стихове, 1981 г.), “Аз отивам на училище” (1983 г.), “Зимни недели” (1984 г.), “Нежни профили” (1988 г.) и др. \r\n1919 г. \r\nРоден е Пантелей Зарев (псевдоним на Пантелей Йорданов Пантев). Той е български литературен теоретик, историк и критик, академик от 1967 г. През 1941 г. завършва философия в Софийски университет “Св. Климент Охридски”. Член е на БОНС; един от редакторите на вестник \"Академик\". Редактира сборника \"Жажда\" (1939 г.), сътрудничи на левия литературен печат, работи като учител. След 9 септември 1944 г. е редактор в различни издания. През 1947 г. става доцент в Софийски университет “Св. Климент Охридски”, професор и завеждащ Катедрата по теория на литературата (от 1950 г.). В периода 1968-1972 г. Зарев е ректор на Софийски университет. В периода 1951-1960 г. е зам.-директор на Института за литература при БАН. От 1951 г. е член-кореспондент на БАН, а от 1972 г. е председател на СБП. Зарев работи в различни сектори на апарата на ЦК на БКП. Творчеството си започва с белетристика: \"По крайбрежието\" (1939 г.), \"Боян партизанинът\" (1945 г.). Основните му трудове са в областта на критиката, теорията и историята на литературата: \"Класика и съвременност\" (1961 г.), \"Панорама на българската литература\" - I том (1966 г.), II том (1967 г.), III том (1969 г.), IV том (1973 г.), V том (1976 г.), \"Структурализъм, литературознание и естетически идеал\" (1969 г.), \"Народопсихология и литература\" (1970 г.), \"Богатството на гения\" (1977 г.), \"Теория на литературата\" (2 т., 1979-1981 г.), \"Българска класика\" (2 т., 1986-1987 г.), \"История на българската литературна критика\" (т. 1, 1989 г.), множество литературни портрети. Пантелей Зарев умира на 18 февруари 1997 г. в София. \r\n1893 г. \r\nРоден е Никола Тодоров Балабанов - български литературен историк и театрален критик (псевдоними Бенете, Далил Бензехар). Завършва славянска филология в Софийски университет “Св. Климент Охридски” и специализира в Прага и Париж. В периода 1934-1944 г. Балабанов издава списание \"Завети\". Той е автор на научнопопулярни статии за дейци на Българското възраждане: Р. Попович, д-р П. Берон, Л. Каравелов, Н. Бозвели, Д. Чинтулов, братя Миладинови. Негови съчинения са: \"Неофит Бозвели\" (1925 г.), \"Театър и драма\" (1933 г. ).Никола Балабанов умира на 21 август 1966 г. в София. \r\n1884 г. \r\nРоден е Ангел Спасов (А. С. Ралчев) - български скулптор. Завършва Държавното индустриално училище в София (по-късно ВИИИ, 1911 г.), където учи живопис при Ив. Мърквичка и скулптура при Ж. Спиридонов. През 1910-1911 г. посещава Италия. Учител е във Видин и Плевен (1911-1928 г.). Ангел Спасов създава произведения предимно в областта на портрета и композицията; батални сюжети и теми, свързани с живота на работниците - “Секретен пост” (1917 г.), “Бюст на майка ми” (1923 г.), “Бюст на Любка” (1929 г.), “Пиета” (1930 г.), “Скитник певец” (1933 г.), “Голгота” (1934 г.) и др. След 9 септември 1944 г. създава “Бюст паметник на Цветан Спасов” (1947 г., Плевен), “Бюст паметник на Георги Кирков” (1953 г., Плевен), “Бюст паметник на Асен Халачев” (1954 г., Плевен), “Бюст на ген. Е. И. Тотлебен” (1955 г., Плевен), “Бюст на ген. М. Д. Скобелев” (1957 г., Плевен) и др. Ангел Спасов умира през 1974 година. На тази дата умират: \r\n1999 г. \r\nУмира Петър Увалиев, български писател, публицист, преводач \r\n1988 г. \r\nУмира Пенка Георгиева Икономова - българска драматична и филмова актриса. Пенка Икономова е родена през 1898 г. Съпруга е на Н. Икономов. Учи драматично изкуство във Виена при К. Валнер и пеене при Андерсен. В периода 1925-1928 г. посещава драматичната школа на Н. О. Масалитинов в София. Артистка е в Народния театър в София (1926-1929 г.), в Русе (1930-1931 г.), в Пловдив (1931-1935 г.), във Варна (1935-1936 г., 1937-1941 г.) и в Художествения театър в София (1936-1937 г.). От 1941 г. Пенка Икономова е в Националния академичен театър, в който работи до пенсионирането си. Участва във филма \"Големанов\" (1958 г.) на режисьора Кирил Илинчев. Авторка е на книгата \"Благодаря ти, живот\" (1976 г.). \r\n1943 г. \r\nУмира Христо Янков Недялков - български офицер, генерал-лейтенант от 1919 г. Христо Недялков е роден през 1864 г. Завършва Военното училище през 1884 г. Участва в Сръбско-българската война (1885 г.) като командир на взвод и рота в IV пехотен Плевенски полк. През Балканската война (1912-1913 г.) Недялков e командир на XXIV Черноморски пехотен полк. Сражава се при Бунархисар, Чаталджа и Одрин. През Първата световна война е командир на първа бригада от I пехотна Софийска дивизия, която воюва в Южна Сърбия и Македония. Като командир на I пехотна дивизия участва във войната срещу Румъния (1916-1917 г.). От 1919 г. е в запаса. \r\n1906 г. \r\nУмира Никола Христов Гутев – български фабрикант, основател на най-старата кожарска работилница в България. Никола Гутев е роден през 1837 г. в Габрово. През 1862 г. открива собствена табакхана (кожарска работилница) в Габрово. Той въвежда в производството на машини (1896-1901 г.) и превръща работилницата си във фабрика, която след стопанската криза през 1930 г. е ликвидирана. \r\n1875 г. \r\nУмира Димитър Шишманов - български общественик и драматург. Завършва търговското училище в Темешвар. Пътува с театрална трупа из Унгария. Служи в австрийската армия като гренадирски подофицер. Участва в италианския поход на Й. Радецки, отличава се в битката при Новара (23 март 1849 г.). През 1873 г. се връща в България. Шишманов работи като учител и търговец в Свищов. Той открива първото българско търговско училище, което съществува една учебна година. Учителства във Видин. Литературните му интереси са в областта на драматургията: “Добродетел и злоба” (1871 г.). В Свищов са представяни оригинални и побългарени негови драми: “Годеж”, “Добрата майка”, “Запреният”, “Пенчо Кърлежът” и др. Защитник на еманципацията, противопоставя се на третирането на жената като непълноценен член на обществото. Работи активно за създаването на български театър. За изготвянето на историческата справка на Агенция „Фокус” са използвани следните източници: \r\nЕнциклопедия „България” - Издателство на БАН, 1982 г.; \r\nЕнциклопедия „Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия „Larousse”; \r\nИстория на Българите - Късно средновековие и Възраждане – Издателство “Знание” ЕООД, Книгоиздателска къща „Труд”, 2004 г.; \r\nИстория на Българите - От древността до края на XVI век – Издателство “Знание” ЕООД, Книгоиздателска къща „Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща „Труд”, 2003 г.;  \r\nИстория на България по дати - Книгоиздателска къща „Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща „Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща „Емас”, 2001 г.; \r\nИстория на Русия - Книгоиздателска къща „Труд”, 2002 г.; \r\nИстория на Османската империя - Издателство „Рива”, 1999 г.; \r\nБългарска енциклопедия, БАН, Книгоиздателска къща „Труд”, 2003 г.; \r\nИсторически бюлетин – на „The New York Times”; \r\nИсторически бюлетин – на „The History Channel”; \r\nИсторически бюлетин – на „World of Quotes”; \r\nИсторически архив на Агенция „Фокус” - отдел „Архив и бази данни” и други.;", "date": "2018.11.11", "title": "Денят 11 ноември в българската история"}
{"url": "http://www.focus-news.net/news/2018/11/11/2588895/kyustendil-praznichna-sveta-liturgiya-shte-bade-otsluzhena-v-hram-sv-vmchk-mina.html", "text": "Празнична света Литургия ще бъде отслужена в храм „Св. вмчк Мина“. Това съобщиха от пресцентъра на  Община Кюстендил . В чест на почитания на 11 ноември свети великомъченик Мина, ще бъде отслужена празнична света Литургия в едноименния храм и осветен курбан за здравето на всички кюстендилци. В 12.00 часа в двора на храм - паметник „Свети великомъченик Мина“ ще бъде раздадена по една порция от 300 грама от осветеното ястие на 500 човека.  \r\nОт храма молят миряните да носят собствен съд.", "date": "2018.11.11", "title": "Кюстендил: Празнична света Литургия ще бъде отслужена в храм „Св. вмчк Мина“"}
{"url": "http://www.focus-news.net/news/2018/11/11/2588902/afp-nay-malko-61-dushi-sa-zaginali-pri-sblasatsi-v-yemenskoto-pristanishte-hodeyda.html", "text": "Най-малко 61 бойци са загинали, а още десетки са били ранени по време на сблъсъците в ключовото йеменско пристанище Ходейда, съобщиха военни и медицински източници, предава  AFP . \r\nОглавяваната от Саудитска Арабия коалиция съобщава за 52 загинали бойци на шиитското движение „Ансар Алах“ (хути) и за 9 военнослужещи от силите на лоялистите.  \r\nДесетки ранени бунтовници са откарани в болниците в провинции Сана и Иб във вътрешността на страната, съобщават от военната болница в Ходейда. \r\nПревод и редакция:", "date": "2018.11.11", "title": "AFP: Най-малко 61 души са загинали при сблъсъци в йеменското пристанище Ходейда"}
{"url": "http://www.focus-news.net/news/2018/11/11/2588904/sofiya-vavezhda-se-vremenna-organizatsiya-na-dvizhenieto-vav-vrazka-s-futbolna-sreshta.html", "text": "Въвежда се временна организация на движението във връзка с футболна среща. Това съобщиха от пресцентъра на  Столична община . \r\nЗабранява се престоят и паркирането на пътни превозни средства, с изключение на автомобилите на участниците в мероприятието,  както следва: \r\nОт 08.00 до 17.00 часа на 11.11.2018 г. при сектор „Г” на  Националния стадион „Васил Левски”. \r\nОт 08.00 до 16.00 часа на 11.11.2018 г. на моста пред Национален стадион „Васил Левски” – 20 /двадесет/ паркоместа. \r\nОт 13.30 часа на 11.11.2018 г. до приключване на футболната среща, само при необходимост и по преценка на ръководството на СДВР да се забрани влизането на пътни превозни средства в двете посоки, с изключение на автобусите на масовия градски транспорт по: \r\nул. „Ген. Гурко” между бул. „Васил Левски” и бул. „Евлоги и Христо Георгиеви”; \r\nбул. „Евлоги и Христо Георгиеви” между пл. „Орлов мост” и бул. „Черни връх”; \r\nбул. „Драган Цанков” между бул. „Евлоги и Христо Георгиеви” и бул. „Пейо К. Яворов”.", "date": "2018.11.11", "title": "София: Въвежда се временна организация на движението във връзка с футболна среща"}
{"url": "http://www.focus-news.net/news/2018/11/11/2588905/veliko-tarnovo-svlachishte-zatvori-ednata-lenta-v-uchastak-ot-patya-mezhdu-tvraditsa-i-elena.html", "text": "Свлачище затвори едната лента в участък от пътя между Твръдица и Елена. В отсечката от км 47+800 до км 48+000 има пропадане на пътното платно и текат ремонтни дейности, които трябва да приключат до 11 януари 2019 година, съобщиха за  Радио „Фокус“ – Велико Търново  от Областно пътно управление. От там съветват водачите да карат внимателно и със съобразена скорост. Условията за пътуване в региона са нормални за сезона. Времето е ясно и слънчево, настилките са сухи, на места, където е по-усойно – мокри. Трафикът е спокоен. Допълнително въведени ограничения и нови затворени участъци няма. Отворен за движение на всички видове МПС е Прохода на Републиката, но там остава в сила предупреждението за опасност от падащи камъни. Затворен за товарни автомобили над 10 тона е път -551 Дебелец-Средни колиби-Елена. Обходният  маршрут е през Дебелец-В.Търново-Лясковски кантон-Миндя-Елена и обратно. Ограничено е движението на моторни превозни средства над 3,5 т. по път ІІІ-4082 Чешма-Кесарево. Срокът за приключване на ремонтите е 31 декември, а обходният маршрут е през Чешма-Сливовица-Горско Ново село-Джулюница-Кесарево. Остава затворен поради свлачище  участък от път Царски извор – Драганово, обходният маршрут е през село Сушица. \r\nЛуиза ТРАНЧЕВА", "date": "2018.11.11", "title": "Велико Търново: Свлачище затвори едната лента в участък от пътя между Твръдица и Елена"}
{"url": "http://www.focus-news.net/news/2018/11/11/2588883/natsionalniyat-savet-na-bsp-shte-zasedava.html", "text": "Националният съвет на БСП ще проведе заседание. То е насрочено за 11.00 часа и ще се състои в зала „Александър Лилов“ в централата на БСП. Пленумът бе свикан от Изпълнителното бюро на партията на 6 ноември 2018 г. Дневният ред предвижда общо четири точки. Пленумът трябва да вземе решение за свикване на заседание на 49-ия конгрес на БСП. Съгласно Устава на БСП конгресът е върховен орган на партията, който се избира за срок четири години и заседава не по-малко от веднъж годишно. Последното заседание на 49-ия конгрес беше през октомври 2017 г. Членовете на Националния съвет трябва да определят дата, час, място и дневен ред на следващото заседание на конгреса. Проекторешението ще бъде представено от лидера на БСП Корнелия Нинова.  \r\nНа вниманието на делегатите заместник-председателят на ПГ на „БСП за България“ Драгомир Стойнев ще представи алтернативния бюджет на БСП. Опозицията внася за втора поредна година предложение за алтернативни бюджетни политики. Те дават стойностно изражение на политиките, заложени в проекта „Визия зя България“. Бюджетната философия на опозицията е „Устойчиво социалноикономическо развитие с финансова стабилност”. Цели на БСП са гарантирано национално финансиране на политиките за устойчиво социалноикономическо развитие и възстановяване на доверието в социално- и здравноосигурителната система. Алтернативните бюджетни цели на левицата са намаляване на бедността и неравенствата и преодоляване на задълбочаващите се регионални различия. Пленумът на БСП ще се занимае с реда за номиниране на кандидати за членове на Европейския парламент и проекта за подготовката на работна програма на партията за участие във вота. Националният съвет ще разгледа и проект за стратегия за ляв медиен пул и развитието на в. „Дума“. \r\nДеница КИТАНОВА", "date": "2018.11.11", "title": "Националният съвет на БСП ще заседава"}
{"url": "http://www.focus-news.net/news/2018/11/11/2588906/plovdiv-zabraneno-e-dvizhenieto-na-kamioni-s-obshta-masa-nad-12-tona-po-patya-popovitsa-bolyartsi.html", "text": "Движението на територията на Пловдивска област се извършва с нормална интензивност и без затруднения. Това съобщиха за  Радио „Фокус“ – Пловдив  от Областното пътно управление. По-засилено автомобилно движение се отчита по пловдивския участък на АМ „Тракия“. Пътните настилки на територията на областта са сухи и нормално проходими. Опасност от падащи камъни има по направленията Кричим-Стамболийски, Юговско ханче-Югово-Лъки-Здравец и Асеновград-Смолян. Водачите трябва да бъдат особено бдителни, преминавайки по посочените пътни участъци, предупреждават от Областното пътно управление. До 30 ноември движението по пътя Югово-Лъки ще се осъществява в една лента, поради пропадане на част от пътното платно. Преминаването се регулира с пътни знаци. Все още е ограничено движението на камиони с обща маса над 12 тона по пътя Поповица-Болярци. Остава забранено преминаването на камиони по-високи от 4 метра през тунелите по пътя Асеновград-Нареченски бани. Обходният маршрут за водачите е по пътя Кричим-Девин. \r\nТрафикът на територията на град Пловдив също се извършва с нормална интензивност и без затруднения към този час. По-засилено е движението по входно изходните артерии. Пътните настилки на територията на града са сухи и нормално проходими. Затворено за движение е източното платно на бул. „Източен“ в града, в участъка между булевардите „Шести септември“ и „Марица-юг“, заради ремонт. \r\nТони МИХАЙЛОВ", "date": "2018.11.11", "title": "Пловдив: Забранено е движението на камиони с обща маса над 12 тона по пътя Поповица-Болярци"}
{"url": "http://www.focus-news.net/news/2018/11/11/2588901/otets-petar-hubenov-sveti-machenik-mina-e-bil-egiptyanin-i-e-sluzhil-v-rimskata-voyska.html", "text": "Свети мъченик Мина е бил египтянин и е служил в римската войска, каза за  Радио „Фокус“-Пловдив  отец Петър Хубенов, енорийски свещеник на Пловдив по повод почитането паметта на светеца на 11 ноември. По думите му по това време Римската империя е била разделена на две части и е била управлявана от двама императора. Източната част била управлявана от Диоклециан, а западната-Максимилиан. Заедно двамата императора издали указ, с който всички християни трябвало да бъдат принуждавани да пренесат жертва на идолите. След като започнали изпълнението на тази заповед, Свети Мина видял безчинствата, които се извършват, и напуснал армията, като се заселили в пустинни места, предимно в планините там, където не живеели хора. Така пребивавал дълго време, където в пост и молитва общувал с Бога и самият той укрепвал духом. Веднъж в главния град на Котуанската област в Римската империя се провеждал празник в чест на езическите богове. Свети Мина, разгорен във вярата в Бога, реши да отиде, за да ги разобличи. Отивайки там, той бил заловен от княза на града, който се казвал Пир, който го затворил в тъмница. Първоначално започнал да го увещава  да принесе жертва на идолите, за да изпълни императорския указ и заповед. След като обаче видял, че Свети Мина твърдо устоява вярата си в Бог, започнал да го принуждава, като го измъчвали. Свети Мина бил подложен на жестоки мъчения, като с железни куки раздирали тялото му и през цялото време князът се опитвал отново да го увещава и да обърне Свети Мина към идолите, като му казал, че ако им пренесе жертва, ще престанат да го мъчат и отново ще го върнат във войската, и ще му дадат почит и звание. Другият вариант е да го умъртвят. Свети Мина казал, че не два или три дни, а вече много години изповядва Христовата вяра и никога не е помислял да се отрече от Бога и затова няма да размишлява за това. Така Свети Мина отново изразил своята вяра в Бога, като очаквал срещата си с него вследствие на което била издадена заповед Свети Мина да бъде обезглавен. Войници го извели извън населеното място, отсекли му главата, запалили голям огън и хвърлили в него тялото му. Когато огънят изгаснал, вярващи християни взели остатъците от обгореното тяло на Свети Мина и така започнали да почитат този мъченик и страдалец Христов още от неговата кончина като светец. Той починал в началото на 4 век сл. Хр. в 304 година. Отец Петър Хубенов каза още, че има много чудеса, свързани със свети Мина, в които той помага на хората да намерят онова, което са загубили, за да могат да се препитават.  В трудностите и изпитанията хората се обръщат и към свети Мина, както и към други такива мъченици и страдалци Христови, за да може Господ да ги подкрепи чрез техните молитви. \r\nМария РУСЕВА", "date": "2018.11.11", "title": "Отец Петър Хубенов: Свети мъченик Мина е бил египтянин и е служил в римската войска"}
{"url": "http://www.focus-news.net/news/2018/11/11/2588903/pazardzhik-praznichna-sveta-liturgiya-v-chest-na-hristiyanskiya-svetets-mina-se-otsluzhva-v-pravoslavnite-hramove.html", "text": "Празнична света литургия в чест на християнския светец Мина се отслужва в православните храмове в Пазарджик, предаде репортер на  Радио „Фокус“ – Пазарджик . Свети Мина като покровител на семейството. Името му означава „месечина, луна“. Известен Чудотворец, Свети Мина е покровител на сираците и бездомните. Смята се за патрон и покровител на всички народни лечители, знахари, воини, както и на хората, поели на дълъг път. Св. Мина закриля и жените, затова на този ден те се молят пред иконата на светеца за здраве на децата си, за радост и благополучие на дома. В народните представи Свети Мина е бил господар на вълците, които трябвало да пуска и да прибира. Неговият празник бележи средата на така наречените Вълчи празници – от Архангеловден до Коледни Заговезни – времето, в което вълците бесуват. На този ден празнуват носещите имената: Виктор, Виктория, Минчо, Минка и техните производни. \r\nАлбена ЖИЛЕКОВА", "date": "2018.11.11", "title": "Пазарджик: Празнична света литургия в чест на християнския светец Мина се отслужва в православните храмове"}
{"url": "http://www.focus-news.net/news/2018/11/11/2588908/sport-lyuis-hamiltan-specheli-kvalifikatsiyata-za-gran-pri-na-braziliya.html", "text": "Вече осигурилият си титлата при пилотите Люис Хамилтън спечели квалификацията за Гран При на Бразилия на пистата „Интерлагос“ и записа полпозишън номер 100 за своя отбор „Мерцедес“. Втори остана Себастиян Фетел с Ферари. Трети и  четвърти се класираха техните съотборници, съответно Валтери Ботас и Кими Райконен. В надпреварата при конструкторите Мерцедес води на Ферари с 54 точки и интригата продължава да е жива.", "date": "2018.11.11", "title": "Спорт: Люис Хамилтън спечели квалификацията за Гран при на Бразилия"}
{"url": "http://www.focus-news.net/news/2018/11/11/2588911/gabrovo-ogranicheno-e-dvizhenieto-na-avtomobili-s-shirina-nad-330-m-po-patya-mezhdu-selata-kormyansko-i-malak-varshets-zaradi-stesnen-uchastak-pri-mosta-nad-reka-krapets.html", "text": "Ограничено е движението на автомобили с ширина над 3.30 метра по пътя между селата Кормянско и Малък Вършец. Забраната е въведена за участъка при км 10+080, а причината е стеснен участък при мост над река Крапец. От Областно пътно управление – Габрово съобщиха за  Радио „Фокус“ – Велико Търново , че обходният маршрут за МПС над 3.30 м е по път III-401 Кормянско – Петко Славейково – Малък Вършец и по общински път до село Малък Вършец. Срокът за приключване на ремонта е 20 декември. Условията за пътуване в областта са нормални за сезона. Настилките са предимно сухи, в усойните места – частично мокри. Движението не е натоварено. Времето е ясно и слънчево, мъгли има в котловините и покрай по-големите водни басейни. Отворен за движение е проходът Шипка, но там все още е в сила забраната за ТИР-ове над 12 тона. Строително-монтажни дейности текат и по път II-44 Севлиево – Драгановци. Шофьорите трябва да карат внимателно в участъка от км 0+000 до км 14+600. Срокът за приключване на работата е 22 юни 2019 година. \r\nЛуиза ТРАНЧЕВА", "date": "2018.11.11", "title": "Габрово: Ограничено е движението на автомобили с ширина над 3.30 м по пътя между селата Кормянско и Малък Вършец заради стеснен участък при моста над река Крапец"}
{"url": "http://www.focus-news.net/news/2018/11/11/2588910/sofiya-100-godini-ot-osveshtavaneto-na-stolichniya-hram-sv-vmchk-georgi-pobedonosets-shte-badat-otbelyazani.html", "text": "Тази неделя ще бъде честван 100-годишен юбилей от освещаването на известния софийски храм \"Св. вмчк Георги Победоносец\", бул. \"Патриарх Евтимий\" 90, предаде репортер на  Агенция \"Фокус\" . С благословението на  Негово светейшество Българския патриарх и Софийски митрополит Неофит, празникът ще бъде отбелязан с Божествена св. Литургия, която ще започне в 9.30 часа.  \r\nНикола ПЕТКОВ", "date": "2018.11.11", "title": "София: 100 години от освещаването на столичния храм \"Св. вмчк Георги Победоносец\" ще бъдат отбелязани"}
{"url": "http://www.focus-news.net/news/2018/11/11/2588915/burgas-dvizhenieto-po-patya-varovnik-valchanovo-hanche-ot-km-20-do-39-e-ogranicheno-za-avtomobili-nad-10-tona-poradi-stesnyavane-na-patnoto-platno.html", "text": "Нормално се осъществява трафикът в областта. Това съобщи за  Радио „Фокус“ – Бургас  дежурният от Областно пътно управление. Няма затворени за движение пътни участъци и проходи. Движението по пътя Варовник – Вълчаново ханче от км 20+000 до 39+200 е ограничено за автомобили над 10 тона поради стесняване на пътното платно. Срокът е до 31 декември 2018 г. По пътя от разклона за с. Варовник до кръстовището с път II-79 от км 22+400 до км 39+300 е ограничено движението за тежкотоварни автомобили над 10 тона поради намален габарит на пътното тяло. Срокът е до 31 декември 2018 г. Движението и по пътя Черница – Сунгурларе – Чубра е ограничено за МПС над 10 тона поради намален габарит на пътното тяло. Срокът е до края на годината. \r\nИнтензивно е движението по централните бургаски улици и булеварди „Христо Ботев“ и „Демокрация“. Както и по булевардите „Сан Стефано“, „Стефан Стамболов“ и „Тодор Александров“, в комплекс „Славейков“ по ул. „Янко Комитов“ и на кръстовището между ул. „Спортна“ с „Тодор Александров“. \r\nДеница ДИМИТРОВА", "date": "2018.11.11", "title": "Бургас: Движението по пътя Варовник – Вълчаново ханче от км 20 до 39 е ограничено за автомобили над 10 тона поради стесняване на пътното платно"}
{"url": "http://www.focus-news.net/news/2018/11/11/2588907/smolyan-paraklisat-sv-mina-shte-otbelezhi-hramoviya-si-praznik.html", "text": "Параклисът „Св. Мина“ в Смолян ще отбележи храмовия си празник. Това съобщиха от  Архиерейско наместничество – Смолян . От 11.30 часа параклисът „Св. Мина“ срещу болницата в Смолян отново ще бъде препълнен с вярващи, заели  и пространството около него, за да се поклонят на светеца мъченик, покровител  на семейството, пазител на болни и нещастни, на пътуващи и сираци. Това ежедневно почитано светилище тържествено ще отбележи храмовия си празник с богослужение, изпълнено от архиерейския наместник на Смолянска духовна околия Негово Високопреподобие архимандрит Висарион. Във водосвета ще участват иконом Запрян Шиков – секретар на Архиерейското наместничество, и други свещеници от Смолян. \r\nПреди това от 9,00 часа в храм „Св. Неделя“, към която енория се числи параклисът,  архимандрит Висарион ще възглави неделната света Литургия за празника. Ще пее църковният хор с диригент Росица Казалиева. \r\nСвети великомъченик Мина е много почитан светец не само  от българите. В Жития на светиите се посочва, че той е бил египтянин, изповядвал християнската вяра и служил във войската. По това време в Рим царували заедно двамата нечестиви царе Диоклетиан и Максимиан (284-305 г.). Те издали указ да се предават на мъчения и да се убиват всички християни, които не се покланят на идолите. Според указа вярващите в Христа навсякъде били принуждавани да извършат идолски жертвоприношения. Тогава блаженият Мина се оттеглил в планините, в пустинни места. Той сметнал, че е по-добре да живее със зверовете, отколкото с хора, които не познават Бога. \r\nМинало време, той отново се върнал да защитава Христовата вяра и то на голям езически празник. И пострадал. Императорът заповядал да затворят в тъмница Мина, докато отминат празненствата. Опитал се да го склони към идолопоклонство, като му обещавал дарове и го заплашвал с мъчения. Мина не отстъпвал. При мъченията отговарял: „Аз съм Христов и ще бъда Христов!“ Тогава императорът със своята жестокост издал заповед да бъде обезглавен, а тялото му да се изгори.  Когато огънят изгаснал, вярващите дошли на това място и събрали останалите мощи на светеца, обвили ги с чисти повивки и ги помазали с благовония. Скоро те пренесли тези свети останки в родния си град Александрия и ги погребали в почести. Впоследствие на това място била построена църква в името на светия мъченик и по молитвите към светеца в нея станали множество чудеса.", "date": "2018.11.11", "title": "Смолян: Параклисът „Св. Мина“ ще отбележи храмовия си празник"}
{"url": "http://www.focus-news.net/news/2018/11/11/2588909/veliko-tarnovo-liturgiya-po-sluchay-denya-na-sv-mina-se-otsluzhva-v-katedralniya-hram-rozhdestvo-bogorodichno.html", "text": "Литургия по случай Деня на св. Мина се отслужва в катедралния храм „Рождество Богородично“ във Велико Търново. Десетки миряни се събраха, за да запалят свещ и да се помолят за здраве и благополучие, предаде репортер на  Радио „Фокус“ – Велико Търново . На 11 ноември Българската православна църква почита паметта на свети мъченици Мина, Виктор и Викентий.  \r\nСвети Мина е покровител на всички, които са си загубили нещо, помага им да го намерят, поддържа надеждата им, че няма нищо невъзвратимо. Важно условие обаче е да не се пристрастяваме към вещите, да не тъгуваме отчаяно за тях. Той е и лечител, затова много народни лечители, знахари и екстрасенси го тачат. Свети Мина е покровител на жените, затова към него са насочени молитвите им за здраве на дома и за децата. Пътниците също се обръщат към този светец и се надяват той да ги пази по далечните пътища на земята. Името на светеца означава „месечина, луна“. \r\nВиктор е бил войник, пострадал при император Антоний (138-262 г.) в Италия. Една млада християнка на име Стефанида, която присъствала на неговите страдания, видяла слизащите от небето два светли венци. Тя започнала гръмко да слави подвига на светия мъченик и сама заедно с него се удостоила с мъченическа смърт. \r\nСв. Викентий бил дякон. Той се удостоил да пострада за вярата в испанския град Валенция, при император Диоклетиан. \r\nИмен ден днес празнуват Мина, Виктор, Виктория, Викентий и техните производни. \r\nЛуиза ТРАНЧЕВА", "date": "2018.11.11", "title": "Велико Търново: Литургия по случай Деня на св. Мина се отслужва в катедралния храм „Рождество Богородично“"}
{"url": "http://www.focus-news.net/news/2018/11/11/2588917/veliko-tarnovo-ima-zapodozryan-za-ubiystvoto-na-zhenata-v-gorna-oryahovitsa.html", "text": "Има заподозрян за убийството на жената в Горна Оряховица. Това съобщи за  Радио „Фокус“ – Велико Търново  говорителят на Областна дирекция на МВР – Велико Търново Марияна Христова. Случаят се разследва от служители на Районното управление в Горна Оряховица. Сигналът за намереното тяло е подаден в 17.28 часа, вчера от 36-годишен мъж от Горна Оряховица. „Той съобщил, че е намерил в жилището си млада жена в безпомощно състояние. На адреса незабавно са изпратени екипи на полицията и Спешна помощ, които са установили множество наранявания по тялото и са констатирали смъртта ѝ. На мястото е извършен оглед. Предстои установяването на самоличността на жената“, обясни Марияна Христова. Към момента вече има заподозряно лице като съпричастно към деянието. Заподозреният е обявен за общодържавно издирване. По случая е образувано досъдебно производство. Процесуално-следствените действия и оперативно-издирвателните мероприятия  продължават под ръководството на Окръжна прокуратура. \r\nЛуиза ТРАНЧЕВА", "date": "2018.11.11", "title": "Велико Търново: Има заподозрян за убийството на жената в Горна Оряховица"}
{"url": "http://www.focus-news.net/news/2018/11/11/2588918/pss-podhodyashti-sa-usloviyata-za-turizam-v-planinite.html", "text": "Подходящи са условията за туризъм в планините. Това съобщиха от  Планинска спасителна служба (ПСС) . Времето е слънчево и хубаво с много слаб вятър във вилните части по планините. Температурите варират между два и шест градуса. Лифтовите съоръжения работят само на Витоша.  \r\nНяма регистрирани инциденти с туристи през изминалото денонощие.  \r\nИнформация за обстановката в планините можете да намерите на  \r\nТелефоните на ПСС са: 02/ 9632000 и 088 1470.", "date": "2018.11.11", "title": "ПСС: Подходящи са условията за туризъм в планините"}
{"url": "http://www.focus-news.net/news/2018/11/11/2588920/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata-na-12-noemvri.html", "text": "„Софийска вода” временно ще прекъсне водоснабдяването в някои части на столицата на 12 ноември, съобщиха от пресцентъра на  дружеството . Във връзка с подмяна на сградно водопроводно отклонение на ул. „Св. Св. Кирил и Методий“ с. Иваняне , се налага спиране на водоподаването от 10:00 до 17:00 часа на клиентите на „Софийска вода”, живеещи в района на: с. Иваняне. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Св. Св. Кирил и Методий“ на обръщалото на автобуса. \r\nВъв връзка прекъсване на сградно водопроводно отклонение в жк. „Младост“ 1А , се налага спиране на водоподаването от 10:00 до 17:00 часа на клиентите на „Софийска вода”, живеещи в района на: по ул. „Кръстьо Раковски“ от ул. „Д-р София Аврамова“ до ул. „Анна Ахматова“, бл. 550, ул. „ Кръстьо Раковски“ №2, 4, 5, 8, 10, 12, бул. „Александър Малинов“ №31, бл. 549, бл. 552, пазар „Пътеките“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: пред бл. 549. \r\nВъв връзка с подмяна на сградно водопроводно отклонение на ул. „Св. Иван Рилски“ Център , се налага спиране на водоподаването от 09:00 до 18:00 часа на клиентите на „Софийска вода”, живеещи в района на: по ул. „Св. Иван Рилски“ от бул. „Ген. Скобелев“ до бул. „Христо Ботев“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Св. Иван Рилски“ ъгъла с бул. „Христо Ботев“. \r\nВъв връзка прекъсване на сградно водопроводно отклонение на ул. „Оборище“ кв. „Подуене“ , се налага спиране на водоподаването от 09:30 до 17:00 часа на клиентите на „Софийска вода”, живеещи в района на: по ул. „Буная“ от ул. „Марагидик“ до ул. „Каймакчалан“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Буная“ №16. \r\nВъв връзка с изпълнение на инвестиционен проект за реконструкция на уличен водопровод на ул. 367 кв. „Модерно предградие“ , се налага спиране на водоподаването от 09:00  до 21:00 часа на клиентите на „Софийска вода”, живеещи в района на: по ул. 367 от ул. 357 до ул.378, ул. „Георги Живков“ , ул. 369, ул. 368. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. 378 ъгъла с ул. 367. \r\nСлед възстановяване на водоснабдяването е възможно временно повишаване мътността на водата. След реализацията на този инвестиционен проект клиентите на „Софийска вода” живеещи в района ще почувстват значително подобреното качество на предоставяните услуги. Ремонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. Засегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.  \r\n“Софийска вода” АД предварително се извинява на своите клиенти за причинените временни неудобства! Интернет сайтът на дружеството (www.sofiyskavoda.bg) дава възможност на клиентите да се абонират за съобщенията за прекъсване на водоподаването. На електронната си поща те могат лично да получават информация за планираните спирания. Друг начин е да се възползват от безплатната услуга за известяване чрез СМС.", "date": "2018.11.11", "title": "„Софийска вода” временно ще прекъсне водоснабдяването в някои части на столицата на 12 ноември"}
{"url": "http://www.focus-news.net/news/2018/11/11/2588919/bloomberg-polsha-otbelyazva-100-godini-nezavisimost-s-natsionalisticheski-marsh.html", "text": "В неделя Полша отбелязва 100-годишнината от обявяването на независимостта си с националистически марш във Варшава, отбелязва американската агенция  Bloomberg . \r\nМинистър-председателят Матеуш Моравиецки заяви тази седмица, че очаква за събитието в столицата да се съберат 200 хиляди души. Правителството и националистическите групи ще вървят заедно в редиците на процесията, отбелязва изданието.  \r\nПревод и редакция:", "date": "2018.11.11", "title": "Bloomberg: Полша отбелязва 100 години независимост с националистически марш"}
{"url": "http://www.focus-news.net/news/2018/11/11/2588912/zhiteli-na-plovdiv-karlovo-i-sopot-shte-protestirat-sreshtu-visokite-tseni-na-gorivata-niskite-dohodi-i-loshiya-nachin-na-zhivot.html", "text": "Жители на Пловдив, Карлово и Сопот ще протестират срещу високите цени на горивата, ниските доходи и лошия начин на живот. Това съобщиха за  Радио „Фокус“ – Пловдив  организаторите на протестите.  \r\nВ Пловдив протестиращите ще изразят недоволството си в 11.00 часа, като сборният пункт ще бъде на паркинг на булевард „България” 115. До момента десетки жители на града са заявили участие в протестните прояви. Очаква се протестното шествие да стигне до кръговото кръстовище на Международен панаир – Пловдив, като не е изключено да продължи и по-други ключови булеварди.  \r\nЖителите от Карлово и Сопот също излизат на протест. Те се събират в 14.00 часа пред Спортната зала в Сопот, а за времето от 14.30 до 15.00 часа протестиращите смятат да блокират подбалканския път София - Карлово - Бургас. \r\n„Нека бъдем организирани и дадем всичко от себе си за доброто на България за да бъдем чути!“, призовават организаторите. \r\nТони МИХАЙЛОВ", "date": "2018.11.11", "title": "Жители на Пловдив, Карлово и Сопот ще протестират срещу високите цени на горивата, ниските доходи и лошия начин на живот"}
{"url": "http://www.focus-news.net/news/2018/11/11/2588913/alsat-m-makedoniya-utvardiha-tretoto-proektopredlozhenie-za-promyana-na-makedonskata-konstitutsiya.html", "text": "Македонската парламентарна комисия по конституционни въпроси утвърди текста на третото проектопредложение за изменение на Конституцията на страната, с което държавата се задължава да зачита суверенитета, териториалния интегритет и политическата независимост на съседните страни, предава излъчващият на албански  скопски телевизионен канал „Алсат – М“ . \r\nДепутати от мнозинството, иронизирайки критиките на опозицията, заявиха, че тази поправка ще спре Македония да обяви война на Гърция, отбелязва медията. \r\nДебатът беше фокусиран и върху резултата от референдума, който според мнозинството е бил ясен знак, че гражданите са за членство в НАТО и ЕС. Докато за опозицията изходът от допитването е отхвърляне на Преспанския договор, отбелязва още „Алсат – М“. Четвъртата поправка, чийто текст ще се дискутира на следващото заседание на Комисията, се отнася до грижата на държавата за диаспората и защитата на културното и историческото наследство на македонския народ. \r\nПревод и редакция:", "date": "2018.11.11", "title": "„Алсат – М“ (Македония): Утвърдиха третото проектопредложение за промяна на македонската Конституция"}
{"url": "http://www.focus-news.net/news/2018/11/11/2588916/gabrovo-v-grada-shte-se-provede-protest-sreshtu-visokite-tseni-na-gorivata.html", "text": "Недоволството си срещу високите цени на горивата ще изразят жителите на Габрово. Градът ще се включи в националните протести, които са обявени в десетки градове в страната, предаде репортер на  Радио „Фокус“ – Велико Търново . Мирният митинг ще започне в 12.00 часа и ще се проведе пред Спортна зала „Орловец“. Жителите на града се организираха чрез социалните мрежи, като за целта има създадено специално събитие. Такова е направено и за още областни градове в страната. Присъствието си за протеста в Габрово до момента са заявили десетки граждани. В интернет те уточняват, че недоволството им не е само срещу скъпите горива, а срещу поскъпването на данъците на колите, застраховката „Гражданска отговорност“, електроенергията и водата.", "date": "2018.11.11", "title": "Габрово: В града ще се проведе протест срещу високите цени на горивата"}
{"url": "http://www.focus-news.net/news/2018/11/11/2588914/pazardzhik-v-grada-se-provezhda-treti-poreden-protest-sreshtu-visokite-tseni-na-gorivata.html", "text": "Пореден протест срещу високите цени на горивата се провежда в Пазарджик, съобщиха за  Радио „Фокус“ – Пазарджик  организаторите от фейсбук групата „Протест срещу високите цени на горивата“. Началото на протестните действия бе дадено в 9.00 часа на Битака в града, като протестиращите ще останат 1 час там след което в 10.00 часа с автомобилите си ще тръгнат организирано към Пловдив, където ще се присъединят към протестиращите там. Мотото на неделния протест е „Съединението прави силата“. Организаторите на протеста в Пазарджик подкрепят и общите искания за готвещите протести в цялата страни, след които незабавно увеличаване на доходите, включително минималната работна заплата на 750 лева и минималната пенсия на 350 лева още от 1 януари 2019 година, най-ниското възнаграждение в сфери като металургията, машиностроенето, химията, добива на подземни богатства и енергетиката да стане 1 200 лева, реформа в здравеопазването, гарантирани минимални заплати от 1 500 лева за сестри и 2 000 лева за лекари, преструктуриране на държавния сектор и спиране на загубите, които плаща българският народ. Инициаторите предупреждават, че увеличението на горивата ще доведе до поскъпване на всички стоки от първа необходимост, намаляване на покупателната способност, още по-осезаемо обедняване на българите. \r\nАлбена ЖИЛЕКОВА", "date": "2018.11.11", "title": "Пазарджик: В града се провежда трети пореден протест срещу високите цени на горивата"}
{"url": "http://www.focus-news.net/news/2018/11/11/2588922/blagoevgrad-bez-problemi-se-osashtestvyava-preminavaneto-na-avtomobili-prez-gkpp-kulata-i-gkpp-ilinden.html", "text": "Без проблеми се осъществява преминаването на автомобили през ГКПП „Кулата“ и ГКПП „Илинден“. Това съобщиха за  Радио „Фокус“ – Пирин  от Главна дирекция „Гранична полиция“. На българо-македонската граница, трафикът се извършва без забавяния. \r\nЛора КАЛЧЕВА", "date": "2018.11.11", "title": "Благоевград: Без проблеми се осъществява преминаването на автомобили през ГКПП „Кулата“ и ГКПП „Илинден“"}
{"url": "http://www.focus-news.net/news/2018/11/11/2588923/prezidentat-rumen-radev-shte-poseti-61-va-stryamska-mehanizirana-brigada-v-karlovo-na-12-noemvri.html", "text": "На 12 ноември президентът и върховен главнокомандващ на Въоръжените сили Румен Радев ще посети 61-ва Стрямска механизирана бригада в Карлово. Това съобщиха от  прессекретариата на държавния глава . В 10.30 часа президентът ще приеме строя на почетния караул, след което ще проведе среща с личния състав и ще разгледа въоръжението, техниката и войсковото оборудване на бригадата. Румен Радев ще поднесе цветя пред паметника на загиналите воини във войните за национално обединение от 1912 -1918 г.  \r\nПо късно през деня от 19.30 часа на церемония в Софийската опера и балет президентът Румен Радев ще връчи наградата на единадесетото издание на конкурса „Мениджър на годината“.", "date": "2018.11.11", "title": "Президентът Румен Радев ще посети 61-ва Стрямска механизирана бригада в Карлово на 12 ноември"}
{"url": "http://www.focus-news.net/news/2018/11/11/2588926/veliko-tarnovo-s-12-sm-se-e-ponizhilo-nivoto-na-reka-dunav-pri-svishtov-za-izminaloto-denonoshtie.html", "text": "С 12 см се е понижило нивото на река Дунав при Свищов за изминалото денонощие. Това съобщиха от  Хидрометеорологичната станция  в града. Водният стоеж на реката е 152 см, а температурата на водата 13.2 градуса. Предимно слънчево ще е времето над българския участък на Дунав днес. Значителна облачност ще има на изток, но валежи са малко вероятни. След пладне слънцето ще се покаже навсякъде. Ще духа слаб вятър от югоизток. Максималните температури ще са между 14° и 16°.", "date": "2018.11.11", "title": "Велико Търново: С 12 см се е понижило нивото на река Дунав при Свищов за изминалото денонощие"}
{"url": "http://www.focus-news.net/news/2018/11/11/2588921/pazardzhik-pri-zasileno-politseysko-prisastvie-v-grada-zapochna-protestat-sreshtu-visokite-tseni-na-gorivata.html", "text": "При засилено полицейско присъствие започна протестът срещу високите цени на горивата в Пазарджик, предаде репортер на  Радио \"Фокус\" - Пазарджик . Около 30 автомобила вече са позиционирани на Битака в областния град, като продължават да пристигат автомобили с протестиращи. На място присъстват таксиметрови шофьори, които твърдят, че са пряко зависими от цените на масовите горива. Протестиращите ще останат до 10.00 часа на Битака, след което ще тръгнат организирано по автомагистрала „Тракия“, за да се присъединят към протеста в Пловдив. \r\nАлбена ЖИЛЕКОВА", "date": "2018.11.11", "title": "Пазарджик: При засилено полицейско присъствие в града започна протестът срещу високите цени на горивата"}
{"url": "http://www.focus-news.net/news/2018/11/11/2588924/donald-tusk-donald-tramp-e-protiv-edinna-i-silna-evropa.html", "text": "Председателят на Европейския съвет Доналд Туск разкритикува политиката на американския президент Доналд Тръмп спрямо Европейския съюз. Държавният глава на САЩ е против „единна и силна Европа“, заяви Туск в рамките на изказване в полския град Лодз, предава  руската агенция EA Daily . \r\nПо думите на Туск, сегашната американска администрация е първата в историята, която се отнася без особен „ентусиазъм“ към обединена Европа и това е „меко казано“. \r\nПредседателят на Европейския съвет отбеляза, че се основава на факти в своите обвинения по адрес на Тръмп, а не на пропаганда. Конкретно, Туск напомни за участието на американския президент на юнската среща на Г-7 в Канада. Тръмп „практически лично“ изключи от заключителното заявление след края на форума досега винаги присъстващия пасаж, че участниците уважават реда, основаващ се на принципите и ценностите на Г-7, отбеляза той. \r\nПревод и редакция:", "date": "2018.11.11", "title": "Доналд Туск: Доналд Тръмп е против „единна и силна Европа“"}
{"url": "http://www.focus-news.net/news/2018/11/11/2588932/prof-todor-kantardzhiev-tazi-godina-otnovo-vaksinata-za-grip-svarshi.html", "text": "Тази година отново ваксината за грип свърши. Това каза директорът на Националния център по заразни и паразитни болести проф. д-р Тодор Кантарджиев в интервю за  Агенция „Фокус“  за грипа и заболеваемостта през есента. По думите му това е  доказателство, че българският народ търси ваксина и плаща около 20 лв. Проф. Кантарджиев обясни, че първото, което трябва да предприемем, когато усетим симптоми на грипа, е да се консултираме с някой лекар, за да му се изпише някои от антивирусните лекарства. „Тези лекарства директно унищожават грипния вирус. Те са само две за съжаление и са около 30 лв. Най-добре е да сме си купили лекарството, да го имаме вкъщи и да се обадим на лекаря по телефона. Ако лекарят прецени, лекарството започва да се взима, защото когато то се взима 36 часа от началото на заболяването, то действа много ефективно. Човек не се разболява. Забави ли се след 36-ия час взимането на двете лекарства, не е ефективно за грипа“, допълни проф. Кантарджиев.  \r\nДеница КИТАНОВА Пълния текст на интервюто четете по-късно в „Мнение”", "date": "2018.11.11", "title": "Проф. Тодор Кантарджиев: Тази година отново ваксината за грип свърши"}
{"url": "http://www.focus-news.net/news/2018/11/11/2588925/prof-todor-kantardzhiev-gripat-mozhe-da-se-zabavi-zaradi-hubavoto-vreme-prez-esenta.html", "text": "Грипът може да се забави заради хубавото време през есента. Това каза директорът на Националния център по заразни и паразитни болести проф. д-р Тодор Кантарджиев в интервю за  Агенция „Фокус“  за грипа и заболеваемостта през есента. „Грипът е такова сезонно заболяване, за което не можем да кажем точния ден и час. Просто опитът ни последните десет години е, че циркулацията започва обикновено края на ноември, началото на декември. Сега с това хубаво време може да се забави. Може към средата на декември да започне циркулацията на грипните вируси и да има единични болни хора. Обикновено грипът декември и януари набира своята сила. След това предстои така наречената грипна вълна, когато за единица време боледуват много хора. Обикновено това е края на януари или началото на февруари“, обясни проф. Кантарджиев. Според него, тъй като миналата година 72% от инфекциите са били причинени от грип В, е много вероятно тази година да очакваме някой от разновидностите на грип А. „Ако пандемичният щам А1N1 се разпространи, за много кратко време могат да се разболеят доста хора, след което бързо да отшуми. Епидемията, ако е H3N2 – другата разновидност на А1 грипа, то тогава той бавно ще набира скорост и ще ни напусне чак в началото на пролетта“, обясни още той.  \r\nДеница КИТАНОВА Пълния текст на интервюто четете по-късно в „Мнение”", "date": "2018.11.11", "title": "Проф. Тодор Кантарджиев: Грипът може да се забави заради хубавото време през есента"}
{"url": "http://www.focus-news.net/news/2018/11/11/2588933/ria-novosti-ukrainski-general-obvini-merkel-che-e-osuetila-planovete-na-kiev-za-vlizane-v-es.html", "text": "Украинският генерал и бивш заместник-началник на Генералния щаб на Въоръжените сили на Украйна Игор Романенко обвини германския канцлер Ангела Меркел, че е осуетила плановете на Киев за влизане в НАТО, предава  РИА Новости . \r\nПо неговите думи, има проблеми с използването на механизма за колективна сигурност по отношение на Киев. При това Романенко отбеляза, че перспективите за украинско членство в НАТО биха били други, ако не е била политиката не германския лидер. \r\n„Ние се стремим, но отношението е различно. Имахме най-голям шанс за сближение през 2018 година, но Путин се договори с фрау Меркел и те направиха всичко, за да не могат нито Украйна, нито Грузия да получат план за действие за членство, за съжаление“, заяви Романенко в ефира на телевизионния канал ZIK. \r\nПрез декември 2014 година Върховната рада на Украйна внесе поправки в два закона, с което се отказа от извънблоковия си държавен статут. Освен това, през юни 2016-а година бяха приети допълнителни изменения, които определят влизането в НАТО за цел на външната политика на страната. \r\nБившият генерален секретар на Алианса Андерс Фог Расмусен по-рано заяви, че за влизането в организацията Украйна трябва да отговори на редица критерии, реализацията на които ще отнеме много време. Експертите предполагат, че Киев няма да може да претендира за членство в Алианса в близките 20 години, отбелязва РИА Новости. \r\nПревод и редакция:", "date": "2018.11.11", "title": "РИА Новости: Украински генерал обвини Меркел, че е осуетила плановете на Киев за влизане в ЕС"}
{"url": "http://www.focus-news.net/news/2018/11/11/2588934/blagoevgrad-lek-avtomobil-e-katastrofiral-v-rayona-na-selo-strumeshnitsa-nyama-postradali.html", "text": "Лек автомобил е катастрофирал в района на село Струмешница, община Петрич. Това съобщиха за  Радио „Фокус“ - Пирин  от Областно пътно управление - Благоевград. Инцидентът е станал рано тази сутрин. Водачът на автомобила не е пострадал, а само се е оплакал от болки в крака. Движението по пътя не е ограничавано. \r\nЛора КАЛЧЕВА", "date": "2018.11.11", "title": "Благоевград: Лек автомобил е катастрофирал в района на село Струмешница, няма пострадали"}
{"url": "http://www.focus-news.net/news/2018/11/11/2588930/blagoevgrad-povishena-e-opasnostta-ot-padashti-kamani-v-kresnenskoto-defile-i-v-rayona-na-predel.html", "text": "Трафикът в Благоевградска област се осъществява нормално. Това съобщиха за  Радио „Фокус“ – Пирин  от Областно пътно управление – Благоевград. През изминалата нощ не са регистрирани тежки пътни инциденти, не е имало сигнали за паднали камъни, които да са затруднявали трафика по републиканската пътна мрежа. Няма въведени ограничения в областта поради ремонтни дейности. Повишена е опасността от падащи камъни в Кресненското дефиле и в района на Предел. Пътните настилки са сухи, на места е възможно да има намалена видимост поради мъгла. От Областно пътно управление - Благоевград отправят апел към водачите на моторни превозни средства шофьорите да се движат със съобразена скорост, да спазват дистанция и да шофират спрямо правилата за движение. \r\nЛора КАЛЧЕВА", "date": "2018.11.11", "title": "Благоевград: Повишена е опасността от падащи камъни в Кресненското дефиле и в района на Предел"}
{"url": "http://www.focus-news.net/news/2018/11/11/2588928/varna-dvizhenieto-po-patya-varna-zlatni-pyasatsi-se-osashtestvyava-v-edno-platno-do-mestnost-trakata-zaradi-remontni-deynosti.html", "text": "Поради предстоящо извършване на ремонтни дейности движението по пътя Варна – Златни пясъци се осъществява в едно платно от светофара след табелата за изход от града до колелото на местност Долна Трака, предаде репортер на  Радио „Фокус“ – Варна . Водачите трябва да преминават с повишено внимание и толеранс на пътя. Спокойна е пътната обстановка в областта, видимостта е добра, асфалтовите настилки са сухи. По автомагистрала ,,Хемус” от пътен възел „Невша“ до пътен възел „Млада Гвардия“ в посока София преминаването се осъществява в дясно платно двупосочно поради ремонтни дейности на асфалтовата настилка. Затворен е изходът на магистрала ,,Хемус” към Невша и Белоградец на пътен възел „Невша“. Моторните превозни средства се пренасочват през село Млада Гвардия. Забранено е и качването в посока София през пътен възел „Невша“. Моторните превозни средства се пренасочват по път I-2 Русе – Варна, като могат да се качат на автомагистралата на пътен възел ,,Каспичан“. По магистрала „Черно море“ движението в първите 8 километра се осъществява двупосочно в едно платно в посока Бургас поради частични ремонтни дейности на асфалтовата настилка. Движението в участъка Кранево – Варна при 83 км е ограничено моторни превозни средства над 10 тона. Обходният маршрут е през Кичево и Оброчище. Преминаването по пътя Старо Оряхово – Гроздьово до 17 км се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. \r\nДиана СТОЕВА", "date": "2018.11.11", "title": "Варна: Движението по пътя Варна – Златни пясъци се осъществява в едно платно до местност Траката заради ремонтни дейности"}
{"url": "http://www.focus-news.net/news/2018/11/11/2588935/kyustendil-dvizhenieto-po-tretoklasen-pat-107-rila-pastra-se-osashtestvyava-v-edna-lenta-pri-km-11-poradi-remontni-deynosti-na-avariral-vodoprovod.html", "text": "Движението по третокласен път 107 Рила – Пастра се осъществява в една лента при км 11+200 поради ремонтни дейности на аварирал водопровод. Това съобщиха за  Радио „Фокус“ – Пирин  от Областно пътно управление – Кюстендил. Затворена е лентата за движение в посока село Рила, като движението се осъществява двупосочно в лентата в посока село Пастра. Движението се осъществява в една лента поради извършване на аварийно-възстановителни дейности по обрушване на ската по третокласен път 107 в участъка село Пастра – Рилски манастир от км 27+575 до км 27+825. Ограничава се движението за кратки периоди от 10 минути и се регулира със светофарна уредба и при необходимост от сигналисти. Пътните настилки са мокри, на места с намалена видимост. От Областно пътно управление – Кюстендил отправят апел към водачите на моторни превозни средства шофьорите да се движат със съобразена скорост и да спазват правилата за движение. \r\nЛора КАЛЧЕВА", "date": "2018.11.11", "title": "Кюстендил: Движението по третокласен път 107 Рила – Пастра се осъществява в една лента при км 11 поради ремонтни дейности на аварирал водопровод"}
{"url": "http://www.focus-news.net/news/2018/11/11/2588937/anadolu-agency-erdogan-i-tramp-provedoha-kratka-sreshta-v-parizh.html", "text": "Президентите на Турция и САЩ Реджеп Таийп Ердоган и Доналд Тръмп разговаряха за кратко в събота по време на вечеря в Париж, на която домакин беше френският лидер Еманюел Макрон, предава  „Анадолската агенция“ . \r\nТурският държавен глава пристигна във френската столица в събота по покана на Макрон да присъства на мероприятията по случа 100 години от края на Първата световна война. \r\nВечерята бе дадена от френския президент в чест на световните лидери и техните съпруги, които дойдоха в Париж, за да присъстват на събитието. Агенцията отбелязва, че след пристигането си Ердоган е провел и 45-минутна среща с генералния секретар на ООН Антонио Гутериш. \r\nПо време на двудневното си посещение турският президент ще проведе няколко двустранни срещи със световни лидери, най-важната от които е с Тръмп. \r\nНа мероприятията, организирани от Макрон в Париж ще присъстват близо 100 световни лидера, включително президентът на Русия Владимир Путин. \r\nПревод и редакция:", "date": "2018.11.11", "title": "Anadolu Agency: Ердоган и Тръмп проведоха кратка среща в Париж"}
{"url": "http://www.focus-news.net/news/2018/11/11/2588927/ministar-tsetska-tsacheva-dokladat-ot-proverkata-za-bonusite-v-agentsiyata-po-vpisvaniyata-se-ochakva-v-kraya-na-sledvashtata-sedmitsa.html", "text": "Блокиралият бизнеса у нас крах на Търговския регистър не е достатъчна причина в администриращата го Агенция по вписванията да не си раздадат бонуси. Това стана ясно от думите на правосъдния министър Цецка Цачева в предаването „Тази неделя” по  бТВ . „Имаше срив, имаше криза по отношение на Търговския регистър и Регистъра на юридическите лица с нестопанска цел, но останалите три регистъра на агенцията работеха безпроблемно. След възстановяването на Търговския регистър бяха положени невероятни усилия да се навакса със закъснението, вписванията вече се извършват в записания в закона срок”, подчерта тя. \r\nПо думите ѝ в момента върви проверка на целесъобразността и законосъобразността на раздаваните бонуси, като доклад по въпроса са очаква в края на следващата или началото на по-следващата седмица. \r\nПред медиите самата шефка на агенцията Габриела Козарева не каза къде в диапазона 700-3000 лв. е собственият й бонус. Днес Цачева отбеляза, че подчинената й има такова право. Тя допълни, че Козарева е поела агенцията „в най-критичния момент” и свършеното в краткия период „заслужава да бъде оценено”. \r\nНа въпрос защо България остана без Търговски регистър, Цачева заяви, че върви проверка от компетентните служби. „Имат законови срокове, надявам се до края на годината проверката да бъде приключена”, обясни тя.", "date": "2018.11.11", "title": "Министър Цецка Цачева: Докладът от проверката за бонусите в Агенцията по вписванията се очаква в края на следващата седмица"}
{"url": "http://www.focus-news.net/news/2018/11/11/2588939/tass-erdogan-i-tramp-sa-obsadili-sluchaya-hashogi-na-vecherya-v-parizh.html", "text": "Президентите на Турция и САЩ Реджеп Таийп Ердоган и Доналд Тръмп са обсъдили разследването на убийството на саудитския журналист Джамал Хашоги, пише в неделя вестник Daily Mail, предава  ТАСС. \r\nСрещата се е провела на организирана от френския президент Еманюел Макрон вечеря за чуждестранни гости в Париж. Прессекретарят на Белия Дом Сара Сандърс потвърди, че държавните глави са „седели на вечерята един до друг и са обсъждали трагичната ситуация около Хашоги“. \r\nПревод и редакция:", "date": "2018.11.11", "title": "ТАСС: Ердоган и Тръмп са обсъдили случая „Хашоги“ на вечеря в Париж"}
{"url": "http://www.focus-news.net/news/2018/11/11/2588938/veliko-tarnovo-bezplatni-izsledvaniya-na-kravnata-zahar-shte-se-provedat-v-gorna-oryahovitsa.html", "text": "Безплатни изследвания на кръвната захар ще се проведат в Горна Оряховица. Целта е превенция на диабет и откриване на пациенти в предклинична фаза, съобщават за  Радио „Фокус“ – Велико Търново  от Многопрофилната болница за активно лечение „Св. Иван Рилски“, организатор на инициативата. Прегледите ще се проведат в местния болничен стационар на 14 ноември. Поводът е Световния ден за борба с диабета, който се отбелязва на тази дата. Акцията ще протече от 07.30 до 10.00 часа в заседателната зала на първия етаж на болницата до регистратурата. \r\nВсички желаещи да се изследват трябва да си запазят час на регистратурата на телефони 0618 6 06 79 или 0878 746 480 в предходните дни или на самия ден. Изследванията на кръвната захар ще бъдат направени в клиничната лаборатория на болницата с прецизен глюкоанализатор под контрола на д-р Нина Петкова, началник на лабораторията. Медиците напомнят, че желаещите не трябва да са закусвали и употребявали подсладени напитки преди изследването (измерването на кръвна глюкоза се прави на гладно). \r\nЛуиза ТРАНЧЕВА", "date": "2018.11.11", "title": "Велико Търново: Безплатни изследвания на кръвната захар ще се проведат в Горна Оряховица"}
{"url": "http://www.focus-news.net/news/2018/11/11/2588940/chez-razpredelenie-investira-v-moshtnosti-za-razvitie-na-industrialna-zona-bozhurishte.html", "text": "ЧЕЗ Разпределение България осигури 13 MW мощност в първия етап на захранване с електроенергия на индустриална зона „Божурище“. Това съобщиха от пресцентъра на  ЧЕЗ . В рамките на проекта компанията положи 56 935 метра кабелни линии средно напрежение от кв. „Модерно предградие“ до локацията. За изграждане на новата енергийна инфраструктура ЧЕЗ Разпределение инвестира 1.65 млн. лв. За захранване на отделните обекти, разположени на територията на индустриалната зона, е изграден вътрешен пръстен с нови кабелни линии 20 kV, с обща дължина на вложения кабел близо 13 км. \r\n„За нас е важно да инвестираме в подобни проекти, които допринасят за икономическото развитие на страната. Те привличат милиони левове чуждестранни инвестиции, като същевременно водят до разкриването на много нови работни места. Надяваме се зоната да се развива успешно и съобразно нуждите на града и хората“, коментира Томаш Пецка, главен директор „Управление на активите“ на ЧЕЗ Разпределение България.  \r\nОсигуряването на 13 MW мощност е само първият етап от проекта по електрозахранване на индустриалната зона в Божурище. След пълното му изпълнение ЧЕЗ Разпределение България ще осигури мощности от 30 MW.", "date": "2018.11.11", "title": "ЧЕЗ Разпределение инвестира в мощности за развитие на индустриална зона „Божурище“"}
{"url": "http://www.focus-news.net/news/2018/11/11/2588931/varna-v-grada-shte-se-provede-protest-sreshtu-visokite-tseni-za-gorivata.html", "text": "Нов протест срещу повишаването на цените на горивата ще се проведе във Варна от 11.00 часа, предаде репортер на  Радио „Фокус“ – Варна . Протестиращите ще се съберат пред сградата на Общината, но отново се очакват блокади по основни пътни артерии. Организираното шествие ще се включи в националния протест срещу повишаване на цените на горивата и за увеличение на пенсии и заплати редом с 30 други български градове.  \r\nПротестиращите искат диференцирана данъчна ставка за горива, храни и лекарства, както и незабавно спиране на законопроектите за гражданската отговорност и за местните данъци и такси в частта автомобили. С националния протест се поставят шест искания към правителството и парламента и дадоха срок от една седмица на управляващите.  \r\nВчера във Варна над 250 автомобила, мотористи, велосипедисти и стотици граждани се включиха в протеста срещу високите цени на горивата. Проявата бе и в подкрепа на майките на деца с увреждания, които протестират в София с искане за оставката на Валери Симеонов. Водачи и пътници се събраха в 13.00 часа на паркинга на търговския обект на ул. „Атанас Москов“ 2, след което с развети трибагреници автомобилите потеглиха към сградата на Община Варна, където се проведе митинг. Колоната от автомобили, която бе дълга километри, бе съпровождана от полицейски патрул и премина по бул. „Владислав Варненчик“ и по бул. „Мария Луиза“ до сградата на Община Варна, като движението по бул. „Владислав Варненчик“ от автомагистрала „Хемус“ в посока центъра бе затруднено и заради ремонтните дейности по изграждане на кръговото кръстовище в района на автогарата. \r\nДиана СТОЕВА", "date": "2018.11.11", "title": "Варна: В града ще се проведе протест срещу високите цени за горивата"}
{"url": "http://www.focus-news.net/news/2018/11/11/2588929/ministar-tsetska-tsacheva-rumen-radev-podnese-ednostranno-faktite-v-obrashtenieto-si-kam-natsiyata-ako-ne-znaeh-koy-go-e-proiznesal-shtyah-da-go-razcheta-kato-lider-na-opozitsiyata.html", "text": "Румен Радев поднесе едностранно фактите в обръщението си към нацията, ако не знаех кой го е произнесъл, щях да го разчета като лидер на опозицията. Това каза министърът на правосъдието Цецка Цачева в предаването „Тази неделя” по  бТВ  във връзка с изявлението на президента, който съзря икономически интереси в част от законовите текстове. В отговор на въпроса лобистки ли са законите, които гласува парламентът, тя отговори: „Има отделни примери, които би могло да се допуска, че има такива закони, но да се лепи етикет на цялата законодателна дейност, която е прозрачна, е пресилена теза”. \r\nСпоред нея Румен Радев е поднесъл „едностранно” фактите в своето обръщение към нацията. „Ако не знаех кой е произнесъл тези думи, щях да ги разчета като лидер на опозицията”, отбеляза тя. \r\nЦачева каза още, че се очаква през следващата седмица ЕК в новия си доклад по Механизма за сътрудничество и проверка да похвали усилията на институциите у нас. \r\nПо повод корупционния скандал в Държавната агенция за българите в чужбина, Цачева коментира, че още от момента, в който е поела поста, се работи по конкретни проблеми, сред които на първо място е удостоверението за български произход, което често не може да стъпи на документални доказателства заради унищожаването на всякакви с това архиви в съседни държави. \r\nТя беше категорична, че не е политическа саморазправа уволнението на подалата множество сигнали за участието на политици националисти в престъпни практики служителка в правосъдното министерство Катя Матева. \r\nЦачева посочи, че инспекторатът на Министерския съвет е довел до образуването на дисциплинарно производство заради загубени преписки и 17 000 молби, оставени без последствия. Освен това от ДАНС ѝ е бил отнет допускът до класифицирана информация, а прокуратурата ѝ е образувала досъдебно производство.", "date": "2018.11.11", "title": "Министър Цецка Цачева: Румен Радев поднесе едностранно фактите в обръщението си към нацията, ако не знаех кой го е произнесъл, щях да го разчета като лидер на опозицията"}
{"url": "http://www.focus-news.net/news/2018/11/11/2588941/sport-silen-dazhd-otlozhi-finala-boka-huniors-rivar-pleyt.html", "text": "Историческият финал на „Копа Либертадорес“ между Бока Хуниорс и Ривър Плейт бе отложен с един ден. Двубоят за короната на Южна Америка трябваше да се състои късно снощи на стадион \"Ла Бомбонера\", но заради проливен дъжд в аржентинската столица бе изместен за днес от 21:00 часа. Теренът и трибуните бяха наводнени и футбол не можеше да се играе. \r\nФиналът „Либертадорес“ за последна година ще бъде в два мача. Реваншът по програма е на 24 ноември на стадион \"Монументал\".", "date": "2018.11.11", "title": "Спорт: Силен дъжд отложи финала Бока Хуниорс - Ривър Плейт"}
{"url": "http://www.focus-news.net/news/2018/11/11/2588945/ministar-krasimir-valchev-za-parvi-pat-ot-20-godini-srednata-uchitelska-zaplata-nadvishava-tazi-za-stranata.html", "text": "Следващата година за първи път средната учителска заплата ще надвиши средната за страната от, може би, над две десетилетия. Това каза министърът на образованието и науката Красимир Вълчев в интервю за предаването “Неделя 150“ на  БНР .  \r\n\"При всички случаи увеличението на възнагражденията увеличава желанието за включване в професионално направление в системата на висшето образование, които приключват със завършване на педагогическа правоспособност. Увеличава желанието на хора, които са придобили такава педагогическа правоспособност, но са напуснали системата\", коментира той. \r\n\"450 милиона са допълнително средствата с източник държавния бюджет, от тях 330 милиона са за увеличение на заплатите на педагогическите специалисти. Това са учители, директори и други педагогически специалисти, като психолози, педагогически съветници, логопеди и т.н. Отделно имаме 30 милиона за увеличение на възнагражденията на непедагогическия персонал с минимум 10%. Що се отнася до увеличението на възнагражденията на учителите, ще подпишем анекс към колективния трудов договор заедно със социалните партньори - това са синдикалните организации и организациите на директорите в системата. Във всички случаи ще имаме общо увеличение и това общо увеличение най-вероятно ще бъде 20%. С общото увеличение е много важно да мотивираме не само днешното поколение учители, но и бъдещите учители\", поясни министърът за изразходването на отпуснатите 300 милиона повече средства в бюджета за образование за 2019 година.  \r\nПо думите му що се отнася до диференцираното заплащане, има и такова заплащане в системата. \"Последната година година и половина увеличихме два пъти с половин процент неговата тежест. То в момента е над 4%, но отделно въведохме със Закона за предучилищното и училищното образование ежегодна атестация, от която ще зависят учителските заплати и кариерното развитие в бъдеще. Тази атестация включва различни критерии, тя е на ниво учител. Много е трудно да оценим, да имаме система от обективни и измерими показатели, която да оцени труда на всеки един учител, още повече, че работата на един учител допринася и за резултатите по друг предмет, примерно учителят по математика допринася за резултатите по физика и обратното“, коментира министърът. \r\nКрасимир Вълчев посочи дисциплините, по които липсват преподаватели. \"Традиционно липсват по езици и информационни технологии. Особено остър се оказа недостигът по математика и по физика. По химия също очакваме това да се случи. Ресурсни учители, дори за начални учители имаме недостиг. Ние трябва да имаме повече учители, отколкото е необходимо на системата, за да можем да имаме подбор\", поясни той. Той допълни, че относно областите, в които има липси, в момента няма такъв видим недостиг, защото \"все още имаме резерви на пазара на труда“. \r\nВълчев посочи още, че “ежегодно 4000 учители се пенсионират, от 90 000 в нормална възрастова структура, трябва ежегодно да се пенсионират 2000 и няколко“, посочи още Красимир Вълчев. \r\nЗа липсата на дискусии и противоборства в сферата на образованието при обсъждането на първо четете на Бюджет 2019, министърът коментира, че си го обяснява с относителния консенсус, който има - политически и обществен, че трябва да се инвестира в образование и да се увеличават възнагражденията на учителите. \"Имаме този консенсус, защото вярваме в образованието“, каза той. \r\n\"Няма как да имаме добре развито общество, ако нямаме добро образование. Ако днес не инвестираме в учители, ако не направим така, че да включим всяко едно дете в образователната система. Ако не обвържем това, което учим като съдържание и като профилна структура с потребностите на пазара на труда, ако не модернизираме образованието“, каза още той.", "date": "2018.11.11", "title": "Министър Красимир Вълчев: За първи път от 20 години средната учителска заплата надвишава тази за страната"}
{"url": "http://www.focus-news.net/news/2018/11/11/2588944/afp-voennite-deystviya-veche-se-vodyat-v-zhilishtnite-rayoni-na-hodeyda.html", "text": "Военните действия в ключовото йеменско пристанище Ходейда вече се водят в жилищните райони на контролирания от бунтовниците „хусити“ град, съобщава  AFP , като се позовава на военни източници. \r\nПро-правителствените сили, подкрепяни от коалицията начело със Саудитска Арабия и Обединените арабски емирства (ОАЕ) са влезли в кварталите в източната част на Ходейда и „ги прочистват от бунтовници“, както е заявил източникът на „Франс прес“. \r\nПревод и редакция:", "date": "2018.11.11", "title": "AFP: Военните действия вече се водят в жилищните райони на Ходейда"}
{"url": "http://www.focus-news.net/news/2018/11/11/2588946/", "text": "Задържани са двама мъже за нанесен побой в град Исперих. Съобщиха от  ОДМВР - Разград . Около 15.40 часа на 9 ноември 38-годишен мъж с инициали Е.С. засякъл с „Ауди“-то си товарен автомобил „Ивеко“, управляван от мъж с инициали Р.И. на 56 години от село Осенец. Шофьорът на „Ауди“-то от село Лъвино и неговият спътник опитали да нанесат побой на водача на камиона, но успели да счупят само страничното му огледало. Малко по-късно, по улица „Ахинора“, двамата засекли и спрели изпреварилия ги товарен „Мерцедес“, шофиран от мъж с инициали С.Р. на 53 години от Разград. Започнали да удрят с ръце по главата водача. В този момент екип на „Пътна полиция“ спрял до тях, за да прекрати боя. 38-годишният мъж  отказал да изпълни полицейските разпореждания като входа на проверката той  е тестван за употреба на алкохол и наркотици. Пробата с дрегер отчела 2,52 промила, а „Drug check“-ът се оказал положителен на амфетамин. От направената справка е установено, че мъжът с инициали Е.С. е неправоспособен, криминално проявен и осъждан. Той и спътникът му са задържани в РУ - Исперих. По случая е образувано бързо производство.", "date": "2018.11.11", "title": "Разград: Задържани са двама мъже за нанесен побой над шофьор в град Исперих"}
{"url": "http://www.focus-news.net/news/2018/11/11/2588942/darzhavniyat-glava-rumen-radev-provede-razgovor-s-prezidenta-na-sasht-donald-tramp-v-parizh.html", "text": "Държавният глава Румен Радев проведе разговор с президента на САЩ Доналд Тръмп в Париж. Това става ясно от публикация в официалния профил на президента Румен Радев в социалната мрежа  „Фейсбук“ . Срещата между двамата президенти се състоя по време на посещението им в музей д‘Орсе.", "date": "2018.11.11", "title": "Държавният глава Румен Радев проведе разговор с президента на САЩ Доналд Тръмп в Париж"}
{"url": "http://www.focus-news.net/news/2018/11/11/2588943/adelina-stefanova-hram-vavedenie-bogorodichno-blagoevgrad-sveti-mina-e-svetetsat-na-zhelaniyata-svarzani-s-duhovnostta-na-choveka-i-s-negoviya-zhivot-na-zemyata.html", "text": "Православната църква почита свети Мина – светецът на желанията. Това каза за  Радио „Фокус“ - Пирин  Аделина Стефанова, уредник в храм „Въведение Богородично“ в Благоевград. Тя уточни, че това е един от силните светци в Пиринския регион. Стефанова обясни, че свети Мина не изпълнява материални желания, а такива, които са духовни – за рожба, за обвързване, за семейство, за брак, за загубени хора, в общи линии желания, които са свързани с духовността на човека и с неговия живот на земята. „Иконата, изложена целогодишно на миряните, е посещавана и тачена не само на днешния ден, но и през цялата година, дори на големите църковни празници опашката пред иконата на свети Мина не намалява. Жалко ще бъде, ако всеки се уповава на суеверието и пристъпваме към иконата с материални желания, но вярвам, че много от хората с истинска вяра, надежда и любов пристъпват с молитва към тази икона“, добави тя. \r\nЛора КАЛЧЕВА", "date": "2018.11.11", "title": "Аделина Стефанова, храм „Въведение Богородично“ - Благоевград: Свети Мина е светецът на желанията, свързани с духовността на човека и с неговия живот на земята"}
{"url": "http://www.focus-news.net/news/2018/11/11/2588936/aleksandar-stamboliyski-sayuz-na-balgarskite-transportni-rabotnitsi-protestat-sreshtu-tsenite-na-gorivata-shte-premine-prez-ulitsite-na-blagoevgrad-i-shte-izleze-na-glaven-pat-e-79.html", "text": "Протест срещу „социалното убийство на България“ ще се проведе в Благоевград. Това каза за  Радио „Фокус“ - Пирин  председателят на Синдикалната конфедерация „Съюз на българските транспортни работници“ в Благоевград Александър Стамболийски. Той добави, че сборният пункт, където трябва да се съберат протестиращите, е пред Първи корпус на Югозападен университет „Неофит Рилски“ в 11.30 часа. По думите му след това автошествие ще премине през главните улици на града и ще излезе на главен път Е-79. Стамболийски уточни, че този път няма да стигнат до разклона за село Железница, а всички коли ще бъдат паркирани в района на полигона край Благоевград, тъй като там е по-широко и по-удобно, а този път очакват доста повече хора в сравнение с миналата седмица, когато протестиращите също не бяха никак малко. Председателят на Синдикалната конфедерация „Съюз на българските транспортни работници“ добави, че до момента в социалните мрежи изключително много хора са заявили участието си в протеста. Той каза още, че протестиращи от Гоце Делчев също ще се присъединят към благоевградския протест и ще пристигнат на полигона. Александър Стамболийски каза още, че и в Разлог ще има протест, който ще започне в 12.00 часа. \r\nНатали СТЕФАНОВА", "date": "2018.11.11", "title": "Александър Стамболийски, Съюз на българските транспортни работници: Протестът срещу цените на горивата ще премине през улиците на Благоевград и ще излезе на главен път Е-79"}
{"url": "http://www.focus-news.net/news/2018/11/11/2588948/prof-todor-kantardzhiev-natsionalniyat-tsentar-po-zarazni-i-parazitni-bolesti-pravi-kampaniya-za-bezplatno-izsledvane-na-polovo-predavani-bolesti.html", "text": "Националният център по заразни и паразитни болести прави кампания за безплатно изследване на полово предавани болести. Това каза директорът на Националния център по заразни и паразитни болести проф. д-р Тодор Кантарджиев в интервю за  Агенция „Фокус“  за грипа и заболеваемостта през есента. „Ще изследваме двойки, които искат да имат деца, но нямат. Трябва да са под 40-годишна възраст. Изследваме ги безплатно за хламидия, трахоматис, микоплазма и за гонорея. Изследването е с най-модерните генетични методи. Освен това всички хора, които ходят по кабинетите за полово предавани болести могат да се изследват безплатно, ако имат течение от пикочния канал и жените, ако имат възпаление на шийката на матката“, обясни проф. Кантарджиев. По думите му това се прави, защото полово предаваните болести, ако не се лекуват и диагностицират добре, са най-голямата причина за безплодието в българските семейства. \r\nДеница КИТАНОВА Пълния текст на интервюто четете в „Мнение”", "date": "2018.11.11", "title": "Проф. Тодор Кантарджиев: Националният център по заразни и паразитни болести прави кампания за безплатно изследване на полово предавани болести"}
{"url": "http://www.focus-news.net/news/2018/11/11/2588951/pazardzhik-okolo-300-dushi-se-sabraha-na-organiziraniya-protest-v-grada-sreshtu-visokite-tseni-na-gorivata.html", "text": "Около 300 души се събраха на организирания протест в града срещу високите цени на горивата, предаде репортер на  Радио „Фокус“ – Пазарджик . Според протестиращите трябва да има масовост на протестите, за да има реален резултат върху цените на горивата. Хората се обединиха и върху основните искания на протестиращите в страната за увеличение на минималната заплата, пенсиите, възнагражденията на медицинските работници, както и на работещите в сфери като металургията, машиностроенето, химията, добива на подземни богатства и енергетиката. „Не може средната работна заплата в България да е 510 лв., а застраховките и месечните сметки да достигат до 1000 лв. Докато стоим пасивно и не поемаме инициатива за радикална гражданска позиция, нещата в страната няма да се оправят и системата бавно ще ни убива. Не е човешко това, което се случва. Всичко расте с изключение на заплатите. Не може българин да плаща застраховки и винетки на стойността на автомобила. Трябва да се работи за благото на гражданите – нещо, което управляващите забравиха“, казаха по време на протеста организаторите.  \r\nСред протестиращите има и таксиметрови шофьори, които твърдят, че са пряко зависими от цените на горивата. Позицията си заявиха и майки на деца с увреждания, които посочиха, че системата убива във всички сфери на нашия живот. По време на протеста на Битака в Пазарджик бяха пускани и записи на майки на деца с увреждания от Националния протест пред Министерски съвет, както и запис с изказването на вицепремиера Валери Симеонов. \r\nПротестът в Пазарджик преминава на фона на патриотични песни. На протестиращите бяха раздадени и стикери „Системата ни убива“, които водачите на МПС залепиха на стъклата си. Гражданите се отправиха към Пловдив, където ще се слеят с протестиращите там. Колоната от автомобили се движи по пътя Пазарджик - Пловдив при засилено полицейско присъствие по всички кръстовища, водещи към изхода на града. \r\nАлбена ЖИЛЕКОВА", "date": "2018.11.11", "title": "Пазарджик: Около 300 души се събраха на организирания протест в града срещу високите цени на горивата"}
{"url": "http://www.focus-news.net/news/2018/11/11/2588954/plovdiv-nad-500-avtomobili-i-motori-se-sabraha-v-grada-na-protest-sreshtu-visokite-tseni-na-gorivata.html", "text": "Над 500 автомобили и мотори се събраха в Пловдив, за да протестират срещу високите цени на горивата, предаде репортер на  Радио „Фокус“ - Пловдив . На паркинга пред хипермаркета на бул. „България“ присъстват и много хора, дошли без своите превозни средства, но подкрепящи исканията на протестиращите. В момента пристигат автомобили и мотори от Пазарджик, които ще подкрепят протестното шествие в Пловдив. Движението по булеварда е изключително затруднено. Полицейското присъствие е засилено. Шествието ще потегли след минути по бул. „България“, като ще премине през Панаира, бул. „Източен\" и бул. \"Христо Ботев\". Възможно е да бъде блокиран и бул. „Шести септември“.  \r\nТони МИХАЙЛОВ", "date": "2018.11.11", "title": "Пловдив: Над 500 автомобили и мотори се събраха в града на протест срещу високите цени на горивата"}
{"url": "http://www.focus-news.net/news/2018/11/11/2588953/rumen-hristov-sds-tryabva-da-se-opitame-da-obedinim-desnite-formatsii.html", "text": "СДС като най-старата формация, с най голям опит и влияние, трябва да се опита да обедини десните формации. Това каза на конференция председателят на СДС Румен Христов, предаде репортер на  Агенция „Фокус“ . „Искаме да стегнем редиците си, да обсъдим с кои формации бихме могли да си сътрудничим“, заяви той. „СДС е най-старата дясна партия в България, благодарение на която сменихме строя - от комунистическа страна се превърнахме в член на ЕС и НАТО“, обяви Румен Христов. „Работихме в много тежък период. Благодарение на познанията ни, волята и желанието успяхме да постигнем много, но не и мечтата на българите - да се чувстват като европейци“, коментира председателят на СДС. „Не трябва да хленчим, а „за да запретнем ръкави“, ние от старата десница, и да се опитаме да променим процеса на управление. Той е консуматорски, грешен, върви с криза след криза, скандал след скандал“, посочи Румен Христов и допълни, че страната има нужда от промяна, в която СДС трябва да участва. \r\nСДС отдаде почит на загиналите в Първата световна война с минута мълчание \r\nБиляна ИВАНОВА", "date": "2018.11.11", "title": "Румен Христов, СДС: Трябва да се опитаме да обединим десните формации"}
{"url": "http://www.focus-news.net/news/2018/11/11/2588952/varna-poveche-ot-100-dushi-se-sabraha-na-protesta-v-grada-sreshtu-visokite-tseni-na-gorivata.html", "text": "Повече 100 души са се събрали на протест в града срещу високите цени на горивата, предаде репортер на  Радио „Фокус” - Варна . Те започнаха да се събират малко преди 11.00 часа пред сградата на Общината. Много от протестиращите носят знамена. До импровизираната грамада пред градската управа те разпънаха плакат с надпис: „Солидарността е нашето оръжие срещу властта”. Около 11.00 часа група мотористи спряха мотоциклетите си до пешеходната пътека на булеварда и се присъединиха към протеста. В инициативата участват и майки на деца и младежи с увреждания. В протеста се включиха и членове на партия „Възраждане”. С надути клаксони шофьори, чакащи но светофара пред Общината подкрепяха символично протеста.   \r\nДиана СТОЕВА", "date": "2018.11.11", "title": "Варна: Повече от 100 души се събраха на протеста в града срещу високите цени на горивата"}
{"url": "http://www.focus-news.net/news/2018/11/11/2588956/aktsenti-v-predavaneto-chudesata-na-severozapada-po-radio-fokus.html", "text": "В предаването „Чудесата на Северозапада“, съвместно издание на  Радио „Фокус“  и Предприемачи ГЕРБ всяка седмица ви представяме личности, борили се  за освобождението, културното и духовното въздигане на Северозапада. Една такава личност е капитан Атанас Узунов, когото благодарните потомци наричат защитника на Видинската крепост в онази война известна и като войната на капитаните, които защитиха Съединението в Сръбско българската война. В негова чест едно от видинските села носи неговото име – Майор Узуново, а самият Атанас Узунов е и почетен гражданин на Видин. За подвига на капитан Атанас Узунов и защитата на Видинската крепост ще разберем от Христина Кирилова, историк в Регионалния исторически музей във Видин.  \r\nВ „Чудесата на Северозапада“ ви разказваме и отдавна забравени история, като тази за прочутия датски писател Ханс Кристиан Андерсен, който е посетил Видин. Историята ни разказва Тодор Младенов от Регионална библиотека „Михалаки Георгиев“- Видин.  \r\nВсяка седмица ви разказваме за Северозападния регион, за хората, свързали живота си с този край и с делата си допринасящи за неговия просперитет и развитие. За това колко средства привличат видинските общини за следващата 2019 година по инфраструктурни и социални проекти ще разберем от Цветомир Ценков, експерт „Комуникация, информация и логистика“ в Областния  информационен център - Видин.  \r\nПредаването „Чудесата на Северозапада“ се излъчва всяка неделя от 13.00 до 14.00 часа. Водещ е Анна Лозанова.", "date": "2018.11.11", "title": "Акценти в предаването „Чудесата на Северозапада“ по Радио „Фокус“"}
{"url": "http://www.focus-news.net/news/2018/11/11/2588958/reuters-svetovnite-lideri-otbelyazvat-100-godishninata-ot-kraya-na-parvata-svetovna-voyna-v-parizh.html", "text": "Към френският президент Еманюел Макрон ще се присъединят още 70 световни лидери в 11 часа (12 часа българско време) в неделя, за да отбележат един век от края на Първата световна война и да почетат паметта на милионите войници, загинали в конфликта, отбелязва  Reuters \r\nТочно в 11 часа на 11 ноември 1918 година оръдията на Западния фронт заглъхнаха, отбелязвайки края на четиригодишния конфликт, който отне животите на 10 милиона войници и мирни граждани. \r\nСто години по-късно, Макрон ще почете тези войници и техните семейства с реч в подножието на Триумфалната арка, построена от Наполеон Бонапарт през 1806 година, където е погребан незнаен войн по време на ПСВ. \r\nПрезидентите на Русия и САЩ Владимир Путин и Доналд Тръмп и германският канцлер Ангела Меркел са сред десетките монарси, държавни глави и премиери, които ще присъстват на церемонията преди да се присъединят към френския президент за обяд в Елисейския дворец. \r\nПревод и редакция:", "date": "2018.11.11", "title": "Reuters: Световните лидери отбелязват 100-годишнината от края на Първата световна война в Париж"}
{"url": "http://www.focus-news.net/news/2018/11/11/2588959/burgas-v-grada-zapochna-vtoriyat-protest-sreshtu-tsenite-na-gorivata.html", "text": "В града започна вторият протест срещу цените на горивата, предаде репортер на  Радио „Фокус\" - Бургас . Движението този път няма да бъде спряно. „Ако спрем движението, никой няма да ни види\", каза Станислав Тенев, един от организаторите. По думите му идеята им е да направят парадна обиколка. Първата кола ще спре на бензиностанция „Ромпетрол\" и ще се движат само в дясна лента, за да могат останалите автомобили да преминават през лява лента. „Ще спрем и на бензиностанция „Лукойл\", за да заредим за сумата от 0.50 лв. до 1 лв.\", каза още Тенев. По думите му протестиращите ще преминат през ул. „Крайезерна\", след това от кръговото кръстовище „Трапезица\" и ще се върнат обратно. Според Тенев този път присъстващите са повече отколкото на предходния протест, като броят на събралите се автомобили е около 200 - 250.  \r\nДеница ДИМИТРОВА", "date": "2018.11.11", "title": "Бургас: В града започна вторият протест срещу цените на горивата"}
{"url": "http://www.focus-news.net/news/2018/11/11/2588955/rumen-hristov-sds-obezatelno-tryabva-da-badem-v-sledvashtiya-parlament.html", "text": "СДС обезателно трябва да присъства в следващия парламент. Това каза на конференция председателят на СДС Румен Христов, предаде репортер на  Агенция „Фокус“ . „Трябва да сме амбицирани, да постигнем добър резултат и мнозинство“, заяви той и уточни, че СДС ще търси обединение с други десни формации. „Иска ми се да не забравяме всичко, което се случи благодарение на СДС. Иска ми се да превърнем носталгичната политика на СДС в прагматична“, обяви Румен Христов. „СДС трябва да бъде прагматична формация, която да защитава интереса на гражданите“, коментира той. „Политика се прави в парламента, извън него трудно изпращаме сигнали до избирателите си“, каза още той. \r\nБиляна ИВАНОВА", "date": "2018.11.11", "title": "Румен Христов, СДС: Обезателно трябва да бъдем в следващия парламент"}
{"url": "http://www.focus-news.net/news/2018/11/11/2588950/korneliya-ninova-bsp-shte-vnesem-otnovo-podpiskata-v-api-ne-s-4-a-sas-79-podpisa-elate-i-ni-izvadete-ot-parlamenta-za-tova-che-iskame-istinata.html", "text": "Ще внесем отново подписката в АПИ не с 4, а със 79 подписа – елате и ни извадете от парламента за това, че искаме истината и че се борим срещу евентуални корупционни практики. Това каза лидерът на БСП Корнелия Нинова пред журналисти преди началото на Националния съвет на партията, предаде репортер на  Агенция „Фокус“.  „Ще се обърна към всички членове на Националния съвет с предложение да приемем декларация, обръщение към българските институции и граждани в защита на колегите депутати, четирима подписали искането до АПИ за ревизия на строителството на АПИ“, каза Нинова във връзка с внесеното искане от Елена Йончева, Крум Зарков, Георги Свиленски и Христо Проданов и искането на Строителната камара за техните оставки.  „Президентът е прав, че свободомислието се наказва. Не само се наказва, то просто се тъпче. Потъпкват се основни човешки права и свободи, затова ще се обърнем днес към всички български граждани да защитим тези права и свободи. Абсолютно е недопустимо в правова и демократична държава бизнес да поставя условия на депутатите, да не изпълняват основните си правомощия, да искат информация и да се борят срещу корупцията. Обръщам се към Камарата на строителите. Знаем колко сте големи и колко сте силни, но има неща, които са по-силни и по-големи от всеки от нас. Това са Конституцията и основните права на българските граждани. Нито ще подават оставки четиримата, нито ще спрат да ходят на работа“, заяви още Нинова. Лидерът на БСП допълни, че идеята е декларацията да бъде в защита на депутатите със свалени имунитети Елена Йончева и проф. Георги Михайлов. \r\nДеница КИТАНОВА", "date": "2018.11.11", "title": "Корнелия Нинова, БСП: Ще внесем отново подписката в АПИ не с 4, а със 79 подписа – елате и ни извадете от парламента за това, че искаме истината"}
{"url": "http://www.focus-news.net/news/2018/11/11/2588961/rumen-hristov-sds-nyama-samnenie-che-shte-ima-predsrochni-izbori-vaprosat-e-koga.html", "text": "Няма съмнение, че ще има предсрочни избори - въпросът е кога. Това каза на конференция председателят на СДС Румен Христов, предаде репортер на  Агенция „Фокус“ . „Критикуваме управлението, защото това, което очакваха българите не се случи - икономически растеж, реформи в здравеопазването, образованието и съдебната система“, заяви той. „Искам в известен смисъл да оправдая СДС, защото от тези близо 30 години, управлява около 6. Каквото можахме - направихме“, коментира Румен Христов. „Трябва да постигнем реформаторско мнозинство в следващия парламент“, обяви председателят на СДС.  \r\nБиляна ИВАНОВА", "date": "2018.11.11", "title": "Румен Христов, СДС: Няма съмнение, че ще има предсрочни избори - въпросът е кога"}
{"url": "http://www.focus-news.net/news/2018/11/11/2588964/veliko-tarnovo-politsiyata-izdirva-36-godishen-mazh-vav-vrazka-s-ubiystvoto-v-gorna-oryahovitsa.html", "text": "Полицията издирва 36-годишен мъж във връзка с убийството в Горна Оряховица. Това съобщиха от пресцентъра на  МВР . Във връзка с извършеното тежко криминално престъпление полицията е обявила за национално издирване 36-годишният мъж от Горна Оряховица.  \r\nХората, които имат информация къде може да бъде открит, могат да сигнализират на тел. 062/620 437, 0618/ 60040, 60041, 60042, на тел.112 или в най-близкото управление на МВР.  \r\nАнонимността им е гарантирана.", "date": "2018.11.11", "title": "Велико Търново: Полицията издирва 36-годишен мъж във връзка с убийството в Горна Оряховица"}
{"url": "http://www.focus-news.net/news/2018/11/11/2588949/prof-todor-galunov-politolog-kritikite-na-opozitsiyata-kam-upravlyavashtite-che-byudzhet-2018-tseli-da-osiguri-predvaritelni-izborni-pobedi-sa-presileni.html", "text": "Критиките на опозицията към управляващите, че Бюджет 2018 цели да осигури предварителни изборни победи, са пресилени. Това каза в ефира на  Радио „Фокус“ – Велико Търново  политологът проф. Тодор Галунов. Според него няма държавна финансова рамка, която да не е предизборна, защото извънредните парламентарни избори винаги са алтернатива. „Все пак пред нас имаме цялата 2019 година и в нея ние ще имаме два вида избори – местни и за Европейски парламент. Аз мисля, че бюджетът е нормален и в него няма нещо, което може да бъде окачествено като строго предизборно. Така, че аз не виждам нищо, което да е по-политизирано от който и да е друг бюджет от предишните години“, коментира още експертът. Той добави, че предизборната кампания за двата вота, които ни предстоят през 2019 година – за местна власт и за Европейски парламент, вече е започнала. Според него агитацията не е спирала, а причината за това е, че българските политически партии постоянно търсят слабите си места. \r\nЛуиза ТРАНЧЕВА", "date": "2018.11.11", "title": "Проф. Тодор Галунов, политолог: Критиките на опозицията към управляващите, че Бюджет 2018 цели да осигури предварителни изборни победи, са пресилени"}
{"url": "http://www.focus-news.net/news/2018/11/11/2588962/varna-s-vikove-ostavka-protestirashtite-blokiraha-krastovishteto-na-bulevardite-mariya-luiza-i-slivnitsa.html", "text": "С викове „Оставка” около 11.30 часа протестиращите блокираха кръстовището на булевардите „Мария Луиза” и „Сливница”, предаде репортер на  Радио „Фокус” - Варна . Недоволстващите от цените на горивата, организирани чрез социалните мрежи, не позволяват на автомобили и автобуси на градския транспорт да преминат през кръстовището. Някои от шофьорите също подкрепят протеста с клаксони. Други правят опит да заобиколят автомобилите, спрели пред Общината. Към този час броят на протестиращите вече е над 200. На място има мотористи, както и семейства с малки деца.  \r\nДиана СТОЕВА", "date": "2018.11.11", "title": "Варна: С викове „Оставка” протестиращите блокираха кръстовището на булевардите „Мария Луиза” и „Сливница”"}
{"url": "http://www.focus-news.net/news/2018/11/11/2588957/korneliya-ninova-bsp-znaem-che-gerb-gi-e-strah-ot-sluzheben-kabinet-na-rumen-radev-no-tova-ne-mozhe-da-e-osnovanie-da-osporvat-konstitutsiyata-na-balgariya.html", "text": "Знаем, че ГЕРБ ги е страх от служебен кабинет на Румен Радев, но това не може да е основание да оспорват Конституцията на България. Това каза лидерът на БСП Корнелия Нинова пред журналисти преди началото на Националния съвет на партията, предаде репортер на  Агенция „Фокус“.  „Вчера ГЕРБ открито оспориха Конституцията на Република България, като оспориха демократичния характер на служебно правителство на президент, който е разписан в Конституцията. Г-н Цветанов си позволи да каже, че служебното правителство работи непрозрачно и едва ли не е заплаха за правовия ред в държавата. Това нещо е разписано в Конституцията. Не пипайте основополагащите темели на българската държава и българската държавност“, допълни още Нинова. Тя уточни, че свързва цялата поредица от събития, които са се случили последната седмица. „Отново атака по делото на Светла Бъчварова. Сваляне на имунитета на двамата колеги, заплахата от едрия бизнес, че няма да ни допускат до работа, защото искаме да проверим дали има нарушения, или не. Свързвам го в цяла поредица“, каза тя и посочи, че визира и изказването на Цветан Цветанов, че служебният кабинет е нещо вредно. „Как при Плевнелиев не беше вредно, сега защото е Румен Радев е вредно?\", попита още Нинова. Във връзка с обръщението на президента Румен Радев за демокрацията, Корнелия Нинова заяви, че споделя напълно казаното от държавния глава. \r\nДеница КИТАНОВА", "date": "2018.11.11", "title": "Корнелия Нинова, БСП: Знаем, че ГЕРБ ги е страх от служебен кабинет на Румен Радев, но това не може да е основание да оспорват Конституцията на България"}
{"url": "http://www.focus-news.net/news/2018/11/11/2588960/korneliya-ninova-bsp-shte-izpratim-do-evropeyskite-institutsii-deklaratsiyata-v-podkrepa-na-deputatite-koito-vnesoha-iskaneto-v-api-za-reviziya-na-patishtata.html", "text": "Ще изпратим до европейските институции декларацията в подкрепа на депутатите, които внесоха искането в АПИ за ревизия на пътищата. Това каза лидерът на БСП Корнелия Нинова пред журналисти преди началото на Националния съвет на партията, предаде репортер на  Агенция „Фокус“.  На въпрос дали прокуратурата и Цацаров потъпкват свободите на Елена Йончева и проф. Георги Михайлов, Нинова отговори: „Разбирам въпроса ви и желанието ви да се намеся с думи в работата на съдебната система и няма да го направя, защото досега говорихме за демокрацията, нали? Съдебната система е независима и политиците нямат право да се месят там. Те имат право да изразяват позиция. Нашата позиция е, че това срещу Елена Йончева и Георги Михайлов се прави срещу техните действия като депутати, политици и разследващ журналисти. Нарушенията ще се доказват в съда“, допълни още лидерът на БСП.  \r\nДеница КИТАНОВА", "date": "2018.11.11", "title": "Корнелия Нинова, БСП: Ще изпратим до европейските институции декларацията в подкрепа на депутатите, които внесоха искането в АПИ за ревизия на пътищата"}
{"url": "http://www.focus-news.net/news/2018/11/11/2588963/plovdiv-potegli-protestnoto-shestvie-v-grada-sreshtu-visokite-tseni-na-gorivata.html", "text": "Потегли протестното шествие в Пловдив срещу високите цени на горивата, предаде репортер на  Радио „Фокус\" - Пловдив . Дълги колони от автомобили и мотори с протестиращи се отправиха към Международен панаир - Пловдив. Всички шофьори използват клаксоните си, за да изразят своето недоволство, а спътниците им развяват българския трибагреник. Движението е изключително затруднено. Протестното шествие се охранява от полицията. Пътни полицаи регулират трафика. В шествието вече участват около 600 превозни средства. Автобусите от градския транспорт подминават спирките, тъй като протестиращите са заели две ленти за движение по булеварда.  \r\nТони МИХАЙЛОВ", "date": "2018.11.11", "title": "Пловдив: Потегли протестното шествие в града срещу високите цени на горивата"}
{"url": "http://www.focus-news.net/news/2018/11/11/2588947/liderat-na-bsp-korneliya-ninova-shte-predlozhi-na-plenuma-deklaratsiya-v-zashtita-na-deputatite-vnesli-podpiska-v-api.html", "text": "Лидерът на БСП Корнелия Нинова ще предложи на Пленума декларация в защита на депутатите, внесли подписка в АПИ, предаде репортер на  Агенция \"Фокус\" . Декларацията е във връзка с искането на Строителната камара за оставки на Крум Зарков, Елена Йончева, Христо Проданов и Георги Свиленски, след като внесоха искане за независима експертиза на пътищата в България. \r\n\"Нито ще подават оставки, нито ще спрат да ходят на работа\", каза Нинова. \r\nДеница КИТАНОВА Очаквайте подробности.", "date": "2018.11.11", "title": "Лидерът на БСП Корнелия Нинова ще предложи на Пленума декларация в защита на депутатите, внесли подписка в АПИ"}
{"url": "http://www.focus-news.net/news/2018/11/11/2588969/mkd-makedoniya-partiyata-na-makedontsite-v-gartsiya-provezhda-kongres-po-povod-dogovora-ot-prespa.html", "text": "Национална и езикова различност за развитие, а не за дискриминация. Признаване на македонското национално малцинство. Въвеждане на македонския език в обществената образователна система, иска партията на македонците в Гърция – „Виножито“, която в неделя ще проведе третия си конгрес в село Горно Въберни (Ксино Неро), Леринско, предава  скопското електронно издание „МКД“ . \r\nПровеждането на конгреса е обявено с голям транспарант, закачен в центъра на селото, на който пише „Силно! Напред! Успех!“ – Призивът, който е изписан на македонски и гръцки, веднага привлече вниманието на местната полиция и политици, които до късно вечерта в събота преговаряха с организаторите на конгреса транспаранта да бъде премахнат, но до рано сутринта в неделя той беше там, отбелязва изданието. \r\nМестните органи на реда са поели ангажимента да спрат обявените автобуси с привърженици на неофашистката партия „Златна зора“. \r\nНа конгреса, председателството на партията ще представи доклад за досегашната работа, а ще се избират и нови членове на висшето партийно ръководство. \r\nРазбира се, отбелязва „МКД“, за „Виножито“ неизбежна тема е Договорът от Преспа. Ръководството на партията заяви на 19 август, че е против промяна на конституционното име на Македония. Това значи, че то е против Преспанския договор, но не и против диалога между двете държави. \r\nОчаква се днес тази позиция да бъде потвърдена. \r\nПревод и редакция:", "date": "2018.11.11", "title": "„МКД“ (Македония): Партията на македонците в Гърция провежда конгрес по повод Договора от Преспа"}
{"url": "http://www.focus-news.net/news/2018/11/11/2588967/pazardzhik-koloni-ot-avtomobili-tragnaha-organizirano-kam-protesta-sreshtu-tsenite-na-gorivata-v-plovdiv.html", "text": "Колони от протестиращи с автомобили тръгнаха организирано към протеста срещу цените на горивата в Пловдив, предаде репортер на  Радио „Фокус“ – Пазарджик . Протестиращите преминаха по бул. „Г. Бенковски“ – ул. „Пловдивска“, като всички кръстовища по трасето до изхода на града бяха блокирани от полицейски патрули с цел безаварийното изтегляне на протестиращите. По цялото трасе от Пазарджик до Пловдив има засилено полицейско присъствие на кръстовищата за селата Мало Конаре, Говедаре и Цалапица. Протестиращите се движат в колона с включени клаксони, като развяват и български знамена. Очаква се пазарджишките представители да се слеят с протестиращите в Пловдив, като сборният пункт е пред хипермаркет на бул. „България“, след което ще се насочат към кръговото кръстовище при Панаира и оттам ще тръгнат организирано към АМ „Тракия“. \r\nАлбена ЖИЛЕКОВА", "date": "2018.11.11", "title": "Пазарджик: Колони от автомобили тръгнаха организирано към протеста срещу цените на горивата в Пловдив"}
{"url": "http://www.focus-news.net/news/2018/11/11/2588972/varna-sas-7-pati-se-e-uvelichil-broyat-na-bolnite-ot-ostri-respiratorni-zabolyavaniya-v-oblastta-v-ramkite-na-sedmitsa.html", "text": "Със 7 пъти се е увеличил броят на болните от остри респираторни заболявания в областта през тази седмица в сравнение с предходната. Това съобщиха за  Радио „Фокус“ – Варна  от Регионалната здравна инспекция (РЗИ). В периода от 2 до 8 ноември в града и областта епидемиолозите са отчели 198 души, диагностицирани с остри респираторни заболявания срещу 26 случая от предходната седмица. Най-много са засегнатите от настинки и вирусни инфекции във възрастовата група от 5 до 14 години, следвани от малки деца до 4-годишна възраст. Случаите на заболели на възраст над 64 години са едва четири. През тази седмица при двама души е потвърдена диагнозата грип, а 26 пациенти са развили усложнения от грип и остри респираторни заболявания. Четирима са лекувани от бронхити, а други 22-ма – от пневмонии. С десет по-малко в сравнение с миналата седмица са засегнатите от въздушно-капкови инфекции. Според данните 27 лица са с варицела, вирусен менингит и скарлатина. Регистрирани са 19 случая на чревни инфекции срещу 24 от предходната седмица, като през настоящите дни чревните инфекции са представени от 13 ентероколита, 2 хепатита, 1 ротавирусeн ентерит и 3 колиeнтерита. С бързо известие в РЗИ – Варна е съобщено за 1 лице, ухапано от кърлеж. \r\nДиана СТОЕВА", "date": "2018.11.11", "title": "Варна: Със 7 пъти се е увеличил броят на болните от остри респираторни заболявания в областта в рамките на седмица"}
{"url": "http://www.focus-news.net/news/2018/11/11/2588974/ministar-krasimir-valchev-shte-poseti-kazanlak-maglizh-i-gurkovo-na-12-noemvri.html", "text": "Министърът на образованието и науката Красимир Вълчев ще посети Казанлък, Мъглиж и Гурково на 12 ноември 2018 г. Това съобщиха от пресцентъра на  Министерството на образованието и науката . Посещението включва работни срещи с кметове, с директори на училища и детски градини, както и с работодатели, ангажирани с развитието на професионалното образование.  \r\nВ 17.30 часа министър Вълчев ще бъде гост на празника по случай 75 години от създаването на ПГСАГ в държавната опера в Стара Загора. В 17.15 часа е предвидено кратко изявление. \r\nЗаместник-министър Деница Сачева ще участва в първата Международна конференция на тема „Допълваща и алтернативна комуникация“. Форумът стартира в 9.00 часа в парк-хотел „Москва“ в София. Целта е специалистите, работещи с хора с увреждания в България, да се запознаят с различни методи за допълваща и алтернативна комуникация. Ще бъдат представени и подходи за работа и обучение на деца с увреждания за усвояване на умения за комуникация.", "date": "2018.11.11", "title": "Министър Красимир Вълчев ще посети Казанлък, Мъглиж и Гурково на 12 ноември"}
{"url": "http://www.focus-news.net/news/2018/11/11/2588968/blagoevgrad-nad-250-avtomobila-sa-se-sabrali-pred-parvi-korpus-na-yuzu-neofit-rilski-za-protesta-sreshtu-visokite-tseni-na-gorivata.html", "text": "Над 250 автомобила са се събрали пред Първи корпус на ЮЗУ „Неофит Рилски“, предаде репортер на  Радио „Фокус“ - Пирин . Те ще се включат в мирното протестно шествие срещу високите цени на горивата. На място има и мотоциклети, които ще предвождат шествието, което ще стартира в 12.00 часа. В момента се развяват български знамена и звучат патриотични песни. Всеки момент се очаква в протестните действия да се включат и автомобили от Гоце Делчев и Дупница. Председателят на Синдикалната конфедерация „Съюз на българските транспортни работници“ в Благоевград Александър Стамболийски заяви, че тълпата ще реши как ще премине протестът и дали ще бъде блокиран главен път Е-79. Преди излизането на главен път Е-79 шествието ще премине през централните градски улици в Благоевград. \r\nЛора КАЛЧЕВА", "date": "2018.11.11", "title": "Благоевград: Над 250 автомобила са се събрали пред Първи корпус на ЮЗУ „Неофит Рилски“ за протеста срещу високите цени на горивата"}
{"url": "http://www.focus-news.net/news/2018/11/11/2588966/varna-s-shestvie-do-katedralniya-hram-prodalzhava-protestat-sreshtu-tsenite-na-gorivata-v-grada.html", "text": "С шествие до Катедралния храм продължава протестът срещу цените на горивата във Варна, предаде репортер на  Радио „Фокус” - Варна . След като блокираха кръстовището до Общината протестиращите се отправиха пеш през пътните платна на бул. „Мария Луиза” към катедралата. Те продължават да скандират „Оставка”. Протестът продължава под съпровод на патриотични песни и изпълнения на гайда. Блокирани са и двете платна на булеварда. \r\nДиана СТОЕВА", "date": "2018.11.11", "title": "Варна: С шествие до Катедралния храм продължава протестът срещу цените на горивата в града"}
{"url": "http://www.focus-news.net/news/2018/11/11/2588970/rumen-hristov-sds-tryabva-da-tarsim-partnyorstvo-s-partiite-ot-enp.html", "text": "Трябва да започнем да търсим партньорство преди всичко с партиите, членки на ЕНП. Това каза пред журналисти председателят на СДС Румен Христов, предаде репортер на  Агенция „Фокус“ . „Ние сме в едно семейство, имаме сходни виждания за управлението на Европа и за това, което трябва да се случи с българските граждани“, посочи той. „От СДС го формулирахме - европейски граждани с европейски доходи. Не звучи пожелателно, вече казахме какъв е десният път за повишаване на доходите“, заяви Румен Христов. „Благосъстоянието, стандартът, доходите са най-важните неща, около които трябва да търсим допирни точки с партиите от ЕНП“, коментира той. Попитан къде стои ГЕРБ в партньорствата, Румен Христов посочи: „ГЕРБ е член на ЕНП. Те са с най-голямо представителство там, но не са те основните. Всеки има равноправно членство, броим само различни депутати. ГЕРБ в някои отношения наистина изповядва ценности, близки до десницата. Те като голяма формация имат ангажимент да покриват по-широк периметър, включително и в центъра. Аз говоря за чисто дясно демократично виждане за развитието на България, каквото СДС представя“. \r\nБиляна ИВАНОВА", "date": "2018.11.11", "title": "Румен Христов, СДС: Трябва да търсим партньорство с партиите от ЕНП"}
{"url": "http://www.focus-news.net/news/2018/11/11/2588973/rumen-hristov-sds-byahme-po-dobri-partnyori-na-gerb-ot-segashnite-im.html", "text": "Не искам да говоря от името на друга политическа формация, каквато е ГЕРБ. Те имат право на избор за своите партньори. Смятам, че бяхме по-добри партньори на ГЕРБ от сегашните им. Това каза пред журналисти председателят на СДС Румен Христов, предаде репортер на  Агенция „Фокус“ . „Раздялата ни в предходния парламент не беше само по вина на „Реформаторския блок“. Не искам да коментирам защо не продължихме да управляваме заедно“, посочи той. „Ние имаме потенциал, знаем и можем. Имаме воля, справяли сме се с много по-тежки кризи, и политическа, и финансова, и зърнена, и духовна. С кадрите, с които разполага, СДС може да бъде полезен на държавата и на десните избиратели, защото те не са малко“, изтъкна Румен Христов. \r\nПо повод обръщението на президента Румен Радев за 10 ноември, председателят на СДС каза: „Да коментираш държавния глава, може би не е толкова подходящо за партия, която не е в парламента. Не искам да смятам, както левицата, че демокрацията ни отне. Демокрацията ни даде много неща, но не всичко, за което мечтаехме“. Попитан прав ли е президентът Радев, че решения се взимат „на тъмно“, Румен Христов обясни: „Президентът вероятно има нещо предвид, не бих могъл да кажа дали това е така. Факт е, че управлението, на което сме се обявили за опозиция, допуска грешки. Това е нормално - всеки, който управлява греши, както ние сме грешили“. „Моделът на управление е към изчерпване, той е консуматорски, съпътстван от скандали. Най-вероятно няма да изкара целия мандат, но да видим“, заяви Румен Христов. \r\nБиляна ИВАНОВА", "date": "2018.11.11", "title": "Румен Христов, СДС: Бяхме по-добри партньори на ГЕРБ от сегашните им"}
{"url": "http://www.focus-news.net/news/2018/11/11/2588971/adelina-stefanova-hram-vavedenie-bogorodichno-blagoevgrad-pod-ikonata-na-sv-mina-se-postavya-spetsialna-kutiya-za-napisani-molbi-koito-se-izgaryat-s-molitva-da-badat-sbadnati.html", "text": "Под иконата на св. Мина се поставя специална кутия за написани молби, които се изгарят с молитва да бъдат сбъднати. Това каза за  Радио „Фокус“ - Пирин  Аделина Стефанова, уредник в храм „Въведение Богородично“ в Благоевград. Тя обясни, че под иконата на свети Мина всяка година се поставя специално предназначена кутия, в която се пускат листчетата с написани молби и молитви, след което те не се четат, а свещеникът като отвори кутията прочита само няколко от тях съпроводени с молитва да бъдат сбъднати всички тези желания, а всички листчета след това се изгарят. Аделина Стефанова каза, че това е една много хубава традиция, тъй като казват, че желанието, написано на листче и пуснато в огъня, ще стигне много по-бързо до светеца. Тя допълни, че днес заедно с житието на свети Мина ще бъде споменато и житието на Свети Виктор и Викентий. По думите ѝ всички, които носят имена Виктор, Виктория и Викентий, както и техните производни, също имат празник. Стефанова поясни, че Викентий е монашеско име, което се среща в монашеските среди. \r\nЛора КАЛЧЕВА", "date": "2018.11.11", "title": "Аделина Стефанова, храм „Въведение Богородично“ - Благоевград: Под иконата на св. Мина се поставя специална кутия за написани молби, които се изгарят с молитва да бъдат сбъднати"}
{"url": "http://www.focus-news.net/news/2018/11/11/2588975/varna-protestirashtite-blokiraha-dvizhenieto-po-asparuhoviya-most.html", "text": "Протестиращите във Варна блокираха движението по Аспаруховия мост, предаде репортер на  Радио „Фокус” - Варна . Те са вече стотици и в момента вървят по моста. Хората блокираха първо кръстовищата до Общината и до Катедралата. Към този час те се движат и в двете платна на моста. Движението на автомобили и автобуси на градския транспорт е блокирано.  \r\nДиана СТОЕВА", "date": "2018.11.11", "title": "Варна: Протестиращите блокираха движението по Аспаруховия мост"}
{"url": "http://www.focus-news.net/news/2018/11/11/2588981/liderat-na-bsp-korneliya-ninova-nagradi-zavarshilite-politicheska-akademiya-2018.html", "text": "Двадесет и шест младежи – симпатизанти на БСП, завършили „Политическа академия – 2018”, бяха наградени от лидера на левицата Корнелия Нинова. Това съобщиха от пресцентъра на  НС на БСП . Младите хора стартираха своето обучение през март 2018 година. Те преминаха с отличен успех седем модула, като в обучението бяха заложени седем курса: „Демократична политическа система и конституционен ред”, „Основни съвременни идеологии и политически фамилии”, „БСП, като член на Социалистическия интернационал и ПЕС – идейно, програмно и организационно развитие”, „Геополитически реалности и международна политика”, „Изборни кампании”, „Работа с медиите в съвременните български реалности” и „Публични политики на национално и местно равнище”. Сред завършилите са представители на почти всички области на България.", "date": "2018.11.11", "title": "Лидерът на БСП Корнелия Нинова награди завършилите „Политическа академия – 2018”"}
{"url": "http://www.focus-news.net/news/2018/11/11/2588982/blagoevgrad-protestirashtite-sreshtu-visokite-tseni-na-gorivata-zatrudnyavat-dvizhenieto-po-glaven-pat-e-79-v-rayona-na-grada.html", "text": "Протестиращите срещу високите цени на горивата и високия стандарт на живот в България почти блокираха главен път Е-79 край Благоевград, предаде репортер на  Радио „Фокус“ - Пирин . Колите се движат и в двете платна, което принуди пътуващите към София да изчакат около 15 минути. В момента колоната, която е дълга над 5 км, се придвижва изключително трудно. Автомобилите започнаха да навлизат към полигона, но броят им непрекъснато се увеличава. \r\nЛора КАЛЧЕВА", "date": "2018.11.11", "title": "Благоевград: Протестиращите срещу високите цени на горивата затрудняват движението по главен път Е-79 в района на града"}
{"url": "http://www.focus-news.net/news/2018/11/11/2588980/blagoevgrad-nad-300-avtomobila-se-vklyuchvat-v-protestnoto-shestvie-po-glaven-pat-e-79-kam-poligona.html", "text": "Над 300 автомобила се включват в протестното шествие по главен път Е-79 към полигона в района на Благоевград, предаде репортер на  Радио „Фокус“ - Пирин . Автомобилите в момента се движат към полигона, като преди това преминаха през главните улици на областния център. Изключително затруднен е трафикът по главен път Е-79, в посока София - Кулата, тъй като протестиращите са и в двете ленти. Засилено е полицейското присъствие на всички възлови пътни артерии. Протестиращите се насочват към полигона, където се очаква да пристигнат автомобили от Гоце Делчев и Дупница. \r\nЛора КАЛЧЕВА", "date": "2018.11.11", "title": "Благоевград: Над 300 автомобила се включват в протестното шествие по главен път Е-79 към полигона"}
{"url": "http://www.focus-news.net/news/2018/11/11/2588979/plamen-georgiev-kpkonpi-rabotihme-tri-mesetsa-i-polovina-po-sluchaya-s-dabch-otkrihme-edna-ogromna-po-svoite-razmeri-prestapna-grupa.html", "text": "Работихме три месеца и половина по случая с ДАБЧ. Това каза председателят на Комисията за противодействие на корупцията и отнемане на незаконно придобито имущество Пламен Георгиев в интервю за предаването „Неделя 150“ по  БНР .  „Реално цялата работа по разкриване на това престъпление по високите етажи на властта беше свършено от нашата комисия. Действително, сигналът дойде от ОД на МВР Кюстендил. Хората са почнали проверка във връзка с получени при тях сигнали за манипулиране на документи във връзка с българско гражданство. И след като са установили, че има някакви данни за връзки на ръководството на Държавната агенция за българите в чужбина, моментално всички материали, които те бяха събрали бяха препратени при нас. И оттогава всъщност почна същинското разкриване на участието на ръководството на Държавната агенция за българите в чужбина в тази престъпна корупционна схема. Реално ние работихме 3 месеца и половина по този случай, за да можем да установим всички връзки от най-ниските до най-високите нива, след което докладвахме това, което сме събрали и установили на прокуратурата“, обясни Георгиев. По думите му случаят се е преценил и вече е образувано досъдебното производство. „Вече бяха привлечени и обвинени лица. Това са председател на Държавната агенция за българите в чужбина, главният секретар, а също така и двама посредници – един сръбски гражданин, българка, които са посредници от най-високото ниво, което са свързани с именно с предишните двама ръководители от Държавната агенция“, допълни той и уточни, че след като е бил получен сигналът, веднага са започнали работа по случая. „Бяха включени специални разузнавателни средства, започнахме да издирваме свидетели, и реално работата, пак повтарям, по този случай продължи три месеца и половина. За три месеца и половина ние открихме една огромна по своите размери престъпна група, стройна организация от най-ниските до най-високите нива“, подчерта Георгиев. Според него като срок за разследване по такава мащабна корупционна схема е изключително кратък. „Защо не се е случила преди години, разбирате, че аз няма как да кажа. Просто нашата комисия не е съществувала тогава, тя е нямала тези функции, които има с приемането на новия закон. Така че ние нашата работа сме я свършили за три месеца и половина, и предвид обема на тази престъпна група, мисля че всеки може да си отговори това бърз или кратък срок е“, заяви Георгиев и уточни, че за него е изключително кратък срок. „Тук става въпрос за фалшиви документи, освен случаите, които се дават за бързина подкупи, фалшиви документи. Ние правим български граждани едни хора, които нямат нищо общо с България. Тези хора после отиват в чужбина, правят например нещо, което е укоримо от местните власти, и та казват: „Ето, това са българите“. Вижте какъв е имиджа на България – ние търгуваме с най-святото нещо в тази държава – българското гражданство, което е нещо недопустимо“, каза още Пламен Георгиев. \r\nГеоргиев коментира и темата за случаите на хора, закупили паспорти, издирвани после от Интерпол. \"Имаме данни разбира се не сме установили в конкретика, говори се затова, не казвам, че сме събрали доказателства. Има случи, в които са се давали 25, 30 хиляди евро за придобиване на българско гражданство. От хора, които са свързани по един или друг начин, да кажем, че тяхното минало е обременено. Такива хора, да кажем, с криминални наклонности, които са получавали българско гражданство и после отиват в чужбина и това е лицето на България“, коментира още той. \r\nТой уточни, че за тези 7-8 месеца работа никой не се обаждал с желание да даде \"насоки\" за работата на комисията. \"Никой не се е изкушил и никога не го е правил. Може би, защото през тези години, още и като председател на предходната комисия, аз показах, че съм абсолютно, как да кажа, неконтролируем. Това, което трябва да се свърши, ще бъде свършено и понеже ни обвиняват, едва ли не при моя избор, имаше че сме с подкрепа на властта, вие виждате, че в голяма част от случаите, тези които са пострадали от нашите акции, са представители или близки до управлението в държавата. Ето при този случай с ДАБЧ, отделно пропуска се и случая, когато беше повдигнато обвинение на кмета на Община Септември, това е отново наш случай. Също така имаме, по наша разработка, повдигнати обвинения на двама бивши кметове на Община Перник. Кметицата на Младост, това е също случай, който придоби огромна популярност“, поясни още Георгиев за свършеното до момента от комисията.  \r\nГеоргиев коментира и последните данни, получени от изследване на Агенция “Афис“, според което 55% от анкетираните, смятат че през последната година корупцията се е увеличила в страната, въпреки че точно през този период беше приет Антикорупционния закон. \"Вероятно причината се корени във вечния песимизъм на българина. Резултатите, които постигнахме за тези няколко месеца, в който съществуваме, реално комисията се сформира в пълния състав от месец април, мисля че са показателни за една много сериозна работа срещу корупцията, но едва ли всеки гражданин, всеки който е участвал в това допитване, е наясно с това, което е свързано конкретно с нашата комисия и по принцип българинът обича да е песимист“, посочи още Пламен Георгиев.", "date": "2018.11.11", "title": "Пламен Георгиев, КПКОНПИ: Работихме три месеца и половина по случая с ДАБЧ - открихме една огромна по своите размери престъпна група"}
{"url": "http://www.focus-news.net/news/2018/11/11/2588976/ria-novosti-putin-i-tramp-mozhe-da-obsadyat-drsmo-v-parizh.html", "text": "Президентите на Русия и САЩ Владимир Путин и Доналд Тръмп по време на краткия си разговор в Париж в неделя може да обсъдят ситуацията около Договора за ракетите със среден и малък обсег (ДРСМО), съобщи пред  РИА Новости  информиран източник от руската делегация. \r\n„Очакваме, че лидерите ще засегнат този въпрос“, заяви събеседникът на агенцията. \r\nДвамата лидери ще се срещнат за първи път, след като Доналд Тръмп обяви, че САЩ излизат от договора. \r\nИзточникът на РИА Новости добави, че руската страна няма да повдига въпроса за американските санкции. \r\n„Санкциите не са наша инициатива, затова ние никога няма да повдигнем сами този въпрос“, отбеляза той. \r\nПрез октомври прессекретарят на руския президент Дмитрий Песков отбеляза, че главната цел на предстоящата среща е „сверка на часовниците“. По неговите думи, лидерите на Русия и САЩ традиционни имат много теми, по които трябва да обменят мнения. \r\nПревод и редакция:", "date": "2018.11.11", "title": "РИА Новости: Путин и Тръмп може да обсъдят ДРСМО в Париж"}
{"url": "http://www.focus-news.net/news/2018/11/11/2588978/afp-svetovnite-lideri-se-sabraha-kray-triumfalnata-arka-v-parizh-za-da-otbelezhat-100-godishninata-ot-psv.html", "text": "Световните лидери пристигнаха при Триумфалната арка в Париж в неделя под проливен дъжд за церемонията по случай 100-годишнината от края на Първата световна война, съобщава  AFP . \r\nФреснкият президент Еманюел Макрон поведе десетки монарси, държавни глави и премиери към военния паметник до гроба на Незнайния войн. \r\nПрезидентите на САЩ и Русия Доналд Тръмп и Владимир Путин не можеха да се видят в кортежа, но е сигурно, че ще присъстват на мероприятието, съобщава още агенцията. \r\nПревод и редакция:", "date": "2018.11.11", "title": "AFP: Световните лидери се събраха край Триумфалната арка в Париж, за да отбележат 100-годишнината от ПСВ"}
{"url": "http://www.focus-news.net/news/2018/11/11/2588977/sliven-stotitsi-grazhdani-protestiraha-sreshtu-visokite-tseni-na-gorivata-i-povishavaneto-na-danatsite-na-avtomobilite.html", "text": "Стотици протестираха в града срещу високите цени на горивата и обсъжданите промени в застраховането, предаде репортер на  Радио „Фокус“ – Сливен . Повече от час протестиращите със своите автомобили шофираха по основните улици на града с натиснати клаксони в знак на недоволство срещу увеличението на цената на застраховката „Гражданска отговорност“ и данъците на автомобилите. Протестиращите се обявиха и в подкрепа на исканията на майките на деца с увреждания и се дистанцираха от всякакви политически партии. \r\nАвтошествието бе мирно и охранявано от полицията, която регулираше и движението, за да се предотвратят инциденти. \r\nШествието продължи повече от час. То започна в 11.00 часа от паркинга на Дамарски мост и обхвана всички основни пътни артерии в града. \r\nВ същия час и в Ямбол шофьори протестираха, в тяхна подкрепа се включиха и таксиметрови превозвачи. \r\nЛюдмила ЙОРГОВА", "date": "2018.11.11", "title": "Сливен: Стотици граждани протестираха срещу високите цени на горивата и повишаването на данъците на автомобилите"}
{"url": "http://www.focus-news.net/news/2018/11/11/2588985/mvr-14-dushi-sa-postradali-pri-katastrofi-prez-izminaloto-denonoshtie.html", "text": "14 души са пострадали при катастрофи през изминалото денонощие. Това съобщиха от пресцентъра на  МВР . Общо в страната са регистрирани 13 произшествия с ранени. В София са станали 37 леки и един тежък пътен инцидент, при който един човек е пострадал.", "date": "2018.11.11", "title": "МВР: 14 души са пострадали при катастрофи през изминалото денонощие"}
{"url": "http://www.focus-news.net/news/2018/11/11/2588965/liderat-na-bsp-korneliya-ninova-promenite-v-ustava-na-bsp-byaha-polezna-i-demokratichna-promyana.html", "text": "Промените в Устава на БСП бяха полезна и демократична промяна. Това каза лидерът на БСП Корнелия Нинова пред журналисти преди началото на Националния съвет на партията, предаде репортер на  Агенция „Фокус“.  „Предизвикахте ме с тези заглавия от сутринта – страховити: „Преврат“, „Кървав Пленум“, „Взимат главата на Нинова“, та си викам, чакай да сляза да ме видите. Цяла съм с глава“, коментира тя. На въпрос дали е заплашена демокрацията в БСП, Нинова коментира, че всеки е свободен да изразява мнения, оценка и позиция в партията. „Всички са тук, да заповядат, вратата е отворена. Всеки да си направи предложението, ще се гласуват всички предложения и каквото реши мнозинството. По-голямо доказателство за демокрация от това не мога да ви дам“, допълни още лидерът на БСП. „Също толкова демократично Националният съвет на последното си заседание реши конгресът да бъде през януари. Моето мнение беше обратното. Както виждате председателят отстъпи пред решението на мнозинството и за това конгресът ще бъде през януари“, допълни още Нинова. Попитана дали на конгреса ще се гледа въпросът как да се избира лидера, Нинова обясни: „Доколкото знам ще има предложение днес в дневния ред на конгреса да влезе промяна в Устава и връщане на старото положение“, обясни Нинова във връзка с последните промени в Устава, с които председателят на Националния съвет на партията се избира пряко от членовете на БСП. „Отново демократично това ще се реши вътре в залата с гласуване на мнозинството. Каквото реши то, това ще бъде решението на партията. Аз съм предложила тази реформа в партията. Две години я провеждам, въпреки всички удари и тежести, нали не очаквате, че мнението ми ще е обратно“, посочи още лидерът на БСП. Тя обясни, че това е било една полезна и демократична промяна. „Три мандата депутат и не повече, за да има обновление в партията и да се забрави положението на вечния депутат. Два мандата на председател на партията, за да не си помисли, който и да е, че партията е негова и вечна и пряк избор на председателя, за да се даде по-голяма демократичност всеки член на партията да може да се произнася по този въпрос“, припомни промените в Устава Корнелия Нинова.  \r\nДеница КИТАНОВА", "date": "2018.11.11", "title": "Лидерът на БСП Корнелия Нинова: Промените в Устава на БСП бяха полезна и демократична промяна"}
{"url": "http://www.focus-news.net/news/2018/11/11/2588989/pregled-na-mezhdunarodnite-novini-do-13-chasa-agentsiya-fokus.html", "text": "Президентите на Русия и САЩ Владимир Путин и Доналд Тръмп си стиснаха ръцете край Триумфалната арка. Руският и американският лидери, заедно с главите на десетки други държави, участват в мемориалните мероприятия в чест на вековния юбилей от края на Първата световна война, съобщава ТАСС. \r\nКакто предава кореспондентът на руската агенция от мястото на събитието, президентите и премиерите се събраха край Триумфалната арка, като последен пристигна Путин, а няколко минути преди него – Тръмп със съпругата си Мелания. Руският лидер се здрависа с колегите си, включително с президентите на Франция и САЩ и германския канцлер. \r\n*** Световните лидери пристигнаха при Триумфалната арка в Париж в неделя под проливен дъжд за церемонията по случай 100-годишнината от края на Първата световна война, съобщава  AFP . \r\nФреснкият президент Еманюел Макрон поведе десетки монарси, държавни глави и премиери към военния паметник до гроба на Незнайния войн. \r\nПрезидентите на САЩ и Русия Доналд Тръмп и Владимир Путин не можеха да се видят в кортежа, но е сигурно, че ще присъстват на мероприятието, съобщава още агенцията. \r\n***  Национална и езикова различност за развитие, а не за дискриминация. Признаване на македонското национално малцинство. Въвеждане на македонския език в обществената образователна система, иска партията на македонците в Гърция – „Виножито“, която в неделя ще проведе третия си конгрес в село Горно Въберни (Ксино Неро), Леринско, предава  скопското електронно издание „МКД“ . \r\nПровеждането на конгреса е обявено с голям транспарант, закачен в центъра на селото, на който пише „Силно! Напред! Успех!“ – Призивът, който е изписан на македонски и гръцки, веднага привлече вниманието на местната полиция и политици, които до късно вечерта в събота преговаряха с организаторите на конгреса транспаранта да бъде премахнат, но до рано сутринта в неделя той беше там, отбелязва изданието. \r\nМестните органи на реда са поели ангажимента да спрат обявените автобуси с привърженици на неофашистката партия „Златна зора“. \r\nНа конгреса, председателството на партията ще представи доклад за досегашната работа, а ще се избират и нови членове на висшето партийно ръководство. \r\nРазбира се, отбелязва „МКД“, за „Виножито“ неизбежна тема е Договорът от Преспа. Ръководството на партията заяви на 19 август, че е против промяна на конституционното име на Македония. Това значи, че то е против Преспанския договор, но не и против диалога между двете държави. \r\nОчаква се днес тази позиция да бъде потвърдена. \r\n*** Към френският президент Еманюел Макрон ще се присъединят още 70 световни лидери в 11 часа (12 часа българско време) в неделя, за да отбележат един век от края на Първата световна война и да почетат паметта на милионите войници, загинали в конфликта, отбелязва  Reuters \r\nТочно в 11 часа на 11 ноември 1918 година оръдията на Западния фронт заглъхнаха, отбелязвайки края на четиригодишния конфликт, който отне животите на 10 милиона войници и мирни граждани. \r\nСто години по-късно, Макрон ще почете тези войници и техните семейства с реч в подножието на Триумфалната арка, построена от Наполеон Бонапарт през 1806 година, където е погребан незнаен войн по време на ПСВ. \r\nПрезидентите на Русия и САЩ Владимир Путин и Доналд Тръмп и германският канцлер Ангела Меркел са сред десетките монарси, държавни глави и премиери, които ще присъстват на церемонията преди да се присъединят към френския президент за обяд в Елисейския дворец. \r\n*** Военните действия в ключовото йеменско пристанище Ходейда вече се водят в жилищните райони на контролирания от бунтовниците „хусити“ град, съобщава  AFP , като се позовава на военни източници. \r\nПро-правителствените сили, подкрепяни от коалицията начело със Саудитска Арабия и Обединените арабски емирства (ОАЕ) са влезли в кварталите в източната част на Ходейда и „ги прочистват от бунтовници“, както е заявил източникът на „Франс прес“. \r\n***  Президентите на Турция и САЩ Реджеп Таийп Ердоган и Доналд Тръмп са обсъдили разследването на убийството на саудитския журналист Джамал Хашоги, пише в неделя вестник Daily Mail, предава  ТАСС. \r\nСрещата се е провела на организирана от френския президент Еманюел Макрон вечеря за чуждестранни гости в Париж. Прессекретарят на Белия Дом Сара Сандърс потвърди, че държавните глави са „седели на вечерята един до друг и са обсъждали трагичната ситуация около Хашоги“. \r\n*** Председателят на Европейския съвет Доналд Туск разкритикува политиката на американския президент Доналд Тръмп спрямо Европейския съюз. Държавният глава на САЩ е против „единна и силна Европа“, заяви Туск в рамките на изказване в полския град Лодз, предава  руската агенция EA Daily . \r\nПо думите на Туск, сегашната американска администрация е първата в историята, която се отнася без особен „ентусиазъм“ към обединена Европа и това е „меко казано“. \r\nПредседателят на Европейския съвет отбеляза, че се основава на факти в своите обвинения по адрес на Тръмп, а не на пропаганда. Конкретно, Туск напомни за участието на американския президент на юнската среща на Г-7 в Канада. Тръмп „практически лично“ изключи от заключителното заявление след края на форума досега винаги присъстващия пасаж, че участниците уважават реда, основаващ се на принципите и ценностите на Г-7, отбеляза той. \r\n***  Македонската парламентарна комисия по конституционни въпроси утвърди текста на третото проектопредложение за изменение на Конституцията на страната, с което държавата се задължава да зачита суверенитета, териториалния интегритет и политическата независимост на съседните страни, предава излъчващият на албански  скопски телевизионен канал „Алсат – М“ . \r\nДепутати от мнозинството, иронизирайки критиките на опозицията, заявиха, че тази поправка ще спре Македония да обяви война на Гърция, отбелязва медията. \r\nДебатът беше фокусиран и върху резултата от референдума, който според мнозинството е бил ясен знак, че гражданите са за членство в НАТО и ЕС. Докато за опозицията изходът от допитването е отхвърляне на Преспанския договор, отбелязва още „Алсат – М“. Четвъртата поправка, чийто текст ще се дискутира на следващото заседание на Комисията, се отнася до грижата на държавата за диаспората и защитата на културното и историческото наследство на македонския народ. \r\n*** САЩ се надяват Русия да разреши на Израел да бомбардира ирански цели в Сирия, предава  Sputnik . \r\nПосланикът на САЩ за Сирия Джеймс Джефри заяви в сряда, че Вашингтон се надява, че Русия ще позволи на израелските сили да бомбардират иранските военни сили на сирийска територия след доставката на S-300 системи за противовъздушна отбрана. \r\n\"Русия e разрешавала израелските удари срещу ирански цели в Сирия, след консултации с израелската страна . Надяваме се, че този разрешителен подход ще продължи\", каза Джефри по време на пресконференция, съобщи Business Insider, цитиран от агенцията. \r\n*** Френският президент Емануел Макрон вярва, че страните от ЕС трябва да увеличат бюджетите си за отбрана, за да укрепят своята автономия, а не само за  придобиване на американски или други оръжия в интервю за  CNN \r\n\"Аз не искам европейските държави да увеличат разходите за отбрана, за да купят американски или други оръжия или материали от вашето [американско] производство. Мисля, че ако увеличим разходите си, тогава ще е за да  укрепим автономията си\", каза Макрон . \r\nФренският президент бе попитан дали смята за неизбежен конфликта с американския президент Доналд Тръмп по темата за  създаването на европейска армия. \"Не. Говорихме много добре тази сутрин и той потвърди в присъствието на пресата, че това е нормално според него\", каза френският лидер. \r\nГоворейки за публикацията на Тръмп в социалната мрежа „Туитър“, в която той заяви, че е обидно, че Европейският съюз иска да разполага със собствена армия, за да се защити срещу други страни, включително и САЩ, френският лидер заяви: \"Винаги предпочитам пряк диалог. Мисля, че проведохме ясен разговор - той подкрепя по-доброто разпределение на финансовата тежест в  НАТО и аз съм съгласен с това \", добави Макрон. \r\n***", "date": "2018.11.11", "title": "Преглед на международните новини до 13 часа ( Агенция „Фокус“ )"}
{"url": "http://www.focus-news.net/news/2018/11/11/2588990/veliko-tarnovo-protestno-shestvie-shte-se-provede-ot-ruskata-tsarkva-do-ploshtada-pred-krepostta-tsarevets.html", "text": "Протестно шествие от Руската църква до площада пред крепостта „Царевец“ ще се проведе в града. Основните искания на гражданите са за подаване на оставката на вицепремиера Валери Симеонов. Протестът ще бъде подкрепен и от тези, които се обявяват против високите цени на горивата. Това каза за  Радио „Фокус“ – Велико Търново  Ваня Димова, една от организаторите. Митингът ще тръгне от паркинга при кръговото движение по бул. „Никола Габровски“, ще премине по булеварда и главните улици на града, ще достигне до площада пред Царевец, от където протестиращите ще се върнат в началната точка. Маршрутът е одобрен от \"Пътна полиция\" и Община Велико Търново. Началото на мотошествието ще бъде поставено в 18.00 часа. „Очакваме към нас да се присъединят мотористи, хора с коли и бусове. Очакваме доста голям брой хора, които ще се включат, защото активността им в интернет е доста висока. Вероятно ще има между 50 и 80 коли“, поясни Ваня Димова.  На този етап не се планира нарочно спиране на движението, но трафикът във Велико Търново със сигурност ще е затруднен в часовете на протеста. Ако исканията на недоволните граждани не бъдат изпълнени шествие ще има и следващата седмица, но по друг маршрут. \r\nЛуиза ТРАНЧЕВА", "date": "2018.11.11", "title": "Велико Търново: Протестно шествие ще се проведе от Руската църква до площада пред крепостта „Царевец“"}
{"url": "http://www.focus-news.net/news/2018/11/11/2588987/burgas-blokirano-e-dvizhenieto-po-avtomagistrala-trakiya-na-izhoda-na-grada-zaradi-protesta-sreshtu-visokite-tseni-na-gorivata.html", "text": "Блокирано е движението по автомагистрала „Тракия“ на изхода на града заради протеста срещу високите цени на горивата, предаде репортер на  Радио „Фокус“ - Бургас . Има образувана колона от автомобили в посока София, които в момента са спрели и изчакват движението да бъде възстановено. Засилен е полицейският контрол в града. \r\nДеница ДИМИТРОВА", "date": "2018.11.11", "title": "Бургас: Блокирано е движението по автомагистрала „Тракия“ на изхода на града заради протеста срещу високите цени на горивата"}
{"url": "http://www.focus-news.net/news/2018/11/11/2588988/emil-kabaivanov-sds-na-mestnite-izbori-tryabva-da-tarsim-podobryavane-na-pozitsiite-s-poveche-kmetove-i-obshtinski-savetnitsi.html", "text": "На местните избори задължително трябва да търсим подобряване на позициите си, стабилизиране в местната власт. Това означава повече кметове на общини, повече кметове на кметства и повече общински съветници. Това каза на пресконференция зам.-председателят на СДС и кмет на Карлово Емил Кабаиванов, предаде репортер на  Агенция „Фокус“ . „В края на октомври, вероятно на Димитровден догодина, ще бъде първият тур на местните избори. Местните избори са важни, защото сега имаме над 15 кметове на общини от 265, трима кмета на областни центрове - Монтана, Добрич и Плевен, и кметове на бивши околийски градове и по-малки, над 200 общински съветници“, посочи той. „Наясно сме, че позициите на една партия в местната власт ѝ дават възможност да се развива. Най-лошият пример в това отношение е НДСВ, които бяха в две управления, но нямаха позиции в местната власт. Виждате, че от тях нищо не остана“, коментира Емил Кабаиванов. „Ръководейки се от съзнанието ни за важността на местните избори, ми се иска да направим откровен дебат как и с кого, какви цели си поставяме“, каза още той. \r\nБиляна ИВАНОВА", "date": "2018.11.11", "title": "Емил Кабаиванов, СДС: На местните избори трябва да търсим подобряване на позициите с повече кметове и общински съветници"}
{"url": "http://www.focus-news.net/news/2018/11/11/2588986/tass-putin-i-tramp-si-stisnaha-ratsete-kray-triumfalnata-arka-v-parizh.html", "text": "Президентите на Русия и САЩ Владимир Путин и Доналд Тръмп си стиснаха ръцете край Триумфалната арка. Руският и американският лидери, заедно с главите на десетки други държави, участват в мемориалните мероприятия в чест на вековния юбилей от края на Първата световна война, съобщава ТАСС. \r\nКакто предава кореспондентът на руската агенция от мястото на събитието, президентите и премиерите се събраха край Триумфалната арка, като последен пристигна Путин, а няколко минути преди него – Тръмп със съпругата си Мелания. Руският лидер се здрависа с колегите си, включително с президентите на Франция и САЩ и германския канцлер. \r\nПревод и редакция:", "date": "2018.11.11", "title": "ТАСС: Путин и Тръмп си стиснаха ръцете край Триумфалната арка в Париж"}
{"url": "http://www.focus-news.net/news/2018/11/11/2588984/okolo-100-avtomobila-s-protestirashti-ot-pazardzhik-se-vklyuchiha-v-protesta-sreshtu-visokite-tseni-na-gorivata-v-plovdiv.html", "text": "Около 100 автомобила с протестиращи от Пазарджик се включиха в протеста срещу високите цени на горивата в Пловдив. Това съобщи за  Радио „Фокус“ – Пазарджик  Спас Станоев, таксиметров водач от Пазарджик и участник в протеста. По думите му в шествието е има и мотористи. Протестиращата колона от коли от Пазарджик бяха ескортирани от три полицейски автомобила до входа на Пазарджик от съображения за безопасност по трасето между двата областни центъра. „В момента автошествието от протестиращи премина през бул. „Руски“, Централна гара и се насочи към кв. „Тракия“. Очаква се до 30 минути протестиращите автомобили да излязат на АМ „Тракия“, като част от тях ще поемат за София, където ще се включат в Националния протест срещу високите цени на горивата“, уточни Станоев. Той допълни, че пазарджишките представители в протеста са категорични, че ще протестират всяка седмица до нормализиране на цените на горивата и повишаване на заплати и пенсии. \r\nАлбена ЖИЛЕКОВА", "date": "2018.11.11", "title": "Около 100 автомобила с протестиращи от Пазарджик се включиха в протеста срещу високите цени на горивата в Пловдив"}
{"url": "http://www.focus-news.net/news/2018/11/11/2588991/emil-kabaivanov-sds-ne-mozhem-da-pravim-mestni-koalitsii-s-bsp-i-dps.html", "text": "Взели сме принципно решение, че местните организации на СДС по общини ще имат свободата да съставят и да участват в местни коалиции. Към този момент е ясно, че местни коалиции с БСП, ДПС ние не можем да правим по чисто идейни подбуди и принципи. Това каза на пресконференция зам.-председателят на СДС и кмет на Карлово Емил Кабаиванов, предаде репортер на  Агенция „Фокус“ . „Това не значи, че не можем за втория тур на местните избори, когато става въпрос за подкрепа на наши кандидати за кметове, да търсим подкрепа срещу общ противник“, обясни той. „Когато имаме кандидат на балотаж срещу друг кандидат, не отказваме подкрепа, без да нарушаваме принципите си“, коментира Емил Кабаиванов. „Трудно осъществима в момента е коалиция с ГЕРБ, защото те искат да се явяват сами, със самостоятелна листа. Допускат ни най-много до това да подкрепяме техни кандидати. На такива коалиции не сме съгласни“, заяви той. „Да сме подкрепяща партия на ГЕРБ не изразява стремежите ни за местните избори“, изтъкна Емил Кабаиванов. „Ще водим разговори с ЕНП, но не като по-малката партия, която задължително трябва да подкрепи по-голямата. Убеден съм, че на места можем да излъчим по-сериозните кандидати“, каза още той. \r\nБиляна ИВАНОВА", "date": "2018.11.11", "title": "Емил Кабаиванов, СДС: Не можем да правим местни коалиции с БСП и ДПС"}
{"url": "http://www.focus-news.net/news/2018/11/11/2588995/sport-kesheru-i-kostov-golmaystori-na-evropa.html", "text": "Двамата голмайстори на Първа лига – Клаудио Кешеру и Станислав Костов, са голмайстори номер 1 в цяла футболна Европа в първенствата, които се играят в цикъл „есен-пролет\" и са започнали най-рано през месец юли тази година. Това показва справка на „Советский спорт\". Нападателите на Лудогорец и Левски имат по 13 попадения в 14 мача преди този футболен уикенд, който не влиза в статистиката. Зад тях е руснакът Николай Комличенков от Млада Болеслав, който е отбелязал 12 попадения. \r\nСлед като вчера Станислав Костов не успя да вкара на Черно море, днес Клаудиу Кешеру срещу Берое може да излезе напред за голмайсторския приз.", "date": "2018.11.11", "title": "Спорт: Кешеру и Костов голмайстори на Европа"}
{"url": "http://www.focus-news.net/news/2018/11/11/2588992/prof-todor-kantardzhiev-v-momenta-pravi-vpechatlenie-povishavane-na-boka-virusite-koito-sa-po-gornite-dihatelni-patishta.html", "text": "В момента прави впечатление повишаване на бока вирусите. Това каза директорът на Националния център по заразни и паразитни болести проф. д-р Тодор Кантарджиев в интервю за  Агенция „Фокус“  за грипа и заболеваемостта през есента. По думите му те са по горните дихателни пътища, главно на децата. „Преди около три седмици имаше едно повишено циркулиране на така наречените рино и аденовируси. Повече риновируси, които причиняваха тази суха, дразнеща кашлица. В момента положението е спокойно, слава Богу. Още нямаме циркулация на грипни вируси“, заяви още проф. Кантарджиев. Според него топлото време и многото слънце са благоприятни за здравето. „Повечето хора са на свеж въздух, децата са по градинките и хората имат възможност да се разхождат и да правят екскурзии. Когато слънцето грее, е по-добре за здравето. Когато температурите са по-високи, хората не се събират в тесни, задушни, отоплени помещения, където са в близък контакт и разменят респираторни инфекции“, обясни още проф. Кантарджиев.  \r\nДеница КИТАНОВА Пълния текст на интервюто четете в „Мнение”", "date": "2018.11.11", "title": "Проф. Тодор Кантарджиев: В момента прави впечатление повишаване на бока вирусите, които са по горните дихателни пътища"}
{"url": "http://www.focus-news.net/news/2018/11/11/2588993/burgas-avtomobilnoto-shestvie-sreshtu-visokite-tseni-na-gorivata-se-pridvizhva-po-avtomagistrala-trakiya-kam-vhoda-na-burgas.html", "text": "Шествието на автомобилите, присъединили се към протестите за високите цени на горивата, в момента се придвижва от началото на автомагистрала „Тракия“ към входа на Бургас, предаде репортер на  Радио „Фокус\" - Бургас . Автомобилите са  придружени от полицейско присъствие, забелязва се и линейка. Организаторите се намират в началото на колоната от автомобили. В протеста участват таксиметрови шофьори, мотоциклетисти, както и жители от други градове. Движението остава блокирано за автомобилите, движещи се в обратна посока, Бургас - автомагистрала „Тракия“. \r\nДеница ДИМИТРОВА", "date": "2018.11.11", "title": "Бургас: Автомобилното шествие срещу високите цени на горивата се придвижва по автомагистрала „Тракия“ към входа на Бургас"}
{"url": "http://www.focus-news.net/news/2018/11/11/2588999/shumen-stotitsi-grazhdani-izlyazoha-na-protest-sreshtu-visokite-tseni-na-gorivata.html", "text": "Стотици шуменци излязоха на протест срещу високите цени на горивата, скъпите граждански и данъци, предаде репортер на  Радио „Фокус“ - Шумен . В 11.00 часа паркингът на „Арена Шумен“ бе пълен с автомобили. За около 30 минути голяма група граждани блокира движението по ул. „Марица“, пресичайки пешеходната пътека пред спортната зала. Повече от час продължи автошествието в централната градска част на Шумен, като колоната премина през основни пътни артерии в града - ул. „Марица“, бул. „Симеон Велики“, кръговото на Руски паметник и по бул. „Славянски“ пред сградата на Общината. Автомобилите се движеха с натиснати клаксони, а от много коли се е вееха и трибагреници. Полицейски служители охраняваха протеста и  регулираха движението. „Протестът е израз на недоволството на шуменци от високите цени на горивата, увеличението на цените на застраховката „Гражданска отговорност“, която става по-скъпа от колите, данъци, винетки и всякакви безобразия, които се случват в страната. Показваме, че обществото е будно. Искаме да има отговорен контролен орган, който да регулира цените и те да са съобразени с българските стандарти, с българските заплати. С това, че шуменци излязоха масово, показаха отношението си. Ще видим какъв ще бъде отзвукът, ще видим и какво ще направят управниците и ще преценим дали да излезем на нов протест“, заяви Ивелин Стефанов, един от организаторите. Той заяви, че протестът завършва с шествието на автомобили пред Общината. Част от протестиращите шуменци обаче са се отправили към автомагистрала „Хемус“ на изхода на града в посока Варна, като са блокирали и двете платна на магистралата. \r\nИвелина ИВАНОВА", "date": "2018.11.11", "title": "Шумен: Стотици граждани излязоха на протест срещу високите цени на горивата"}
{"url": "http://www.focus-news.net/news/2018/11/11/2588994/kyustendil-nad-150-avtomobila-sa-blokirali-glaven-pat-e-79-kray-dupnitsa-v-znak-na-protest-sreshtu-visokite-tseni-na-gorivata.html", "text": "Над 150 автомобила са блокирали главен път Е-79 край Дупница, предаде репортер на  Радио „Фокус“ - Пирин . Част от протестиращите са се насочили и към протеста в Благоевград. Протестът в Дупница стартира в 11.00 часа в района на барикадите. \r\nЛора КАЛЧЕВА", "date": "2018.11.11", "title": "Кюстендил: Над 150 автомобила са блокирали главен път Е-79 край Дупница в знак на протест срещу високите цени на горивата"}
{"url": "http://www.focus-news.net/news/2018/11/11/2588998/sofiya-blokirano-e-dvizhenieto-po-glaven-pat-sofiya-pernik-v-rayona-na-vladaya-zaradi-protest-sreshtu-visokite-tseni-na-gorivata.html", "text": "Блокирано е движението по главен път София-Перник в района на Владая заради протест срещу високите цени на горивата, съобщи читател на  Агенция „Фокус“ .", "date": "2018.11.11", "title": "София: Блокирано е движението по главен път София-Перник в района на Владая заради протест срещу високите цени на горивата"}
{"url": "http://www.focus-news.net/news/2018/11/11/2588997/varna-protestnoto-shestvie-v-grada-se-pridvizhva-obratno-kam-sgradata-na-obshtinata.html", "text": "Вече втори час продължава протестът срещу високите цени на горивата във Варна, предаде репортер на  Радио „Фокус\" - Варна . В момента множеството от скандиращи „Оставка” се е насочило към сградата на Общината. Протестиращите блокираха за кратко Аспаруховия мост. Стотици излязоха да скандират по улиците преди обед във Варна. Стотици други останаха блокирани в автомобилите си и в автобусите на градския транспорт. Придвижващите се по бул. „Мария Луиза” протестиращи подканват шофьорите да слязат от колите и да ги подкрепят.  \r\nДиана СТОЕВА", "date": "2018.11.11", "title": "Варна: Протестното шествие в града се придвижва обратно към сградата на Общината"}
{"url": "http://www.focus-news.net/news/2018/11/11/2588983/ns-na-bsp-edinodushno-podkrepi-predlozhenie-na-korneliya-ninova-za-deklaratsiya-v-zashtita-na-pravata-na-grazhdanite.html", "text": "НС на БСП единодушно подкрепи предложение на Корнелия Нинова за декларация в защита на правата на гражданите. Това съобщиха от пресцентъра на  НС на БСП . В нея се посочва: „НС на БСП се обръща към институциите и гражданите на републиката с настояване да проявят активност за опазването на основните граждански и човешки права, залегнали в българската Конституция\". \r\nСпоред БСП опитите за ограничаването на правата на опозиционните народни представители започват да придобиват системен характер,  изразяващ се в действия на парламентарното мнозинство, основани изцяло върху политическата целесъобразност, без да се съобразяват с основният закон на държавата.  \r\nСпоред левицата заявеното намерение от корпоративни организации за препятстване на дейността на народни представители се намира в разрез с основни принципи на конституционно установения ред, каквито са свободата на убеждение и неговото изразяване, както и свободния мандат на парламентаристите. „Посегателството, както и заплахите за ограничаване на свободата на народни представители и тяхната дейност от страна на граждани и други организации е пряко нарушение на Конституцията. Отправянето на заплахи за препятстване на дейността им в официален документ на Строителната камара представлява заплаха срещу конституционния ред в държавата и поставя под съмнение свободното упражняване на човешките и граждански права. В декларацията на Камарата бяха заплашени народните представители Елена Йончева, Георги Свиленски, Крум Зарков и Христо Проданов заради изказани от тях мнения и предприети действия. НС и ПГ на „БСП за България” ясно заявяват своята подкрепа за колегите си, като разширява подкрепата на искането им с подписите на цялата парламентарна група\", посочват от БСП. \r\n„В нарушение на Правилника на Народното събрание от пленарна зала беше отстранен Председателят на ПГ на „БСП за България”, заради изказано мнение от трибуната. Отстраняването на зам.-председател на Народното събрание на опозицията, заради изказване на мнение представлява нарушение на основни граждански права, провъзгласени от Конституцията на България и от поредица международноправни документи\", заявяват от левицата. Според БСП автономията на Народното събрание, като върховен орган изразител на властта на суверена, не може да служи за основание на мнозинството да ограничава правата на народните представители от опозицията, в разрез с установените от закона норми, включително Правилника на Народното събрание. \r\n„Обръщаме се към съдебната власт да използва всички дадени ѝ от Конституцията правомощия да защити конституционния ред и парламентарната република. Снемането на имунитет на народен представител не бива да се превръща в обикновена стандартна процедура, която дава възможност за всеки формален повод народните представители да бъдат подлагани на натиск с прикрити, но и доста прозрачни политически намерения\", посочват от БСП. От партията посочиха, че в българския парламент свободата на словото на един народен представител е най-голямото негово право, основно средство за защита правата на всички граждани на нашето общество. „Имунитетът за изказаните от него мнения и за гласуванията му в Народното събрание е необходимо условие за защита на правата на всички граждани. Опитите на ръководството на Народното събрание да въздейства върху решенията на опозиционните народни представители с административни мерки, често пъти нарушавайки правилника на Народното събрание, подкопават принципа за върховенство на правото. Политическата власт на мнозинството не означава налагане на политически и идеологически диктат, в разрез с принципите на свободата на съвестта и политическия плурализъм. Налагането на волята на временно парламентарно мнозинство върху опозицията със средствата на принуда, публична дискредитация и заплахи може да има за резултат поставянето на България в групата на несвободните държави, тенденция която за съжаление се наблюдава от години в нашия политически живот\", посочват от БСП. \r\nСпоред левицата в публично изявление, председателят на най-голямата парламентарна група, е поставил под съмнение демократичния характер на служебния кабинет и ролята на президента при неговото съставяне. „Изказаното мнение има антиконституционен характер, доколкото прерогативите на президента са ясно записани в Конституцията. За съжаление, в условията на повишено внимание към България от страна на европейските институции по повод основни права и свободи, сегашните действия на парламентарното мнозинство, а също така на подкрепящи го обществени организации, зад които стоят ясно заявени частни интереси, ще бъдат разбрани бързо и оценени от тях. НС на БСП ще запознае с текста на Декларацията Европейския комисия и  Съвета на Европа. Правителството носи пълна отговорност за авторитета на България в международната общност и за съхраняването на конституционния ред в държавата\", заявиха от БСП.", "date": "2018.11.11", "title": "НС на БСП единодушно подкрепи предложение на Корнелия Нинова за декларация в защита на правата на гражданите"}
{"url": "http://www.focus-news.net/news/2018/11/11/2589001/plovdiv-v-protestnoto-shestvie-v-grada-uchastvat-nad-1000-prevozni-sredstva-blokirano-e-dvizhenieto-po-klyuchovi-bulevardi.html", "text": "В протестното шествие в града участват над 1000 автомобили и мотори, блокирано е движението по ключови булеварди, предаде репортер на  Радио „Фокус“ – Пловдив . Преди повече от час протестиращите потеглиха от сборния си пункт на бул. „България“, след което шествието се отправи към бул. „Шести септември“. Към момента събралите се автомобили преминават по бул. „Източен“. От там те ще се насочат към бул. „Христо Ботев“. Всички водачи използват клаксоните си, за да изразят своето недоволство, а спътниците им развяват българския трибагреник. Образуват се изключително големи задръствания. Протестното шествие се охранява от служители на полицията, които регулират трафика по ключовите кръстовища. Много от автобусите от градския транспорт са с променени маршрути, за да избегнат шествието на протестиращите. Очаква се протестът срещу високите цени на горивата, в който участват и протестиращи от Пазарджик, да продължи поне още час. \r\nТони МИХАЙЛОВ", "date": "2018.11.11", "title": "Пловдив: В протестното шествие в града участват над 1000 превозни средства, блокирано е движението по ключови булеварди"}
{"url": "http://www.focus-news.net/news/2018/11/11/2589005/kyustendil-stotitsi-zhiteli-i-gosti-na-grada-prisastvat-na-otbelyazvaneto-na-praznika-na-cherkvata-sveti-mina.html", "text": "Стотици жители и гости на Кюстендил присъстват на отбелязването на празника на черквата „Свети Мина”, предаде репортер на  Радио „Фокус” – Кюстендил . От рано тази сутрин, когато беше отслужена празнична света Литургия, хората се редят на опашка, за да влязат в православния храм. Пред дверите на храма свещеник поръсва влизащите със светена вода. В двора на черквата беше приготвен и осветен курбан за здраве, който след това беше раздаден на присъстващите. \r\nВенцеслав ИЛЧЕВ", "date": "2018.11.11", "title": "Кюстендил: Стотици жители и гости на града присъстват на отбелязването на празника на черквата „Свети Мина”"}
{"url": "http://www.focus-news.net/news/2018/11/11/2589003/shumen-protestirashtite-sreshtu-visokite-tseni-na-gorivata-blokiraha-avtomagistrala-hemus-v-rayona-na-shumen.html", "text": "Протестиращите срещу високите цени на горивата блокираха автомагистрала „Хемус“ на изхода на града в двете посоки, предаде репортер на  Радио „Фокус“ - Шумен . \r\nИвелина ИВАНОВА", "date": "2018.11.11", "title": "Шумен: Протестиращите срещу високите цени на горивата блокираха автомагистрала „Хемус“ в района на Шумен"}
{"url": "http://www.focus-news.net/news/2018/11/11/2589004/dots-kostadin-nushev-bogoslov-tsarkvata-pochita-v-litseto-na-sv-mina-negovata-hrabrost-mazhestvo-i-tarpenie-chrez-koito-se-e-protivopostavil-na-goneniyata-sreshtu-hristiyanite.html", "text": "Църквата почита в лицето на този воин-мъченик св. Мина неговата храброст, мъжество, търпение, сила на духа, чрез които той се противопоставил на жестокостите и гоненията срещу християните и по този начин изповядал своята вяра и  утвърдил в това изповедание на Христос и другите християни. Това каза в интервю за  Агенция „Фокус“  богословът доц. Костадин Нушев по повод 11 ноември - празникът на св. Мина. „Свети Мина е един от древните християни мъченици, който е бил войник в римската армия. В Египет е пострадал мъченически за своята вяра в Исус Христос, по времето на гонението на християните, което в края на III, началото на IV век e било предприето от император Диоклециан. Свети Мина решил да се оттегли от военната си служба и да напусне града, в който служил. Така в продължение на няколко години той е бил в Египетската пустиня като се е молил и се е утвърждавал в християнската вяра, след това при едно от големите езически празненства, когато римския управник на града, в който той бил служил преди това, искал да накара християните отново да почитат този празник чрез принасяне на жертвоприношения. Свети Мина излязъл от пустинята и се върнал в града, за да защити християните и да изповяда за своята вяра пред множеството хора и пред езическите власти. Разбира се, това провокирало управника да постъпи така жестоко спрямо него и да го подложи на мъчения“, обясни богословът.  \r\nТеодора ПАТРОНОВА Пълния текст на интервюто четете по-късно в „Мнение“ .", "date": "2018.11.11", "title": "Доц. Костадин Нушев, богослов: Църквата почита в лицето на св. Мина неговата храброст, мъжество и търпение, чрез които се е противопоставил на гоненията срещу християните"}
{"url": "http://www.focus-news.net/news/2018/11/11/2589002/blagoevgrad-protestirashtite-sreshtu-visokite-tseni-na-gorivata-izlyazoha-na-glaven-pat-e-79-v-rayona-na-poligona-i-blokiraha-dvizhenieto.html", "text": "Протестиращите срещу високите цени на горивата излязоха на главен път Е-79 в района на полигона край Благоевград и блокираха движението, предаде репортер на  Радио „Фокус“ - Пирин . Над 3 км колона от автомобили се е образувала в посока Кулата. Пътуващите за София се пренасочват по стария път. Към този час един от основните организатори - Александър Стамболийски, скандира „Оставка“ и призовава жителите на областния център да бъдат твърди в действията си. Протестиращи развяват българския трибагреник, като един от тях дори е облечен с народна носия. Плакати гласят „Какви времена дойдоха – застраховките и данъка да са повече от стойността на колата“. Към този час на протеста има над 500 коли, пристигнали са и протестиращите от Гоце Делчев. \r\nЛора КАЛЧЕВА", "date": "2018.11.11", "title": "Благоевград: Протестиращите срещу високите цени на горивата излязоха на главен път Е-79 в района на полигона и блокираха движението"}
{"url": "http://www.focus-news.net/news/2018/11/11/2589011/api-dvizhenieto-se-izvarshva-v-edna-lenta-po-pat-ii-55-veliko-tarnovo-gurkovo-v-rayona-na-mishemorkov-han-poradi-avariral-tezhkotovaren-avtomobil.html", "text": "Движението се извършва в една лента по път II-55 Велико Търново – Гурково през Прохода на Републиката в района на Мишеморков хан поради аварирал тежкотоварен автомобил. Това съобщиха от пресцентъра на  Агенция „Пътна инфраструктура“ . Шофьорите да се движат с повишено внимание и съобразена скорост, спазвайки указанията на \"Пътна полиция\".", "date": "2018.11.11", "title": "АПИ: Движението се извършва в една лента по път II-55 Велико Търново – Гурково в района на Мишеморков хан поради аварирал тежкотоварен автомобил"}
{"url": "http://www.focus-news.net/news/2018/11/11/2589006/svetat-se-sabra-v-parizh-za-da-otbelezhi-100-godishninata-ot-kraya-parviya-globalen-konflikt-spravka.html", "text": "Измина един век от края на Първата световна война, първият глобален конфликт в историята. Въпреки това, споровете, възникнали в този период, продължават да бъдат обект  на дебати между различните страни. \r\nФренската столица Париж, под ръководството на президента Еманюел Макрон, е домакин на редица мероприятия по случай 100-годишнината от края на конфликта, включително Парижкия мирен форум, на които ще присъстват повече от 70 световни лидери. \r\nПримирието от 11 ноември 1918 година, подписано между Антантата, без излязлата от войната Русия и Германия официално слага края на Първата световна война. По повод навършването на един век от това събитие се проведе възпоминателна церемония край гроба на незнайния  войн, в близост до Триумфалната арка в Париж. \r\nВоенните и цивилните жертви, технологиите, използвани във войната, която избухна, след като сръбският националист Гаврило Принцип уби австрийският престолонаследник Франц Фердинанд и неговата съпруга в Сараево, доведе до значителни промяна на света и най-вече на Европа. \r\nВойната, в която участваха 40 държави и колонии, започна на 28 юли 1914 година и продължи четири години. \r\nАнтантата (Франция, Великобритания, Русия и техните съюзници) се сражаваха с Централните сили (Германия, Австро-Унгария, Османската империя и България). Войната доведе до смъртта на 17 милиона души, а още 21 милиона бяха ранени. \r\nДокато 6.6 милиона от жертвите на конфликта бяха мирни граждани, около  10 милиона войници също загубиха животите си в Първата световна война, което прави по 6 хиляди жертви на ден.  \r\nЗаради факта, че при очертаването на следвоенните граници не е отчетен националнистическият фактор, по-късно се появиха етническите конфликти и граничните спорове. \r\nМножество нови държави – като Чехословакия, Австрия, Унгария, Полша, Литва, Латвия, Естония, Украйна и Турската Република, се появиха на картата на света след разпадането на Австро-Унгарската, Руската и Османската империи. \r\nКрая на войната сложи край на турската власт в региона на Близкия Изток и Арабския полуостров, където се появиха Ирак, Сирия, Йордания и Саудитска Арабия, които обаче останаха временно в подмандатните територии на Великобритания и Франция. Така, с очертаването на новите граници,  след войната беше сложено началото на сериозни промени в европейската политическа среда. \r\nНа 18 януари 1919 година представителите на победителите и загубилите във войната се събраха в Париж, където обсъждаха условията на мирните договори, за да възстановят нарушения баланс на силите по света и да намерят решения на проблемите, възникнали след войната. \r\nГермания подписа Версайския договор на 28 юни 1919 година, Австрия подписа договор от Сен Жермен на 10 септември 1919 година, България се съгласи на Ньоския договор на 27 ноември 1919 година, а Унгария подписа Трианонския договор на 4 юни 1920 година. Последна мирен договор подписа Турция на 10 август 1920 година в Севър (Севърския договор). \r\nНезависимо, че от тези събития измина един век, тя остави множество неразрешени въпроси, които са актуални и до днес в някои части на Европа и Близкия Изток, като например границите на Балканите и между Унгария и Румъния, османските територии в региона на Мосул и Киркук, окупирани от Британската империя след ПСВ и африканските колонии, които получиха независимост. \r\nПо-голямата част от смъртните случаи в Първата световна война, която продължава четири години и е известна като четвъртата най-кървава война в историята, произлизат от различни заболявания, предизвикани от военната среда, болестни епидемии и глад. \r\nИспанският грип се появи в края на войната и бързо се разпространи сред огромен брой хора в резултат на мобилизациите дейности, предизвикани от войната, като се твърди, че той е отнел милиони животи. \r\nРусия и Германия дават най-много жертви във войната – 1.8 милиона и 1.7 милиона съответно. Франция губи 1,35 милиона войници, Австро-Унгария – 1,2 милиона, Великобритания – 800 хиляди, Османската империя – 500 хиляди и САЩ, която се присъединява една година преди края на конфликта – 116 хиляди. \r\nРедакция:", "date": "2018.11.11", "title": "Светът се събра в Париж, за да отбележи 100-годишнината от края първия глобален конфликт (СПРАВКА)"}
{"url": "http://www.focus-news.net/news/2018/11/11/2589008/varna-protestat-v-grada-priklyuchi-s-horo-na-krastovishteto-na-bulevardite-mariya-luiza-i-slivnitsa.html", "text": "С хоро на кръстовището на булевардите „Мария Луиза” и „Сливница” във Варна приключи протестът срещу високите цени на горивата и с искане за оставка на вицепремиера Валери Симеонов, предаде репортер на  Радио „Фокус” - Варна . Скандиращите отново блокираха движението пред сградата на Общината, като останаха насред пътните платна до 13.30 часа. Недоволстващите взеха решение да излязат на улицата и утре от 18.00 часа на същото място. Повече от два часа и половина продължи протестът срещу високите цени на горивата във Варна. Протестиращите блокираха за кратко Аспаруховия мост и възлови кръстовища в центъра. Шествието предизвика значителни закъснения в графиците на някои от автобусите на градския транспорт. \r\nДиана СТОЕВА", "date": "2018.11.11", "title": "Варна: Протестът в града приключи с хоро на кръстовището на булевардите „Мария Луиза” и „Сливница”"}
{"url": "http://www.focus-news.net/news/2018/11/11/2589000/chetvartoto-zasedanie-na-49-iya-kongres-na-bsp-shte-se-provede-na-26-yanuari-v-ndk.html", "text": "Четвъртото заседание на 49-ия конгрес на БСП ще се проведе на 26 януари в НДК, научи репортер на  Агенция „Фокус“ . Решението бе взето на заседание на Националния съвет на партията. Членовете на Пленума насрочиха конгреса за 10.00 часа и утвърдиха 4 точки в дневния ред. По първа точка лидерът на БСП Корнелия Нинова ще представи политически доклад  „България и Европа днес. Визия за утрешния ден. Задачите на БСП\". Делегатите ще обсъждат и проекта „Визия за България“. На вниманието на конгреса ще бъде представен и отчет за дейността на членовете на Европейския парламент, избрани с листата на Коалиция за България, през мандат 2014-2019 г. Конгресът трябва да приеме и предизборна платформа за участието на БСП в изборите за Европейски парламент през 2019 г. Точка в дневния ред на конгреса, свързана с промяна на Устава на партията, няма да има. Съгласно Устава на БСП конгресът е върховен орган на партията, който се избира за срок четири години и заседава не по-малко от веднъж годишно. Последното заседание на 49-ия конгрес беше през октомври 2017 г.  \r\nДеница КИТАНОВА", "date": "2018.11.11", "title": "Четвъртото заседание на 49-ия конгрес на БСП ще се проведе на 26 януари в НДК"}
{"url": "http://www.focus-news.net/news/2018/11/11/2588996/plenumat-na-bsp-utvardi-alternativniya-byudzhet-za-2019-g.html", "text": "Пленумът на БСП утвърди алтернативния бюджет за 2019 г., научи  „Фокус“ . Той бе заложен като точка в дневния ред на Националния съвет и бе представен от заместник-председателя на ПГ на „БСП за България“ Драгомир Стойнев. Бюджетните политики дават стойностно изражение на политиките, заложени в проекта „Визия зя България“. Бюджетната философия на опозицията е „Устойчиво социалноикономическо развитие с финансова стабилност”. Цели на БСП са гарантирано национално финансиране на политиките за устойчиво социалноикономическо развитие и възстановяване на доверието в социално - и здравноосигурителната система. Алтернативните бюджетни цели на левицата са намаляване на бедността и неравенствата и преодоляване на задълбочаващите се регионални различия. В хода на дискусията постъпиха и някои допълнения към проекта за алтернативен бюджет.  \r\nАлтернативният бюджет на БСП бе представен на 5 ноември 2018 г. За публичното обсъждане бяха поканени синдикати, работодателски, граждански и браншови организации, както и политически партии.  \r\nОпозицията внася за втора поредна година предложение за алтернативни бюджетни политики.  \r\nДеница КИТАНОВА", "date": "2018.11.11", "title": "Пленумът на БСП утвърди алтернативния бюджет за 2019 г."}
{"url": "http://www.focus-news.net/news/2018/11/11/2589007/blagoevgrad-ochakva-se-da-bade-blokiran-gkpp-kulata-zaradi-protesta-sreshtu-visokite-tseni-na-gorivata.html", "text": "Всеки момент се очаква да бъде блокиран ГКПП „Кулата“. Това съобщи по време на протеста срещу високите цени на горивата председателят на Синдикалната конфедерация „Съюз на българските транспортни работници“ в Благоевград Александър Стамболийски, предаде репортер на  Радио „Фокус“ - Пирин . Според Стамболийски около 150 автомобила се намират на място. \r\nЛора КАЛЧЕВА", "date": "2018.11.11", "title": "Благоевград: Очаква се да бъде блокиран ГКПП „Кулата“ заради протеста срещу високите цени на горивата"}
{"url": "http://www.focus-news.net/news/2018/11/11/2589014/plovdiv-80-godishen-mazh-e-blasnat-ot-marshrutno-taksi-na-bul-hristo-botev-v-blizost-do-voennata-bolnitsa.html", "text": "80-годишен мъж е блъснат от маршрутно такси на бул. „Христо Ботев“ в близост до Военната болница. Това съобщи за  Радио „Фокус“ – Пловдив  говорителят на Областната дирекция на МВР. Сигналът за инцидента е подаден в 10.30 часа. По първоначални данни мъжът е пресичал неправилно пътното платно, преминавайки между движещите се автомобили, когато бил ударен от страничното стъкло на маршрутката. Водачът и пътуващите са оказали помощ на пострадалия. 80-годишният мъж е откаран в болница за наблюдение. \r\nТони МИХАЙЛОВ", "date": "2018.11.11", "title": "Пловдив: 80-годишен мъж е блъснат от маршрутно такси на бул. „Христо Ботев“ в близост до Военната болница"}
{"url": "http://www.focus-news.net/news/2018/11/11/2589015/sport-derbito-na-manchestar-zapochva-v-1830-chasa.html", "text": "Предстои дербито на Манчестър между Сити и Юнайтед на „Етихад Стейдиъм“ от 18:30 часа. Хосеп Гуардиола и Жозе Моуриньо се познават още от времето, когато Гуардиола беше играч на Барселона през 90-те години на ХХ век, а Моуриньо по това време бе помощник-треньор на Сър Боби Робсън при каталунците. След това двамата водеха битки в Примера дивисион, когато Хосеп беше начело на Барселона, а португалецът водеше Реал (Мадрид). \r\nДо момента Гуардиола и Моуриньо имат 21 мача един срещу друг като треньори, от тях 11 пъти в \"Ел Класико\", като испанецът има предимство от 10 победи, срещу пет за Моуриньо. Шест пъти са завършвали наравно.", "date": "2018.11.11", "title": "Спорт: Дербито на Манчестър започва в 18:30 часа"}
{"url": "http://www.focus-news.net/news/2018/11/11/2589009/dots-kostadin-nushev-bogoslov-sv-mina-se-pochita-kato-zakrilnik-na-bezdomnite-na-samotnite-hora-na-semeystvoto-i-na-bezdetnite-zheni.html", "text": "Почитта на Св. Мина в църковното предание се изразява в почит към него като закрилник на бездомните, на самотните хора, на семейството и по-специално като закрилник на бездетните жени и семейства. Това каза в интервю с  Агенция „Фокус“  богословът Костадин Нушев по повод 11 ноември - празникът на св. Мина. \"Ето защо ще видим, че там където имаме храмове, църкви, посветени на св. Мина, обикновено на тези места се отслужват специални молитви за благословение на семейства и за раждане на деца. Така е и в манастира „Св. Мина“ близо до София, който е едно място на поклонение заедно с чудотворната икона на св. Мина, която се съхранява в този манастир“, обясни още Нушев. „Така че на днешния празничен ден се отслужва празнична неделна и специална тържествена литургия, като след това на много места се извършват и молебени за здраве, тъй като св. Мина се почита от църквата и като лечител и чудотворец, защитник на слабите, болните и нуждаещите се от Божията помощ  християни“, допълни богословът.   \r\nТеодора ПАТРОНОВА Пълния текст на интервюто четете по-късно в „Мнение“ .", "date": "2018.11.11", "title": "Доц. Костадин Нушев, богослов: Св. Мина се почита като закрилник на бездомните, на самотните хора, на семейството и на бездетните жени"}
{"url": "http://www.focus-news.net/news/2018/11/11/2589013/benovska-otnovo-shte-pita-koy-i-na-kakvo-osnovanie-iska-i-mozhe-li-da-upravlyava-balgariya.html", "text": "Илиана Беновска отново ще пита: „Кой и на какво основание иска и може ли да управлява България?” в авторското си предаване „Беновска пита“ днес от 17.00 часа. Това съобщиха от  екипа на предаването „Беновска пита“  по „Канал 3”. Нейни събеседници в днешното издание на предаването ще бъдат: зам.-председателят на 44-тото НС Емил Христов (ГЕРБ), зам.-председателят на 44-тото НС Явор Нотев (Атака), Атанас Мерджанов от БСП и Халил Летифов от ДПС. \r\nПовторението се излъчва по Канал 3 и по К2 в неделя вечер от 22.30 часа. Адресът на предаването е benovskapita@gmail.com", "date": "2018.11.11", "title": "Беновска отново ще пита: Кой и на какво основание иска и може ли да управлява България"}
{"url": "http://www.focus-news.net/news/2018/11/11/2589012/shumen-priklyuchi-blokadata-na-hemus-kray-grada-obrazuvaha-se-dalgi-koloni-ot-avtomobili.html", "text": "Приключи блокадата на „Хемус“ край Шумен, предаде репортер на  Радио „Фокус“ - Шумен . Протестиращите срещу високите цени на горивата спряха движението за повече от час и в двете посоки. Образуваха се дълги колони от автомобили по автомагистралата, както и по стария път за Варна. \r\nИвелина Иванова", "date": "2018.11.11", "title": "Шумен: Приключи блокадата на „Хемус“ край града, образуваха се дълги колони от автомобили"}
{"url": "http://www.focus-news.net/news/2018/11/11/2589018/gabrovo-v-doma-na-humora-i-satirata-shte-bade-predstavena-izlozhba-posvetena-na-karnavalnite-traditsii-na-ostrov-sardiniya.html", "text": "В Дома на хумора и сатирата ще бъде представена изложба, посветена на карнавалните традиции на остров Сардиния. Изложбата е на италианския фотограф Андреа Салваи. Тя поставя началото на Карнавалния сезон в Габрово, съобщават за  Радио „Фокус“ – Велико Търново  от Дома на хумора. Експозицията е озаглавена „Две лица. Карнавалните традиции на остров Сардиния“ и включва 24 фотографии, разказващи за възродения в родното село на автора маскараден ритуал „Sa Tuvera“ и карнавала в града Каляри. Традициите на древния празник са възстановени преди около 10 години в село Соргоно (в сърцето на Сардиния) благодарение на интереса на група изследователи, учени и любители, които проследяват историята на няколко запазени маски в местния музей. След срещи с жители на селото те стигат до стихотворение, в което ясно се описва езическия ритуал и участниците в него. Основен елемент в описанието са антропоморфни маски и костюми, а текстът разказва за мъже, облечени в кожи и отрупани с животински кости; лицата им са начернени с въглени от корк или покрити с черни маски. Техни жертви са участници, маскирани като животни (коза, бик или дива свиня). Предполага се, че това са проявления на бог Дионис, дълбоко почитан от овчарите и земеделците в района. Ритуалът в негова чест е бил практикуван, за да има повече валежи. \r\nДнес фестивалът съвпада с дните, когато са тържествата в чест на св. Антонио – 16, 17, 18 януари. Шумни маскарадни шествия в стария квартал Стампаче в Каляри съществуват от края на 40-те години на миналия век. Те са известни под името Ratantira и се провеждат преди Великия пост. \r\nФотографската изложба на Андреа Салваи може да бъде видяна в Музея на хумора и сатирата до 30 юни 2019 година. \r\nЛуиза ТРАНЧЕВА", "date": "2018.11.11", "title": "Габрово: В Дома на хумора и сатирата ще бъде представена изложба, посветена на карнавалните традиции на остров Сардиния"}
{"url": "http://www.focus-news.net/news/2018/11/11/2589020/blagoevgrad-blokiran-e-gkpp-kulata-zaradi-protesta-sreshtu-visokite-tseni-na-gorivata.html", "text": "Блокиран е ГКПП „Кулата“ заради протеста срещу високите цени на горивата. Това съобщи по време на протеста срещу високите цени на горивата председателят на Синдикалната конфедерация „Съюз на българските транспортни работници“ в Благоевград Александър Стамболийски, предаде репортер на  Радио „Фокус“ - Пирин . Според Стамболийски около 150 автомобила се намират на място. \r\nЛора КАЛЧЕВА", "date": "2018.11.11", "title": "Благоевград: Блокиран е ГКПП „Кулата“ заради протеста срещу високите цени на горивата"}
{"url": "http://www.focus-news.net/news/2018/11/11/2589021/plovdiv-nad-300-dushi-sa-se-sabrali-v-sopot-za-da-protestirat-sreshtu-visokite-tseni-na-gorivata.html", "text": "Над 300 души с автомобилите си са се събрали при Спортната зала в Сопот, за да протестират срещу високите цени на горивата. Протестът бе обявен за 14.00 часа, но продължават да пристигат протестиращи от Сопот и Карлово. Това каза за  Радио „Фокус“ – Пловдив  Марин Стефанов, организатор на протеста. По думите му между 14.30 и 15.00 часа протестиращите ще блокират движението по Подбалканския път София - Бургас, след което протестното шествие ще блокира бензиностанциите на територията на общините Карлово и Сопот. Засилено е полицейското присъствие в района на сборния пункт на протестиращите. \r\nТони МИХАЙЛОВ", "date": "2018.11.11", "title": "Пловдив: Над 300 души са се събрали в Сопот, за да протестират срещу високите цени на горивата"}
{"url": "http://www.focus-news.net/news/2018/11/11/2589023/plovdiv-priklyuchi-protestat-v-grada-sreshtu-visokite-tseni-na-gorivata.html", "text": "Приключи протестът в Пловдив срещу високите цени на горивата, предаде репортер на  Радио „Фокус“ – Пловдив . Над 1000 превозни средства се включиха в протестното шествие и блокираха движението по основни булеварди в града. Протестиращите се събраха на паркинг на хипермаркета на бул. „България“, като шествието потегли около 11.30 часа и продължи повече от два часа. Колоните от автомобили преминаха през булевардите „България“, „Шести септември“, „Източен“ и „Христо Ботев“. Протестното шествие беше охранявано от полицията. \r\nТони МИХАЙЛОВ", "date": "2018.11.11", "title": "Пловдив: Приключи протестът в града срещу високите цени на горивата"}
{"url": "http://www.focus-news.net/news/2018/11/11/2589025/pazardzhik-natsionalno-druzhestvo-traditsiya-predstavi-vazstanovka-na-breznishkata-bitka.html", "text": "На хълма Бърдото край Брезник национално дружество „Традиция“ представи възстановка на Брезнишката битката от 1885 година по време на Сръбско-българската война. Това съобщи за  Радио „Фокус“ – Пазарджик  Елица Георгиева от „Асарел-Инвестмънт“ – Панагюрище. Около 80 участници от цялата страна пресъздават историческите събития от преди 133 години. Тогава българският „Отряд на обречените“ среща сръбската Моравска дивизия в неравна битка и претърпява пълен разгром. Тази загуба е тактическа и има определяща роля за победата на основния фронт край Сливница. По този начин Битката при Брезник допринася за крайния изход на войната в полза на България. Програмата за отбелязването на годишнината от така наречената Братоубийствена война започна в град Брезник с отдаване на почест и поднасяне на венци на Паметника на героите от 2-ри пехотен Струмски полк, загинали в Сръбско-българската война. Проведе се и  възстановката в местността „Чурек“ на хълма Бърдото, а след нея бе предвиден курбан по повод Архангеловден и Деня на св. Мина.", "date": "2018.11.11", "title": "Пазарджик: Национално дружество „Традиция“ представи възстановка на Брезнишката битка"}
{"url": "http://www.focus-news.net/news/2018/11/11/2589016/sliven-protestirashti-sreshtu-visokite-tseni-na-gorivata-se-opitvat-da-blokirat-podhoda-kam-magistrala-trakiya-v-rayona-na-selo-krushare.html", "text": "Колона от пешеходци, които протестират срещу високите цени на горивата, се опитват да блокират подхода към магистрала „Тракия“ в района на село Крушаре, предаде репортер на  Радио „Фокус“ – Сливен . В полицията не са постъпвали сигнали за затруднено движение, съобщи дежурният в Районното управление. Заради протеста в града са разположени полицейски екипи, които следят за спазване правилата за движение, обществения ред и не допускат инциденти.  Засилено полицейско присъствие ще има в града през целия ден. По-рано организаторите на протеста в Сливен призоваха към толерантност и предупредиха, че всеки, който не спазва добрия тон и се опитва да предизвика безредици, ще бъде отстранен от автошествието. Протестът в Сливен продължава повече от два часа, в него се включиха стотици автомобили и мотоциклети. \r\nЛюдмила ЙОРГОВА", "date": "2018.11.11", "title": "Сливен: Протестиращи срещу високите цени на горивата се опитват да блокират подхода към магистрала  „Тракия“ в района на село Крушаре"}
{"url": "http://www.focus-news.net/news/2018/11/11/2589026/sds-prie-programni-prioriteti-okolo-koito-shte-tarsi-satrudnichestvo-s-drugi-desni-i-natsionalno-otgovorni-organizatsii.html", "text": "На Национална конференция Съюзът на демократичните сили прие програмна декларация, съобщиха от  пресцентъра на партията . В документа СДС си поставя за цел смяна на неефективния за гражданите модел на управление, утвърдил се след 2001 г. От партията са убедени, че СДС има водеща роля за промяната му и може да помогне на страната ни да посрещне новите предизвикателства пред променяща се Европа. „СДС, като най-старата дясна партия в България, не трябва да отстъпва политическия терен на автентичното дясно, родолюбието и традиционните ценности на други формации, за които това е по-скоро тактика за изграждане на положителен публичен образ, отколкото осмислена и последователно защитавана политика“, обявяват от СДС. Програмните приоритети на партията в документа са насочени към съхранение на консервативната й същност в политически, икономически и морален смисъл. СДС предлага на другите десни и национално отговорни организации, убедени в необходимостта от смяна на модела, обединителни приоритети, около които да се търси сътрудничество в следните посоки: \r\n•задълбочаване на интеграционните процеси в ЕС и НАТО, в това число -  \r\nускореното приемане на България в Еврозоната и Шенген;  \r\n•удвояване на доходите през следващия управленски мандат чрез по-висок  \r\nикономически растеж, чрез удвояване на БВП за следващите 10 години и намаляване на преките и косвени данъци;  \r\n•осъществяване на необходимите реформи в съдебната система, които да  \r\nосигурят справедливо и бързо правораздаване за всеки българин;  \r\n•борба с корупцията на всички нива в институциите и държавната  \r\nадминистрация;  \r\n•финансово-административна децентрализация,  административна реформа и  \r\nнамаляване броя на чиновниците;  \r\n•премахване  на административните пречки за бизнеса и гражданите;  \r\n•прекратяване на порочната практика за наливане на пари в нереформирани  \r\nсистеми, като образование, здравеопазване и сигурност;  \r\n•въвеждане на електронно правителство; \r\n„Съюзът на демократичните сили приема тези цели като основополагащи за възстановяването на справедливостта в нашето общество и търсене на съгласие за общи политически действия с други десни, дясно-центристки и родолюбиви организации, за да превърнем България в достойна и богата европейска държава“, заявяват от СДС в декларацията си.", "date": "2018.11.11", "title": "СДС прие програмни приоритети, около които ще търси сътрудничество с други десни и национално отговорни организации"}
{"url": "http://www.focus-news.net/news/2018/11/11/2589017/shumen-protestirashti-sreshtu-visokite-tseni-na-gorivata-se-sabirat-pred-kashtata-na-kmeta-lyubomir-hristov.html", "text": "Протестиращи срещу високите цени на горивата се събират пред къщата на кмета на Шумен Любомир Христов, предаде репортер на  Радио „Фокус“ - Шумен . Улицата е отцепена от полицейски служители и се допускат само пешеходци. \r\nИвелина ИВАНОВА", "date": "2018.11.11", "title": "Шумен: Протестиращи срещу високите цени на горивата се събират пред къщата на кмета Любомир Христов"}
{"url": "http://www.focus-news.net/news/2018/11/11/2589010/afp-makron-prizova-svetovnite-lideri-da-davat-nadezhda-a-ne-da-vsyavat-strah.html", "text": "Президентът на Франция Еманюел Макрон в неделя призова десетки световни лидери, които се присъединиха към него в Париж за мероприятията по случай 100-годишнината от края на Първата световна война, да се обединят и да се „борят за мир“, съобщава  AFP . \r\n„Нека даваме надежда, а не да играем със страховете си“, заяви той пред световния елит, който се събра край Триумфалната арка във френската столица. Той призова лидерите да се борят с „апатията, насилието и диктатурата“. \r\n„Заедно можем да се справим със заплахите – спектърът на глобалното затопляне и унищожаването на околната среда, нищетата, глада, неравенството и невежеството“. \r\nСлед като прекара една седмица, обикаляйки бойните полета от ПСВ в Северна Франция, Макрон призова лидерите да не забравят това кръвопролитие, защото „сто години след клането, белезите му все още са видими по лицето на земята“. \r\nПревод и редакция:", "date": "2018.11.11", "title": "AFP: Макрон призова световните лидери да „дават надежда, а не да всяват страх“"}
{"url": "http://www.focus-news.net/news/2018/11/11/2589019/sofiya-zatvoreno-e-dvizhenieto-po-bul-tsar-osvoboditel-v-posoka-pl-batenberg-zaradi-protest-sreshtu-tsenite-na-gorivata.html", "text": "Затворено е движението по бул. \"Цар Освободител\" в посока пл. \"Батенберг\" заради протест срещу цените на горивата, предаде репортер на  Агенция „Фокус“ . Временният автобус, движещ се по линията 10ТМ временно е отклонен и се движи по бул. „Дондуков“. \r\nПротестиращите са многобройни и скандират: \"Оставка\" и \"Мафия\" пред Българска народна банка. Според протестиращите транспортът е водещ отрасъл в България и увеличаването на цените ще се отрази на всички български граждани.  \r\nТеодора ПАТРОНОВА", "date": "2018.11.11", "title": "София: Затворено е движението по бул. \"Цар Освободител\" в посока пл. \"Батенберг\" заради протест срещу цените на горивата"}
{"url": "http://www.focus-news.net/news/2018/11/11/2589027/burgas-chast-ot-protestirashtite-sreshtu-tsenite-na-gorivata-blokiraha-ul-tsar-petar-v-rayona-na-krastovishteto-s-ul-ferdinandova.html", "text": "Част от протестиращите срещу цените на горивата блокираха ул. „Цар Петър\" в района на кръстовището с ул. „Фердинандова“, предаде репортер на  Радио „Фокус“ - Бургас . Движението е спряно от 3 коли, от които е такси. Няколко автобуса и тролей от градския транспорт изчакват, за да преминат. Движението за останалите автомобили се пренасочва по ул. „Фердинандова\". На мястото има една патрулка.", "date": "2018.11.11", "title": "Бургас: Част от протестиращите срещу цените на горивата блокираха ул. „Цар Петър\" в района на кръстовището с ул. „Фердинандова“"}
{"url": "http://www.focus-news.net/news/2018/11/11/2589024/burgas-dvizhenieto-po-am-trakiya-e-blokirano-v-dvete-posoki-zaradi-protesta-sreshtu-visokite-tseni-na-gorivata.html", "text": "Движението по АМ „Тракия“ е блокирано в двете посоки заради протеста срещу високите цени на горивата, предаде репортер на  Агенция „Фокус“ . Движението е блокирано и в посока Бургас, и в посока София. Автомобилите се движат по пътя за рафинерията през кв. „Долно Езерово“.", "date": "2018.11.11", "title": "Бургас: Движението по АМ „Тракия“ е блокирано в двете посоки заради протеста срещу високите цени на горивата"}
{"url": "http://www.focus-news.net/news/2018/11/11/2589028/iliana-benovska-prezident-radev-na-gladiator-li-se-pravite.html", "text": "Президент Радев, на Гладиатор ли се правите? Това е въпросът на журналиста Илиана Беновска в днешното издание на предаването „Беновска пита” по Канал 3 и К2, съобщиха от  екипа на предаването .          \r\nПрезидент Радев, ако замисълът, със словото си за 10 ноември, е да са правите на Максимус - Гладиаторът на силата и честта, то не ви се получава - изглеждате като карикатура на последна страница, защото не казвате какво конкретно предлагате да се направи, за да живеем в повече законност и справедливост.  \r\nПрезидент Радев, коремното ви не е достатъчно, за да сте убедителен, че от сърце и по съвест се борите за просперитета на нацията. Ще се въздържа да коментирам поучителния ви  ви патос  и произношение, неуверените ви очи и вдървената ви стойка. За  начина на заснемането и нелепия монтаж  на изказването ви  ще си замълча. Само ще кажа, че ако бяхте говорил на живо щяхте да се доближите повече до хората.   \r\nНе знам уговаряли ли сте се с председателката на БСП Корнелия Нинова да заяви, че би се подписала под думите ви. Не съм сигурна и дали нейното пърхане около вас е добра подкрепа за тезите ви. Защото, публично известно е, че Нинова брутално гази основния закон на БСП, Устава. И се е курдисала на кормилото на БСП, заедно с присъдружни по интереси, а вътрешната си опозиция е натикала в „багажника“ на колата на БСП, със залепени с изолирбанд уста. \r\nПрезидент Радев, на Гладиатор ли се правите? \r\nАз съм Беновска. И питам.", "date": "2018.11.11", "title": "Илиана Беновска: Президент Радев, на Гладиатор ли се правите"}
{"url": "http://www.focus-news.net/news/2018/11/11/2589033/kmetat-yordanka-fandakova-nastoyavam-parlamentat-da-razgleda-vazmozhnostta-da-se-tarsi-nakazatelna-otgovornost-za-nereglamentirano-gorene-na-gumi-i-otpadatsi.html", "text": "Проверките за нерегламентирано горене на гуми и отпадъци в район “Красна поляна” продължиха и тази нощ. Екипите на дирекция “Аварийна помощ и превенция” на Столична община, Столичен инспекторат, Трето районно на МВР и Жандармерията откриха 4 огнища на открито, на които са горени гуми и други отпадъци. Това написа кметът на София Йорданка Фандъкова в социалната мрежа  „Фейсбук“ . „За зимните месеци сформираме специален мобилен екип, който ще реагира на сигнали за горене на гуми, кабели и отпадъци на открито“, пише кметът. „Факт е, че административните санкции срещу тези нарушения нямат възпираща роля на практика, затова настоявам парламентът да разгледа възможността за търсене на наказателна отговорност“, заявява Йорданка Фандъкова. „В същото време, за да помогнем на всички граждани да изхвърлят правилно старите си гуми, обособихме 13 площадки, на които всеки може да ги предаде напълно безплатно. Изхвърляйки старите гуми до контейнера за битови отпадъци, увеличавате риска да бъдат събрани и изгорени нерегламентирано, а това замърсява въздуха с фини прахови частици, въглероден оксид, серни и азотни оксиди“, пише още кметът на столицата. На този адрес можете да намерите най-близката до вас площадка:", "date": "2018.11.11", "title": "Кметът Йорданка Фандъкова: Настоявам парламентът да разгледа възможността да се търси наказателна отговорност за нерегламентирано горене на гуми и отпадъци"}
{"url": "http://www.focus-news.net/news/2018/11/11/2589029/plovdiv-protestnoto-shestvie-ot-karlovo-i-sopot-blokira-dvizhenieto-po-podbalkanskiya-pat-sofiya-burgas.html", "text": "Протестното шествие на жители на Карлово и Сопот блокира движението по Подбалканския път София - Бургас, предаде репортер на  Радио „Фокус“ – Пловдив . Над 300 автомобила участват в шествието и изразяват недоволството си срещу високите цени на горивата. Протестното шествие се охранява от служители на полицията. Очаква се малко по-късно протестиращите да блокират и достъпа до бензиностанциите на територията на общините Карлово и Сопот. \r\nТони МИХАЙЛОВ", "date": "2018.11.11", "title": "Пловдив: Протестното шествие от Карлово и Сопот блокира движението по Подбалканския път София - Бургас"}
{"url": "http://www.focus-news.net/news/2018/11/11/2589037/alsat-m-makedoniya-georgi-ivanov-e-v-parizh-na-meropriyatiyata-po-sluchay-100-godishninata-ot-kraya-na-parvata-svetovna-voyna.html", "text": "Президентът на Македония Георги Иванов в неделя е на посещение в Париж, където по покана на френския президент ще присъства на церемониите по повод стогодишнината от края на Първата световна война, съобщиха от кабинета на държавния глава, предава излъчващият на албански  скопски телевизионен канал „Алсат – М“ . \r\nИванов е поканен и на приема в Елисейския дворец. Следобед той ще има обръщение и на Парижкия мирен форум, който ще се проведе по инициатива на френския президент. \r\nПревод и редакция:", "date": "2018.11.11", "title": "„Алсат – М“ (Македония): Георги Иванов е в Париж на мероприятията по случай 100-годишнината от края на Първата световна война"}
{"url": "http://www.focus-news.net/news/2018/11/11/2589032/kyustendil-blizo-400-avtomobila-uchastvat-v-protesta-sreshtu-visokite-tseni-na-gorivata.html", "text": "Близо 400 автомобила участват в протеста срещу високите цени на горивата и социалното убиване на България, предаде репортер на  Радио „Фокус” – Кюстендил . Стотиците леки коли се събраха в района на село Ябълково, на пътя Кюстендил – София. Локалните платна на пътя не успяха да съберат протестиращите, което наложи автомобилите да се паркират и във вътрешните улици на населеното място. Протестът се охранява от полицията. Върху автомобилите са поставени плакати с надписи „Не на високите цени на горивата”, „Национален протест срещу високите цени на горивата и социалното убиване на България”. Почти всеки автомобил е с поставено българско знаме. Автошествието потегли от село Ябълково, преминава през централната улица „Цар Освободител” в Кюстендил. Крайната точка е кръговото кръстовище при СБА. Протестиращите планират да се съберат, без автомобилите си, на централния площад „Велбъжд”. \r\nВенцеслав ИЛЧЕВ", "date": "2018.11.11", "title": "Кюстендил: Близо 400 автомобила участват в протеста срещу високите цени на горивата"}
{"url": "http://www.focus-news.net/news/2018/11/11/2589031/sofiya-protestnoto-shestvie-sreshtu-tsenite-na-gorivata-se-dvizhi-po-bul-dondukov-v-posoka-bul-vasil-levski.html", "text": "Протестното шествие срещу цените на горивата се движи по бул. \"Дондуков\" в посока бул. \"Васил Левски\", предаде репортер на  Агенция \"Фокус\" .", "date": "2018.11.11", "title": "София: Протестното шествие срещу цените на горивата се движи по бул. \"Дондуков\" в посока бул. \"Васил Левски\""}
{"url": "http://www.focus-news.net/news/2018/11/11/2589022/fox-news-gola-feministka-preprechi-patya-na-kortezha-na-donald-tramp-v-parizh.html", "text": "Феминистка от групата „Фемен“ проби кордона и препречи пътя на кортежа на американския президент Доналд Тръмп в Париж, докато той се придвижваше към Триумфалната арка, където се състоя възпоминателно мероприятие по случай 100-годишнината от края на Първата световна война, предава  американският телевизионен канал Fox News . \r\nСлучката се разигра на булевард Шанз Елизе, където гола жена проби охранителния кордон и започна да тича по средата на кортежа и да вика: „фалшив миротворец“, докато покрай нея минаваха колите, отбелязва медията. \r\nНай-малко още един гол активист също е успял да излезе на пътното платно, но не е успял да достигне до кортежа на американския президент. \r\nПревод и редакция:", "date": "2018.11.11", "title": "Fox News: Гола феминистка препречи пътя на кортежа на Доналд Тръмп в Париж"}
{"url": "http://www.focus-news.net/news/2018/11/11/2589035/sofiya-sled-kato-premina-po-bul-knyaz-al-dondukov-protestnoto-shestvie-sreshtu-tsenite-na-gorivata-prodalzhi-po-bul-vasil-levski-v-posoka-su-sv-kliment-ohridski.html", "text": "След като премина по бул. „Княз Ал. Дондуков“, протестното шествие срещу цените на горивата продължи по бул. „Васил Левски“ в посока СУ „Св. Климент Охридски“, предаде репортер на  Агенция „Фокус“ . Движението по булеварда е блокирано. Събралите се стотици участници в протеста разяват трибагреници и скандират „Оставка“. \r\nТеодора ПАТРОНОВА", "date": "2018.11.11", "title": "София: След като премина  по бул. „Княз Ал. Дондуков“, протестното шествие срещу цените на горивата продължи по бул. „Васил Левски“ в посока СУ „Св. Климент Охридски“"}
{"url": "http://www.focus-news.net/news/2018/11/11/2589038/varna-vodata-ot-4-obshtestveni-cheshmi-kray-grada-ne-se-preporachva-za-piteyni-i-bitovi-nuzhdi.html", "text": "От четири чешми край Варна тече вода със завишени нива на микробиологични показатели. Това съобщиха за  Радио „Фокус“ – Варна  от Регионалната здравна инспекция (РЗИ) в града. Сред водоизточниците със замърсяване са местен водоизточник в центъра на Дългопол, чешмата на пътя за село Синдел, тази в село Горен Близнак и чешма пред ресторант „Манастирска изба” в курорта  „Св. Св. Константин и Елена“. Издадени са предписания до кметовете на общините за поставяне на табели, че водата не се препоръчва за пиене и приготвяне на храна. При анализа на острата заразна заболеваемост не са установени чревни заболявания, предавани по воден път, уточняват от РЗИ. \r\nДиана СТОЕВА", "date": "2018.11.11", "title": "Варна: Водата от 4 обществени чешми край града не се препоръчва за питейни и битови нужди"}
{"url": "http://www.focus-news.net/news/2018/11/11/2589034/zatvorena-e-avtomagistrala-trakiya-v-rayona-na-sliven-i-yambol-zaradi-protestite-sreshtu-visokite-tseni-na-gorivata.html", "text": "Затворена е автомагистрала „Тракия“ в района на Сливен и Ямбол заради протестите срещу високите цени на горивата, предаде репортер на  Радио „Фокус“ – Сливен . Едното платно е затворено от протестиращи в Сливен, а друго - от тези в Ямбол.  \r\nВ Сливен автомобилите на протестиращите бяха спрени от полицията и шествието продължи пеша до магистралата, където едното платно вече беше затворено от лъча в Ямбол. \r\nЛюдмила ЙОРГОВА", "date": "2018.11.11", "title": "Затворена е автомагистрала „Тракия“ в района на Сливен и Ямбол заради протестите срещу високите цени на горивата"}
{"url": "http://www.focus-news.net/news/2018/11/11/2589030/a1-on-makedoniya-srabska-lista-obyavi-che-izliza-ot-pravitelstvoto-na-haradinay-i-minava-v-opozitsiya-koyato-veche-shte-ima-glasove-za-vot-na-nedoverie.html", "text": "„Сръбска листа“ (СЛ), която представлява правата на косовоските сърби в парламента на Косово, предоставя гласовете на своите десет депутати на опозиционните албански партии с цел да бъде свалено правителството на Рамуш Харадинай, предава  македонският портал „А1 Он“ . \r\nСЛ, която е част от управляващата коалиция в страната и се координира открито с властите в Белград , обяви в събота вечерта, че „косовските сърби не могат и не искат да бъдат заложници на безотговорните албански представители и тяхната демагожка и подмолна борба за собственото им политическо оцеляване“. \r\nПовод за решението на фракцията е мярката на правителството да увеличи с 10% митата на вносните стоки от Сърбия и Босна и Херцеговина. \r\nПартията на косовските сърби анонсира, че от сега нататък ще е част от опозицията в парламента и „ще подкрепи всяко предложение за сваляне на правителството поради предприетите мерки и отношението на властите към интересите на сърбите, към Сърбия и региона, като цяло“. \r\n„Сръбска листа бе принудена да прибегне до такъв вид политически действия, за да защити жизнените интереси на гражданите от сръбска националност, които вече търпят големи несправедливости заради незаконните действия на Прищина“, се казва в съобщението на партията. \r\nВ него се отбелязва още, че СЛ ще призове косовските сърби на мирни протести, ако правителството на Харадинай не отмени решението за увеличаване на вносните мита върху произведени в Сърбия стоки. \r\nМедията отбелязва, че фракцията има няколко министри в правителството, които продължават да изпълняват функциите си, въпреки решението от преди няколко месеца за излизане от властта във връзка с насилственото прогонване от Косово на директора на сръбската правителствена Канцелария за Косово и Метохия Марко Джурич.  \r\n„А1 Он“ посочва, че опозиционните партии на албанците в 120-членния парламент на Косово имат общо 58 депутати и ако приемат предложението на „Сръбска листа“ могат да си осигурят нужното мнозинство за успешен вот на недоверие към правителството на Харадинай и насрочване на предсрочни парламентарни избори. \r\nПревод и редакция:", "date": "2018.11.11", "title": "„А1 Он“ (Македония): „Сръбска листа“ обяви, че излиза от правителството на Харадинай и минава в опозиция, която вече ще има гласове за вот на недоверие"}
{"url": "http://www.focus-news.net/news/2018/11/11/2589036/sofiya-stotitsi-protestirashti-sreshtu-planiranite-promeni-v-zakona-za-veroizpovedaniyata-blokiraha-bul-tsar-osvoboditel.html", "text": "Стотици протестиращи срещу планираните промените в Закона за вероизповеданията блокираха бул. \"Цар Освободител\", предаде репортер на  Агенция \"Фокус\" . Протестиращите се бяха събрали пред сградата на Народното събрание и тръгнаха по бул. \"Цар Освободител\" в посока Министерски съвет. \r\nТе носят плакати с призиви за спиране на законопроектите.  \r\nСкандират: \"Бог да пази България\". Движението по булеварда е спряно, засилено е полицейското присъствие. Агенция \"Фокус\" припомня:  В деловодството на Народното събрание бяха  внесени два законопроекта за изменение и допълнение на Закона за вероизповеданията. Единият е внесен на 4 май 2018 г. от Цветан Цветанов, Корнелия Нинова и Мустафа Карадайъ. С този законопроект се въвежда забрана за чуждо финансиране и такова от други държави на вероизповеданията. Вторият законопроект е внесен от ПГ на „Обединени патриоти“ на 9 май 2018 г. С него законът дава определения на религиозен радикализъм. Проектът предлага и изменения в съответствие на конституционната забрана за упражняването на верските убеждения с политически цели. Проектът касае и въвеждане на изисквания за лицата, които извършват богослужения на територията на страната, като предлага диференциран режим в зависимост от гражданството на тези лица. Друга част от промените на „Обединени патриоти“ са свързани с регистрацията на религиозните общности.  \r\nСветият Синод на БПЦ разпространи свое изявление, в което се посочва, че предлаганите промени в Закона за вероизповеданията са противоречиви и се нуждаят от сериозно преосмисляне. От Светия Синод отбелязаха също, че внесените законопроекти, не са обсъждани предварително с тях. \r\nВисшият мюсюлмански съвет също изрази своите критики към измененията. През май Висшият мюсюлмански съвет заяви, че законопроектът на ГЕРБ, БСП и ГЕРБ съдържа положителни моменти и се показва загриженост от страна на държавата към вероизповеданията, но заедно с тях се наблюдава и желание за пряк контрол на дейността на вероизповеданията и намеса на държавата в религиозните дела.  \r\nСлед несъгласието на Св. Синод с предлаганите изменения последва среща с духовниците, на която присъстваха премиерът Бойко Борисов, председателят на ПГ на ГЕРБ Цветан Цветанов, зам.-председателят на ПГ на ДПС Йордан Цонев  бе постигнат консенсус законопроектите да не се оттеглят, а да се изменят между двете четения. Взето бе решение да бъде създадена работна група с участието на всички заинтересовани страни и комисии за прецизиране на текстовете.  \r\nПо-късно парламентът прие и двата законопроекта на първо четене. \r\nДеница КИТАНОВА", "date": "2018.11.11", "title": "София: Стотици протестиращи срещу планираните промени в Закона за вероизповеданията блокираха бул. \"Цар Освободител\""}
{"url": "http://www.focus-news.net/news/2018/11/11/2589043/pazardzhik-dva-bronzovi-medala-specheliha-gimnastichkite-ot-sk-daliya-peshtera-ot-mezhdunarodniya-turnir-po-hudozhestvena-gimnastika.html", "text": "Два бронзови медала спечелиха малките гимнастички от спортен клуб „Далия“ – Пещера на IX-я Международен турнир по художествена гимнастика за купа „Диляна“ в Пазарджик, съобщиха за  Радио „Фокус“ – Пазарджик  от спортния клуб. Възпитаничките на треньора Маргарита Николова се класираха на четвърто и пето място в надпреварата. При девойките младша възраст до 10 години Ванеса Робевска спечели 3-то място и бронзов медал. На четвърто място в същата категория се класира Десислава Ставракева, а пета е Радост Калайджиева. При децата родени 2010 г. бронзово отличие завоюва Лилия Талигарова, а пета и шеста останаха Елена Николова и Миглена Алиховска. Най-малките гимнастички от 4 до 7 годишна възраст участваха в категорията масов спорт, където танцът им „Котки и мишки“ им донесе сребърните медали. Тяхна треньорка е Мая Петкова. Общо 16 състезателки от пещерския клуб се включиха в престижния турнир.", "date": "2018.11.11", "title": "Пазарджик: Два бронзови медала спечелиха гимнастичките от СК „Далия“ – Пещера от Международния турнир по художествена гимнастика"}
{"url": "http://www.focus-news.net/news/2018/11/11/2589039/prof-todor-galunov-politolog-izborite-za-evropeyski-parlament-shte-sa-orientatsiya-otnosno-razpolozhenieto-na-politicheskite-sili-vatre-v-stranata.html", "text": "Изборите за Европейски парламент, които предстоят през 2019 година, ще са един вид ориентация за разположението на политическите сили вътре в страната. Това каза за  Радио „Фокус“ – Велико Търново  политологът проф. Тодор Галунов. Той припомни, че този вид вот по традиция се подценява не само от българските граждани, но от много от останалите жители на Европейския съюз. „Това е така по простата причина, че европейските политици са управниците, които стоят, може би най-далеч от гражданите. Българските граждани, като цяло, не познават своите евродепутати. Те не познават и институцията Европейски парламент. Така, че тези избори от много партии ще бъдат взети като ориентация за разположението на политическите сили вътре в страната в контекста на местните избори и споритичните извънредни избори за национален парламент“, поясни проф. Галунов. Той коментира, че кампанията за тях не се усеща видимо в публичното пространство, защото в последните месеци тя е изместена от различни по вид скандали, които са по-атрактивни за населението. Като прогноза от предстоящите избори, той уточни, че в Европейския парламент със сигурност ще влязат депутати от ГЕРБ, БСП и ДПС. „Другите партии са под въпрос. Четвърти вероятно ще са патриотите, но тук можем да поставим една голяма скоба, която зависи от вида на тяхното участие. Ако те участват в сегашния си вариант, ще прескочат изборната бариера. Ако, обаче, по някаква причина те се разцепят, политическите комбинации стават различни“, каза още експертът.  По думите му вотът ще е ориентир за следващите избори през 2019 г. – за местна власт. \r\nЛуиза ТРАНЧЕВА", "date": "2018.11.11", "title": "Проф. Тодор Галунов, политолог: Изборите за Европейски парламент ще са ориентация относно разположението на политическите сили вътре в страната"}
{"url": "http://www.focus-news.net/news/2018/11/11/2589047/sport-magnus-karlsen-i-fabiano-karuana-zapisaha-vtoro-remi-v-macha-za-svetovnata-titla.html", "text": "Норвежецът Магнус Карлсен и американецът Фабиано Каруана завършиха реми и втората партия от мача за световната титла в Лондон. Защитаващият титлата си Карлсен игра с белите фигури, но срещна силна защита срещу дамския гамбит и на 49-ия ход партията приключи с реми. \r\nДвамата ще играят общо 12 партии по класически шахмат до 28 ноември, а при равенство ще има допълнителни партии по ускорен шах и блиц. Норвежецът е световен шампион от 2013-а година и е водач в световната ранглиста на ФИДЕ. Каруана спечели турнира на претендентите през март в Берлин.", "date": "2018.11.11", "title": "Спорт: Магнус Карлсен и Фабиано Каруана записаха второ реми в мача за световната титла"}
{"url": "http://www.focus-news.net/news/2018/11/11/2589041/sofiya-protestirashtte-sreshtu-tsenite-na-gorivata-pochetoha-s-ednominutno-malchanie-pametta-na-vasil-levski.html", "text": "Протестиращте срещу цените на горивата почетоха с едноминутно мълчание паметта на Васил Левски, предаде репортер на  Агенция „Фокус“ . Те се събраха пред паметника на Апостола на Свободата, където паднаха на колене, сведоха глави и запазиха минута мълчание в знак на почит към паметта на националния герой. След това шествието се отправи към Ректората на СУ „Св. Климент Охридски“. От там те се насочиха по бул. „Цар Освободител“ към пл. „Орлов мост“. Блокирано е движението по маршрута, по който преминава протестното шествие.  \r\nТеодора ПАТРОНОВА", "date": "2018.11.11", "title": "София: Протестиращте срещу цените на горивата почетоха с едноминутно мълчание паметта на Васил Левски"}
{"url": "http://www.focus-news.net/news/2018/11/11/2589045/yordanka-stoycheva-bchk-blagoevgrad-tselogodishno-provezhdame-razlichni-obuchitelni-kursove.html", "text": "Целогодишно провеждаме различни обучителни курсове. Това каза за  Радио „Фокус“ - Пирин  Йорданка Стойчева, директор на Български червен кръст - Благоевград. Тя уточни, че обучават своите доброволци в различни форми, като в същото време се провеждат и курсове, които са насочени към общността и населението. „Основната идея е да се опази човешкият живот и затова се обучават и кандидат-водачи на МПС, като курсът е 8 учебни часа и се провежда по определен график“, каза още Стойчева. Тя допълни, че се организират обучения за работното място, които са специализирани за предприятия с определена насоченост, като например за медицински кадри. „Курсовете са важни и затова се стараем да задоволяваме човешките потребности, като обучаваме също водни спасители и планински спасители“, уточни Йорданка Стойчева. Тя добави, че най-новото и интересно нещо е обучението за първа помощ на ученици от благоевградски училища. „Курсът е насочен за превенция и реакции при наводнения и бедствия. Децата се обучават основно с практическа и тематична насоченост в рамките на два последователни дни под формата на игри. Използват се различни интерактивни форми за по-лесното предоставяне на информацията“, каза още Стойчева. \r\nДенис НИКИФОРОВ", "date": "2018.11.11", "title": "Йорданка Стойчева,  БЧК – Благоевград: Целогодишно провеждаме различни обучителни курсове"}
{"url": "http://www.focus-news.net/news/2018/11/11/2589040/tass-v-eliseyskiya-dvorets-zapochna-rabotniyat-obyad-na-svetovnite-lideri.html", "text": "В Празничната зала на Елисейския дворец започна работният обяд на световните лидери, които се събраха в Париж, за да участват в мероприятията по случай стогодишнината от Първата световна война, предава  ТАСС . \r\nСъседите на руския президент по масас са президентът на САЩ Доналд Тръмп и председателят на Европейската комисия Жан-Клод Юнкер. Също така на масата е и домакина на събитието – президентът на Франция Еманюел Макрон. На това мероприятие лидерите могат да разговарят в неформална обстановка, отбелязва руската агенция. \r\nВисоките гости вече посетиха церемонията край Триумфалната арка, където се намира гроба на Незнайния войн – паметник на войниците, загинали по бойните полета между 1914 и 1918 година. След това Путин положи цветя на паметника на войниците и офицерите от руския експедиционен корпус, сражавали се заедно с фреснските войски на територията на Франция по време на ПСВ. \r\nСлед края на обяда лидерите ще отидат на пленарно заседание на Парижкия мирен форум. \r\nПовече от 80 президенти и премиери, както и 20 ръководители на международни организации бяха поканени да участват в мероприятията в Париж. \r\nПревод и редакция:", "date": "2018.11.11", "title": "ТАСС: В Елисейския дворец започна работният обяд на световните лидери"}
{"url": "http://www.focus-news.net/news/2018/11/11/2589042/sofiya-tramvaite-20-i-22-se-otklonyavat-kam-stantsiya-iztok-zaradi-zatrudneno-dvizhenie-v-rayona-na-pametnika-vasil-levski.html", "text": "Трамваите 20 и 22 се отклоняват към станция „Изток“ заради затруднено движение в района на паметника Васил Левски, съобщиха за  Агенция „Фокус“  от пресцентъра на Столична община.", "date": "2018.11.11", "title": "София: Трамваите 20 и 22 се отклоняват към станция „Изток“ заради затруднено движение в района на паметника Васил Левски"}
{"url": "http://www.focus-news.net/news/2018/11/11/2589049/veliko-tarnovo-30-novi-peyki-sa-montirani-na-teritoriyata-na-obshtina-gorna-oryahovitsa.html", "text": "30 нови пейки са монтирани в Горна Оряховица и селища от общината, съобщиха за  Радио „Фокус“ – Велико Търново  от пресцентъра на Общината. Първите пейки бяха доставени и монтирани на ул. „Георги Бошнаков“. Блокът е саниран по националната програма и желанието на обитателите му е да си направят кът за отдих, както и да облагородят пространството около сградата. Пейките се доставят и монтират от работниците на Общинско предприятие „Пътно поддържане, инфраструктура и озеленяване“. Те доставят също и тротоарни плочки, заявени от гражданите, в рамките на общинската инициатива за облагородяване на междублоковите пространства. За тази цел всяка година в бюджета на Общината се заделят определени средства. \r\nДопълнителни нови пейки бяха монтирани и на пл. „Георги Измирлиев“, нови пейки са доставени и в селища от общината. \r\nПаралелно с това, работниците от Общинско предприятие са направили и есенно зацветяване на града, почистени са листа и сухи клони в парковете, работят и по сигнали на граждани. \r\nМария НЕДЕВА", "date": "2018.11.11", "title": "Велико Търново: 30 нови пейки са монтирани на територията на община Горна Оряховица"}
{"url": "http://www.focus-news.net/news/2018/11/11/2589051/plovdiv-s-reditsa-sabitiya-uchenitsite-ot-ou-hristo-botev-v-selo-popovitsa-shte-otbelezhat-denya-na-tolerantnostta-na-16-noemvri.html", "text": "С редица събития учениците от ОУ „Христо Ботев“ в село Поповица ще отбележат 16 ноември - Ден на толерантността, съобщи за  Радио „Фокус“ - Пловдив  директорът на учебното заведение Румяна Желева. По думите ѝ отбелязването на празника вече е станало традиция. Отговорник за подготовка на събитията е даден клас, в който има проблеми с разбирателството между подрастващите. За тази учебна година е определен шести клас. „Избрахме този клас, защото има доста палави деца и им възложихме задачата да запознаят всички останали с това що е то толерантност, да разиграят малки драматични сценки, да изготвят табла“, каза още Желева. Тя добави, че децата се обличат по определен начин. Изработват се агитационни материали, изработват се специални значки. По думите ѝ отбелязването на Деня на толерантността дава голям ефект върху децата. „Ние имаме деца от различни етноси, с различно социално положение и наистина дава голям ефект върху подрастващите“, добави директорът. \r\nМария РУСЕВА", "date": "2018.11.11", "title": "Пловдив: С редица събития учениците от ОУ „Христо Ботев“ в село Поповица ще отбележат Деня на толерантността на 16 ноември"}
{"url": "http://www.focus-news.net/news/2018/11/11/2589046/ria-novosti-vladimir-putin-otseni-polozhitelno-ideyata-na-emanyuel-makron-za-evropeyska-armiya.html", "text": "Президентът на Русия Владимир Путин оцени положително идеята на френския държавен глава Еманюел Макрон за създаване на европейска армия и заяви, че смята за естествено и разбираемо желанието на Европейския съюз да обезпечава собствената си сигурност, предава  РИА Новости . \r\n„Що се касае до алтернативните въоръжени сили, общоевропейските, това не е нова идея. Сега президентът Макрон я реанимира, но за това ми е говорил един от предишните президенти Жак Ширак, но тази идея е и от по-рано. По принцип Европа е мощно икономическо образувание, мощен икономически съюз и, като цяло, е напълно естествено, че те искат да са независими, самодостатъчни и суверенни в сферата на сигурността“, заяви Путин в интервю пред RT France. \r\nРуският лидер подчерта, че „като цяло този процес е положителен от гледна точка на укрепването на многополярността на света“. \r\n„В този смисъл позициите ни с Франция съвпадат“, добави Путин. \r\nРИА Новости припомня, че във вторник Еманюел Макрон предложи да се създадат независими от САЩ „общоевропейски въоръжени сили“. Френският президент подчерта, че в момента Европа се сблъсква с множество опити за намеса във вътрешните демократически процеси и киберпространството. \r\nПревод и редакция:", "date": "2018.11.11", "title": "РИА Новости: Владимир Путин оцени положително идеята на Еманюел Макрон за европейска армия"}
{"url": "http://www.focus-news.net/news/2018/11/11/2589054/pazardzhik-tri-sa-signalite-za-postradali-ptitsi-podadeni-v-riosv-prez-oktomvri.html", "text": "От подадените сигнали на зеления телефон и по електронната поща на Екоинспекцията в Пазарджик през месец октомври, три са свързани с птици, съобщиха за  Радио „Фокус“ – Пазарджик  от РИОСВ. Първият е за убити два екземпляра от защитения вид „белоока потапница” в защитена зона „Рибарници Звъничево”. Сигналът е изпратен до Окръжна прокуратура – Пазарджик за предприемане на действия по компетентност. Вторият е за ранен полски блатар в шахта на помпената станция в с. Ляхово. Защитеният вид е изпратен за преглед в спасителния център в гр. Стара Загора. Третият е за намерена кукумявка в село Козарско, която не може да лети. На основание чл. 39 от Закона за биологичното разнообразие птицата без наранявания е освободена в подходящ район. \r\nВаня НИКОЛОВА", "date": "2018.11.11", "title": "Пазарджик: Три са сигналите за пострадали птици, подадени в РИОСВ през октомври"}
{"url": "http://www.focus-news.net/news/2018/11/11/2589044/sofiya-protestat-sreshtu-tsenite-na-gorivata-blokira-dvizhenieto-na-pl-orlov-most.html", "text": "Протестът срещу цените на горивата блокира движението на пл. „Орлов мост“, предаде репортер на  Агенция „Фокус“ . Събралите се стотици протестиращи развяват български знамена и скандират „Оставка“ и „Правим го за България“. Протестът протича при засилено  полицейско присъствие.  \r\nТеодора ПАТРОНОВА", "date": "2018.11.11", "title": "София: Протестът срещу цените на горивата блокира движението на пл. „Орлов мост“"}
{"url": "http://www.focus-news.net/news/2018/11/11/2589056/vitseprezidentat-iliyana-yotova-shte-se-sreshtne-vav-varna-s-chuzhdestranni-studenti-ot-balgarski-proizhod-na-12-noemvri.html", "text": "На 12 ноември 2018 г. от 11.30 часа в аудитория 128 на Икономически университет - Варна вицепрезидентът Илияна Йотова организира Студентска лаборатория „Перспективи за развитие с българска диплома“. Това съобщиха от  Прессекретариата на държавния глава . Събитието е първото от поредица срещи, които вицепрезидентът планира със студенти от български произход, които учат във висши учебни заведения в страната по ПМС №103 и ПМС №228. \r\nИзборът да учат в България, възможностите за реализация, трудностите, които срещат – това ще бъдат сред основните теми на разговора в понеделник със студенти от Икономически университет - Варна, Технически университет - Варна, Медицински университет „Проф. д-р Параскев Стоянов“, Висше военноморско училище „Никола Йонков Вапцаров“.", "date": "2018.11.11", "title": "Вицепрезидентът Илияна Йотова ще се срещне във Варна с чуждестранни студенти от български произход на 12 ноември"}
{"url": "http://www.focus-news.net/news/2018/11/11/2589053/sofiya-protestirashtite-sreshtu-tsenite-na-gorivata-osvobodiha-dvizhenieto-po-bul-orlov-most-i-se-nasochiha-po-bul-tsar-osvoboditel-kam-pl-knyaz-aleksandar-batenberg.html", "text": "Протестиращите срещу цените на горивата освободиха движението по бул. „Орлов мост“ и се насочиха по бул. „Цар Освободител“ към пл. „Княз Александър Батенберг“, предаде репортер на  Агенция „Фокус“ . Протестиращите скандират „Бойко вън“ и „Мутро вън“.  \r\nТеодора ПАТРОНОВА", "date": "2018.11.11", "title": "София: Протестиращите срещу цените на горивата освободиха движението по бул. „Орлов мост“ и се насочиха по бул. „Цар Освободител“ към пл. „Княз Александър Батенберг“"}
{"url": "http://www.focus-news.net/news/2018/11/11/2589059/margarita-georgieva-dpp-belasitsa-simvolat-na-prirodniya-park-sa-vekovnite-kestenovi-gori-koito-sa-nay-obshirnite-na-balkanskiya-poluostrov.html", "text": "Символът на Природен парк „Беласица“ са вековните кестенови гори, които са най-обширните на Балканския полуостров. Това каза за  Радио „Фокус“ - Пирин  Маргарита Георгиева, старши експерт в Дирекция Природен парк „Беласица“. „Планина Беласица е райски кът за кестена. В природния парк ядливият кестен образува естествени насаждения в буковата зона по северните склонове на планината. Обикновеният кестен, който се среща в Беласица е топлолюбив, влаголюбив и сенкоиздръжлив. Топлият средиземноморски климат в природния парк благоприятства за неговото отглеждане. Среща се до около 1000 метра надморска височина. В Беласица кестенът е бил любимо и предпочитано дърво, което хората отглеждат от хилядолетия до днес“, отбеляза тя. Маргарита Георгиева добави, че растителното разнообразие на Природен парк „Беласица“ е изключително богато. По думите ѝ на територията на планината могат да се видят много балкански и български ендемити, сред които карстова люцерна, стоянова теменуга, прекрасна теменуга, албански крем, обикновен тис, бодливолистен джел, планински явор и много други растителни видове. \r\nНатали СТЕФАНОВА", "date": "2018.11.11", "title": "Маргарита Георгиева, ДПП „Беласица“: Символът на природния парк са вековните кестенови гори, които са най-обширните на Балканския полуостров"}
{"url": "http://www.focus-news.net/news/2018/11/11/2589048/sofiya-protestirashtite-sreshtu-zakona-za-veroizpovedaniyata-se-otpraviha-kam-ndk.html", "text": "Протестиращите срещу Закона за вероизповеданията се отправиха със скандирания „Свобода“ към НДК, предаде репортер на  Агенция „Фокус“ . Протестът тръгна от пл. „Народно събрание“, премина по бул. „Цар Освободител“ до пл. „Независимост“ и оттам се отправи по бул. „Витоша“ към НДК. За кратко събралото се множество блокира движението на трамваите в района на църквата „Св. Неделя“ \r\nДеница КИТАНОВА", "date": "2018.11.11", "title": "София: Протестиращите срещу Закона за вероизповеданията се отправиха към НДК"}
{"url": "http://www.focus-news.net/news/2018/11/11/2589057/sofiya-vremenno-e-zatvoreno-dvizhenieto-v-rayona-na-bulevardite-vasil-levski-i-tsar-osvoboditel-zaradi-protesta-sreshtu-tsenite-na-gorivata-troleybusite-izchakvat-na-myasto.html", "text": "Временно е затворено движението в района на булевардите „Васил Левски“ и „Цар Освободител“ заради протеста срещу цените на горивата, тролейбусите изчакват на място. Това съобщиха за  Агенция „Фокус“  от пресцентъра на Столична община.", "date": "2018.11.11", "title": "София: Временно е затворено движението в района на булевардите „Васил Левски“ и „Цар Освободител“ заради протеста срещу цените на горивата, тролейбусите изчакват на място"}
{"url": "http://www.focus-news.net/news/2018/11/11/2589052/kostadin-nushev-bogoslov-v-dneshno-vreme-e-neobhodimo-da-se-preotkriyat-osnovnite-hristiyanski-istini-i-tsennosti-za-da-se-zasili-obichta-v-semeystvoto.html", "text": "В днешно време е необходимо да се засили чрез преоткриване на основните християнски истини и ценности  връзката и духовното съжителство с добродетелите на съпружеската любов и родителската и синовната обич между членовете на семейството. Това каза в интервю за  Агенция „Фокус“  богословът Костадин Нушев по повод 11 ноември - празникът на св. Мина. „По една или друга причина, в днешния забързан и динамичен начин на живот хората са подложени на много и различни предизвикателства и изпитания и поради това става все по-трудно да се усвояват тези основни ценности на християнския брак, на християнското семейство и затова църквата на тези големи християнски празници се обръща към вярващите във връзка с техния семеен живот и с тази домашна духовна школа за добродетели каквато е семейството“, каза още богословът. „Както виждаме в нашата  традиция всички тези големи християнски празници се празнуват освен като църковни, съборни тържества на църквата в храма и като едни домашни, семейни празници, в които радостта и празнуването на съответния празник се пренася от храма в домашното огнище, където там трябва присъства вярата, надеждата и любовта в основата на човешките взаимоотношения и в днешно време“, допълни той.  \r\nТеодора ПАТРОНОВА Пълния текст на интервюто четете в „Мнение“ .", "date": "2018.11.11", "title": "Костадин Нушев, богослов: В днешно време е необходимо да се преоткрият основните християнски истини и ценности, за да се засили обичта в семейството"}
{"url": "http://www.focus-news.net/news/2018/11/11/2589050/sofiya-promenya-se-dvizhenieto-na-gradskiya-transport-v-rayona-na-pl-orlov-most-zaradi-protesta-sreshtu-tsenite-na-gorivata.html", "text": "Променя се движението на градския транспорт в района на пл. „Орлов мост“ заради протеста срещу цените на горивата. Това съобщиха за  Агенция „Фокус“  от пресцентъра на Столична община.  \r\nАвтобусите и тролеите, които идват от ж.к. „Младост“ се отклоняват по алея „Яворов“ и бул. „Михай Еминеску“. Тези, които идват от бул. „Евлоги и Христо Георгиеви“ се пренасочват по бул. „Драган Цанков“. \r\nОт Столична община уточниха още, че е затруднено и движението в района на бул. „Витоша“ и ул. „Алабин“, където се провежда протест срещу промените в Закона за вероизповеданията.", "date": "2018.11.11", "title": "София: Променя се движението на градския транспорт в района на пл. „Орлов мост“ заради протеста срещу цените на горивата"}
{"url": "http://www.focus-news.net/news/2018/11/11/2589061/pazardzhik-mezhdu-050-lvkg-i-060-lvkg-e-tsenata-na-zeleto-na-stokovoto-tarzhishte-v-selo-ognyanovo.html", "text": "Най-масово купуваният зеленчук е зелето на борсата в пазарджишкото село Огняново, показа репортерска проверка на  Радио „Фокус” – Пазарджик . Цената му е 0.50 лв./кг – 0.60 лв./кг. Морковите са на цена от 0.70 лв. до 1.00 лв. за килограм. Пресният праз е на цена от 1.00 лв. до 1.20 лв. за връзка, стрък маруля е около 0.20 лв., килограм картофи се продава от 0.70 лв. до 0.90 лв. в зависимост от големината. Зеленият и червеният пипер са на цена от 1.50 до 1.80 лв./кг, зелените домати са около 1.20 лв./кг, а сезонната тиква е от 0.30 лв. до 0.40 лв./кг. Спанакът е на цена от 1.20 лв./кг, а килограм броколи достига до 1.50 лв. Предлагат се също бяло и червено цвекло, като и кервиз и пресен чесън. \r\nАлбена ЖИЛЕКОВА", "date": "2018.11.11", "title": "Пазарджик: Между 0.50 лв./кг и 0.60 лв./кг е цената на зелето на стоковото тържище в село Огняново"}
{"url": "http://www.focus-news.net/news/2018/11/11/2589058/s-avtoshestvie-i-blokada-na-avtomagistrala-hemus-stotitsi-zhiteli-na-shumen-protestiraha-sreshtu-visokite-tseni-na-gorivata-obzor.html", "text": "С автошествие и блокада на автомагистрала „Хемус“ стотици жители на Шумен протестираха срещу високите цени на горивата. Малко след 12.00 часа протестиращите затвориха двете платна на автомагистралата на изхода на Шумен в посока Варна и София. Повече от час десетки шофьори очакваха движението да бъде възстановено. Колони от автомобили се образуваха както на магистралата, така и по стария път за Варна. След приключване на блокадата на автомагистрала „Хемус“ протестиращите се отправиха към къщата на кмета на Шумен Любомир Христов. Улицата беше отцепена от полицейски служители, които допускаха само пешеходци. С викове протестиращите подканяха кмета Любомир Христов да излезе при тях, отправяха искания за по-високи заплати, скандираха „оставка“. Събралите се хора заявиха, че ще организират нов протест през следващата седмица пред сградата на Общината. По-рано протестиращите организираха автошествие от „Арена Шумен“ по главни пътни артерии в града до сградата на Общината. В началото на протеста за около 30 минути беше спряно движението по ул. „Марица“, като събралите се граждани преминаваха през пешеходната пътека пред „Арена Шумен“.", "date": "2018.11.11", "title": "С автошествие и блокада на автомагистрала „Хемус“ стотици жители на Шумен протестираха срещу високите цени на горивата (ОБЗОР)"}
{"url": "http://www.focus-news.net/news/2018/11/11/2589055/sofiya-vazstanoveno-e-tramvaynoto-dvizhenie-v-rayona-na-ul-alabin-i-vitosha.html", "text": "Възстановено е  трамвайното движение в района на ул. „Алабин“ и „Витоша“. Това съобщиха за  Агенция „Фокус“  от пресцентъра на Столична община.  \r\nДвижението в района на пл. „Орлов мост“ все още е затворено.", "date": "2018.11.11", "title": "София: Възстановено е  трамвайното движение в района на ул. „Алабин“ и „Витоша“"}
{"url": "http://www.focus-news.net/news/2018/11/11/2589060/libertas-makedoniya-kosovskata-opozitsiya-ne-iska-da-svalya-pravitelstvoto-s-pomoshtta-na-sarbite.html", "text": "Депутатът от косовското Движение „Самоопределение („Ветевендосие“) Реджеп Селими заяви, че неговата партия няма да си сътрудничи със „Сръбска листа“, която предложи гласовете на своите десет депутати на опозицията за сваляне на правителството на премиера Рамуш Харадинай, съобщи кореспондентът на МИА от Прищина, предава  скопското електронно издание „Либертас“ . \r\nПартията на косовските сърби в събота вечерта съобщи, че поради въвеждането на по-високи вносни мита за сръбските производители за в бъдеще ще действа като опозиция в парламента и предложи на невлизащите в управляващата коалиция албански партии, които имат 58 от 120 депутатски места, че им предоставят своите гласове за вот на недоверие срещу Харадинай. \r\nНо от „Самоопределение“, въпреки че отдавна настояват за предсрочни парламентарни избори, заявиха ,че както не са си сътрудничили със „Сръбска листа“ за формирането на косовското правителство, така и няма да си сътрудничат с нея за свалянето на му. \r\nДепутатът на опозиционната албанска партия припомни свое изказване в парламента, когато е казал на Харадинай, че „не би направил правителство със „Сръбска листа“, но също така и не би свалил едно албанско правителство с помощта на сърбите в парламента“. \r\n„Самоопределение не си сътрудничи със СЛ, за да свали правителството на Харадинай. Тя си сътрудничи с другия опозиционен спектър и с други депутати, дори и от управляващото мнозинство, тъй като смятаме, че политиките на СЛ не съответстват на интересите на Косово, нито на тези на опозицията“, заяви Селими, като посочи,  че тази позиция се споделя от всички в неговата партия. \r\nПревод и редакция:", "date": "2018.11.11", "title": "„Либертас“ (Македония): Косовската опозиция не иска да сваля правителството с помощта на сърбите"}
{"url": "http://www.focus-news.net/news/2018/11/11/2589062/sofiya-protestirashtite-sreshtu-tsenite-na-gorivata-otnovo-se-sabraha-na-pl-nezavisimost.html", "text": "Протестиращите срещу цените на горивата отново се събраха на пл. „Независимост“, предаде репортер на  Агенция „Фокус“ . Движението в района е блокирано. Протестиращите развяват български знамена и скандират „Оставка“. Към събралото се множество се присъединиха и мотористи. Засилено е полицейското присъствие в района. \r\nТеодора ПАТРОНОВА", "date": "2018.11.11", "title": "София: Протестиращите срещу цените на горивата отново се събраха на пл. „Независимост“"}
{"url": "http://www.focus-news.net/news/2018/11/11/2589063/plovdiv-prodalzhava-esennoto-pochistvane-na-dazhdopriemnite-shahti-v-grada.html", "text": "Продължава есенното почистване по график на дъждоприемните шахти в Пловдив. Това съобщиха за  Радио „Фокус“ – Пловдив  от ОП „Чистота“. Утре екипите ще почистват съоръженията по бул. „Шести септември“, подлезите на ул. „Райко Даскалов“ и площад „Съединение“, също шахтите по бул. „Княгиня Мария Луиза“, бул. „Цариградско шосе“ и надлез „Скобелева майка“. На 13 ноември ще се работи по булевардите „Източен“ и „Санкт Петербург“, също по пътен възел „Родопи“. На 14 и 15 ноември ще се почистват шахтите по бул. „Марица-юг“, моста при завод „Напредък“, бул. „Марица-север“, също по вътрешните улици в зоната между ул. „Васил Левски“, бул. „Дунав“, бул. „Цар Борис III Обединител“, бул. „Марица-север“, ул. „Победа“ и южната страна на железопътната линия. На 16 ноември, екипите ще почистват съоръженията в квартал „Прослав“, също по бул. „Македония“, ул. „Димитър Талев“ и ул. „Даме Груев“. \r\nОт ОП „Чистота“ напомнят, че гражданите могат да подават сигнали за запушени шахти, счупени или липсващи капаци. \r\nТони МИХАЙЛОВ", "date": "2018.11.11", "title": "Пловдив: Продължава есенното почистване на дъждоприемните шахти в града"}
{"url": "http://www.focus-news.net/news/2018/11/11/2589067/korneliya-ninova-bsp-podkrepyame-protesta-na-horata-sreshtu-tsenite-na-gorivata-pozdravyavam-gi-za-smelostta-da-poiskat-ostavkata-na-pravitelstvoto.html", "text": "Подкрепяме протеста на хората срещу цените на горивата - поздравявам ги за смелостта да поискат оставката на правителството. Това каза лидерът на БСП Корнелия Нинова в изявление във връзка с протестите срещу цените на горивата в цялата страна, предаде репортер на  Агенция „Фокус“ . Нинова уточни, че е упълномощена от Националния съвет на БСП да изрази това мнение. „Исканията на протестиращите са абсолютно справедливи и правилни. Те са продиктувани от несправедливите и грешни решения на правителството на ГЕРБ и Бойко Борисов и мнозинството на ГЕРБ и „Обединени патриоти“. От няколко седмици ние изразяваме същите позиции на тези хора, които са по улицата. Казахме: „Не вдигайте данъка на старите коли“. Алармирахме за повишаването на цените на горива, внесохме предложения как да бъдат компенсирани в доходите на хората. Нищо от нашите думи, нашите предложения не беше чуто от управляващите“, каза още Нинова. Тя поздрави протестиращите за смелостта, които са излезли да си кажат мнението за управлението и да поискат оставката на правителството. \r\nДеница КИТАНОВА", "date": "2018.11.11", "title": "Корнелия Нинова, БСП: Подкрепяме протеста на хората срещу цените на горивата - поздравявам ги за смелостта да поискат оставката на правителството"}
{"url": "http://www.focus-news.net/news/2018/11/11/2589066/sofiya-okolo-50-ina-protestirashti-sreshtu-tsenite-na-gorivata-vse-oshte-se-namirat-na-ploshtad-orlov-most.html", "text": "Около 50-ина протестиращи срещу цените на горивата все още се намират на площад „Орлов мост”, предаде репортер на  Агенция „Фокус” . Останалата част от протестиращите се намират на пл. „Независимост”. Движението по бул. „Цариградско шосе” все още е блокирано и в двете посоки и по него не се движат никакви превозни средства, автобусите на градския транспорт изчакват на място.", "date": "2018.11.11", "title": "София: Около 50-ина протестиращи срещу цените на горивата все още се намират на площад “Орлов мост”"}
{"url": "http://www.focus-news.net/news/2018/11/11/2589065/plovdiv-stotitsi-zhiteli-na-karlovo-i-sopot-blokiraha-za-30-minuti-dvizhenieto-po-podbalkanskiya-pat-sofiya-burgas.html", "text": "Стотици жители на Карлово и Сопот блокираха за 30 минути движението по Подбалканския път София - Бургас. Това каза за  Радио „Фокус“ – Пловдив  организаторът на протеста Марин Стефанов. „Протестът приключим всичко премина спокойно. Блокирахме Подбалканския път, след което протестното шествие с автомобили премина през всичките бензиностанции в района. Включиха се хора от общините Карлово и Сопот“, каза Стефанов. По думите му 90% от протестиращите са били млади хора. „Възрастните ни подкрепят на 100% и споделят исканията ни. Тези протести са само началото. Ако не се предприемат своевременни мерки и не настъпят промени, следващия път всички тези градове, които днес протестирахме индивидуално, ще се съберем в София“, посочи Стефанов. \r\nПротестиращите се събраха в 14.00 часа пред Спортната зала в град Сопот. \r\nТони МИХАЙЛОВ", "date": "2018.11.11", "title": "Пловдив: Стотици жители на Карлово и Сопот блокираха за 30 минути движението по Подбалканския път София - Бургас"}
{"url": "http://www.focus-news.net/news/2018/11/11/2589074/korneliya-ninova-bsp-ne-mozhesh-da-zalagash-sreshtu-moralni-i-nravstveni-tsennosti-sadbata-na-pravitelstvoto-i-sobstvenoto-si-politichesko-otselyavane.html", "text": "Не можеш да залагаш срещу морални и нравствени ценности съдбата на правителството и собственото си политическо оцеляване. Това каза лидерът на БСП Корнелия Нинова в изявление във връзка с протестите срещу цените на горивата в цялата страна, предаде репортер на  Агенция „Фокус“ . По думите ѝ повече от месец правителството не чува, че не може да се отнася към майчинството и болните деца по начина, по който демонстрира. „Не можеш да залагаш срещу морални ценности, срещу нравствени ценности, каквито са майчинството и болните деца съдбата на правителството си и собственото си политическо оцеляване. Хората справедливо са по улиците и ние заставаме в подкрепа на техните искания. Това е позицията на Националния съвет“, допълни Нинова. Във връзка с днешното заседание на Пленума, Нинова обобщи, че е е взето решение за провеждане на заседание конгрес на БСП на 26 януари 2019 г. „Точка промени в Устава няма да има в дневния ред на конгреса според днешното заседание. Такова предложение даже изобщо не беше направено. Приехме правилата за номиниране на евродепутати и срока за издигане на номинации. Приехме да създадем медиен пул от всички наши леви издания. Да стартираме конкурс за избор на титуляр главен редактор на вестник „Дума“ и Комисия, която да събере кандидатури, концепции за развитието на вестника и да внесе в Националния съвет предложение за избор на титуляр на вестника. В момента имаме временно изпълняващ. Дискусията продължава и в момента“, допълни Нинова. По думите ѝ всеки изразява мнение как да се развива вестника, какво да съдържа, как да се разпространява и какъв да бъде абонаментът.  \r\nДеница КИТАНОВА", "date": "2018.11.11", "title": "Корнелия Нинова, БСП: Не можеш да залагаш срещу морални и нравствени ценности съдбата на правителството и собственото си политическо оцеляване"}
{"url": "http://www.focus-news.net/news/2018/11/11/2589071/prezidentat-rumen-radev-uchastva-v-tseremoniyata-po-povod-otbelyazvaneto-na-100-godini-ot-kraya-na-parvata-svetovna-voyna-v-parizh.html", "text": "Държавният глава Румен Радев участва по покана на президента на Френската република Еманюел Макрон в церемонията по повод отбелязването на 100 години от сключване на примирието, с което се слагат край на бойните действия през Първата световна война. Това съобщиха от  прессекретариата на държавния глава . \r\nВ събитието в Париж участват ръководители на международни организации и държавни и правителствени ръководители от десетки държави от цял свят, сред които генералният секретар на ООН Антонио Гутериш, генералният директор на ЮНЕСКО Одри Азуле, председателят на Европейския парламент Антонио Таяни, президентът на САЩ Доналд Тръмп, президентът на Руската федерация Владимир Путин, канцлерът на Федерална република Германия Ангела Меркел и много други.  \r\nПрезидентът Румен Радев и съпругата му Десислава Радева бяха посрещнати от президента Еманюел Макрон и съпругата му Бриджит Макрон в Елисейския дворец.  \r\nПо-късно през деня българският държавен глава ще вземе участие в Парижкия форум за мир - инициатива, която има за цел да насърчи международното сътрудничество и подобряването на управлението.", "date": "2018.11.11", "title": "Президентът Румен Радев участва в церемонията по повод отбелязването на 100 години от края на Първата световна война в Париж"}
{"url": "http://www.focus-news.net/news/2018/11/11/2589064/emanyuel-makron-natsionalizmat-e-predatelstvo-na-patriotizma.html", "text": "Френският президент Еманюел Макрон използва обръщението си по повод 100-годишнината от края на Първата световна война в неделя, за да изпрати предупреждение за опасностите от национализма, който, по неговите думи, е предателство на патриотизма, предава  Reuters . \r\nКакто отбелязва британската агенция, докато президентите на САЩ и Русия Доналд Тръмп и Владимир Путин бяха само на няколко метра от него и слушаха речта, френският лидер отправи остри критики към тези, които се заиграват с националистическите чувства на едни хора, за сметка на други. \r\n„Патриотизмът е точно обратното на национализма: национализмът е предателство на патриотизма“, заяви Макрон в рамките на 20-минутната си реч, която произнесе край Триумфалната арка по случай 100-годишнината от края на ПСВ. \r\n„Преследвайки собствените си интереси на първо място, без да отчитаме тези на другите, ние изтриваме нещото, което е безценно за нацията, това, което й дава живот и я прави велика: нейните морални ценности“. \r\n„Ройтерс“ коментира, че Тръмп, който изповядва доктрината „Америка на първо място“ и в предизборната кампания за междинните избори в САЩ на 6 ноември се обяви за „националист“, не показа никаква реакция на думите на Макрон и запази каменния израз на лицето си, което се забеляза, защото беше на първия ред. \r\nПревод и редакция:", "date": "2018.11.11", "title": "Еманюел Макрон: Национализмът е предателство на патриотизма"}
{"url": "http://www.focus-news.net/news/2018/11/11/2589069/sofiya-protestirashtite-sreshtu-tsenite-na-gorivata-otnovo-se-nasochiha-ot-pl-nezavisimost-po-bul-knyaz-aleksandar-dondukov.html", "text": "Протестиращите срещу цените на горивата отново се насочиха от пл. „Независимост“ по бул. „Княз Александър Дондуков“, предаде репортер на  Агенция „Фокус“ . Движението по булеварда в спряно, а трамваите изчакват на място. Засилено е полицейското присъствие в района. \r\nТеодора ПАТРОНОВА", "date": "2018.11.11", "title": "София: Протестиращите срещу цените на горивата отново се насочиха от пл. „Независимост“ по бул. „Княз Александър Дондуков“"}
{"url": "http://www.focus-news.net/news/2018/11/11/2589075/varna-detsa-i-mladezhi-s-umstvena-izostanalost-uchastvaha-v-poleva-laboratoriya-za-monitoring-na-morskata-voda.html", "text": "Деца и младежи с умствена изостаналост от Дневния Център „Св. Йоан Златоуст“ във Варна участваха в проект „Изследователи“, свързан с изследването на морската вода. Продължилият пет месеца проект е реализиран със съдействието на учени от Института по океанология. Това обясни за  Радио „Фокус“ – Варна  директорът на Дневния център Марияна Христова. Според нея идеята е много нестандартна и нетипична за целевата група на младежите с увреждания с водещ ментален проблем. Участието в проучванията е предизвикало много голям интерес сред момичетата и момчетата. „Идеята беше да включим тази специална група на младежите с увреждания в дейност, от която те обичайно са защитени. Искахме да ги извадим от стерилната среда, в която са, и да бъдат активни участници във всичко, което се случва“, обясни Марияна Христова. Тя добави, че след първоначалното опознаване и обучение на менторите за работа със специфичната група на младежите с увреждания, е започнало монтирането на полева лаборатория. Това е било много атрактивна за децата и младежите дейност на плажа в „Аспарухово“. Оборудването – микроскопи, уреди и апарати за пробонабиране, са били осигурени в голямата си част от Института по океанология. Със съдействието на специалистите децата за вземали проби от трите точки – плажовете „Кабакум“, „Централен“ и „Карантината“. Успели са да се качат и на борда на изследователския кораб „Академик“. „Една от последните дейности бе под надслов „Есен край морето“. Видяхме промяната и следите от човешката дейност през активния летен сезон. Започнахме със „Смет за сливи“ и „Демонстрация с Бром“ от страна на нашите приятели. Така успяхме да стигнем до извода за разделното сметосъбиране, за това, което можем да пренесем и в учебните програми за бъдещите лета“, каза още директорът на Дневния център. \r\nДиана СТОЕВА", "date": "2018.11.11", "title": "Варна: Деца и младежи с умствена изостаналост участваха в полева лаборатория за мониторинг на морската вода"}
{"url": "http://www.focus-news.net/news/2018/11/11/2589076/bsp-ivelin-nikolov-otnovo-e-glaven-redaktor-na-vestnik-duma.html", "text": "Йордан Мичев подаде оставка като временно изпълняващ длъжността главен редактор и остава на длъжността зам.-главен редактор на вестник „Дума“, съобщиха от пресцентъра на  БСП . Националният съвет откри процедура за избор на главен редактор -титуляр до края на януари и избра комисия за организиране на подбора с председател Иван Токаджиев. \r\nДо избора на главен редактор, НС на БСП определи длъжността да се заема от Ивелин Николов.", "date": "2018.11.11", "title": "БСП: Ивелин Николов отново е главен редактор на вестник „Дума“"}
{"url": "http://www.focus-news.net/news/2018/11/11/2589077/sport-inter-zagubi-kato-gost-v-bergamo-s-14.html", "text": "Третият в класирането на италианската Серия \"А\" Интер бе победен с 1:4 при визитата на Аталанта в Бергамо. Поражението идва след седем поредни победи за миланския гранд, като последната загуба на тима бе през септември от Парма с 0:1. \r\nЕдинственият гол за гостите отбеляза Мауро Икарди от дузпа, в 47-ата минута за 1:1, който отбеляза попадение в пети пореден мач.  \r\nВ класирането Интер запази трета позиция, докато Аталанта вече е в шестицата, преди изиграването на останалите двубои от кръга.", "date": "2018.11.11", "title": "Спорт: Интер загуби като гост в Бергамо с 1:4"}
{"url": "http://www.focus-news.net/news/2018/11/11/2589081/ministrite-na-turizma-nikolina-angelkova-i-na-truda-i-sotsialnata-politika-biser-petkov-shte-otkriyat-zasedanieto-na-mezhduvedomstveniya-savet-za-kadrite-v-turizma-na-12-noemvri.html", "text": "Министърът на туризма Николина Ангелкова и министърът на труда и социалната политика Бисер Петков ще участват в заседанието на Междуведомствения съвет за кадрите в туризма, което ще се проведе на 12 ноември 2018 г. в Гранд хотел „София” в столицата. Това съобщиха от пресцентъра на  Министерство на туризма . \r\nВ работата на съвета ще се включат представители на Агенцията по заетостта, Националната агенция за професионално образование и обучение, Центъра за развитие на човешките ресурси, туристически сдружения, работодателски организации, висши учебни заведения и др.  \r\nОчаква се да се проведе брифинг в 12.15 часа в зала „Триадица“ на хотела.", "date": "2018.11.11", "title": "Министрите на туризма Николина Ангелкова и на труда и социалната политика Бисер Петков ще открият заседанието на Междуведомствения съвет за кадрите в туризма на 12 ноември"}
{"url": "http://www.focus-news.net/news/2018/11/11/2589073/okolo-300-dushi-protestiraha-v-pazardzhik-sreshtu-visokite-tseni-na-gorivata-obzor.html", "text": "Около 300 души протестираха в Пазарджик срещу високите цени на горивата. Гражданите настояха за масови протести, за да има реален резултат върху цените на горивата. Протестиращите изразиха недоволството си от заложеното увеличение на минималната заплата, пенсиите, възнагражденията на медицинските работници, както и на работещите в металургията, машиностроенето, добива на подземни богатства и енергетиката. Според организаторите на протеста не може средната работна заплата в България да е 510 лева, при застраховки и сметки, които достигат до 1000 лева на месец. Гражданите са против цените на гражданската отговорност и винетките. В Пазарджик протестираха таксиметрови шофьори, майки с деца. Недоволство имаше и срещу изказването на вицепремиера Валери Симеонов за майките на деца с увреждания. На протестиращите бяха раздадени и стикери „Системата ни убива“, които водачите на МПС залепиха на стъклата си. Автомобилно шествие с протестиращи тръгна от Пазарджик, за да се присъедини към протеста срещу цените на горивата в Пловдив. Протестиращите изминаха пътя до Пловдив с включени клаксони, като развяваха и български знамена. В шествието се включиха около 100 автомобила от Пазарджик, както и мотористи. Протестиращата колона беше ескортирани от три полицейски автомобила до входа на Пловдив от съображения за безопасност по трасето между двата областни центъра. Протестиращите от Пазарджик заявиха, че ще протестират всяка седмица до нормализиране на цените на горивата и до повишаването на заплати и пенсии. Протестът в Пазарджик премина при засилено полицейско присъствие, без инциденти. \r\nАлбена ЖИЛЕКОВА", "date": "2018.11.11", "title": "Около 300 души протестираха в Пазарджик срещу високите цени на горивата (ОБЗОР)"}
{"url": "http://www.focus-news.net/news/2018/11/11/2589078/burgas-vazstanoveno-e-dvizhenieto-po-otsechkata-avtomagistrala-trakiya-burgas-v-dvete-posoki.html", "text": "Възстановено е движението по отсечката автомагистрала „Тракия“ - Бургас в двете посоки, предаде репортер на  Радио „Фокус“ - Бургас . Пътят беше блокиран за около 4 часа от протестиращите срещу високите цени на горивата. В момента няма образувани колони от автомобили на входно-изходните артерии на града.  \r\nПротестиращите в момента са блокирали ул. „Цар Петър“. Скандират „стачка“. Засилен е полицейският контрол, като в участъка преминават само автобуси на градският транспорт.  \r\n„Искаме да бъдат нормализирани цените на горивата и да се спре да се краде от държавата, защото не може заплатата да е 500 лв. и в следващият момент горивото да е 3 лв.“, каза Иван Иванов, един от протестиращите. Според него ако хората си мълчат, цената няма да спре да се вдига. Той добави, че не е ясно докога гражданите ще останат на ул. „Цар Петър“, но ще продължават да повтарят протеста. \r\nДеница ДИМИТРОВА", "date": "2018.11.11", "title": "Бургас: Възстановено е движението по отсечката автомагистрала „Тракия“ - Бургас в двете посоки"}
{"url": "http://www.focus-news.net/news/2018/11/11/2589072/reuters-rusiya-iska-dialog-sas-sasht-za-drsmo.html", "text": "Президентът на Русия Владимир Путин заяви в неделя, че Москва иска да възобнови пълномащабния диалог със САЩ относно Договора за ликвидация на ракетите със среден и малък обсег (ДРСМО), предава  Reuters . \r\nПрезидентът на САЩ Доналд Тръмп обяви миналия месец, че Вашингтон ще излезе от договора, защото Русия го нарушава, което доведе до ответни мерки от Москва. \r\nПутин, в интервю пред RT France, заяви, че може да се срещне с Тръмп в кулоарите на срещата на Г-20 в Аржентина в края на месеца. \r\nПревод и редакция:", "date": "2018.11.11", "title": "Reuters: Русия иска диалог със САЩ за ДРСМО"}
{"url": "http://www.focus-news.net/news/2018/11/11/2589070/tass-putin-i-tramp-ne-sa-uspeli-da-razgovaryat-na-rabotniya-obyad-v-eliseyskiya-dvorets.html", "text": "Президентите на Русия и САЩ Владимир Путин и Доналд Тръмп са седяли на определено разстояние един от друг на работния обяд в Елисейския дворец и не са имали възможност да си говорят обстойно. Първоначално беше съобщено, че лидерите ще седнат един до друг, но в последния момент е имало промени, съобщава  ТАСС , като се позовава на свой неназован източник. \r\n„Действително, Елисейският дворец промени разположението на лидерите на масата преди началото на работния обяд“, е съобщил източникът, който е от една от делегациите. „В окончателния вариант президентите на Русия и САЩ Владимир Путин и Доналд Тръмп седяха един срещу друг и нямаха възможност да си поговорят по-обстойно“, отбеляза той. \r\n„До Путин седяха председателят на Европейската комисия Жан-Клод Юнкер и генералният секретар на ООН Антонио Гутериш“, съобщи източникът. „Президентът Путин успя да си поговори с тях и да обсъди общоевропейските проблеми“, добави източникът. \r\nПревод и редакция:", "date": "2018.11.11", "title": "ТАСС: Путин и Тръмп не са успели да разговарят на работния обяд в Елисейския дворец"}
{"url": "http://www.focus-news.net/news/2018/11/11/2589083/sliven-vazstanoveno-e-dvizhenieto-po-avtomagistrala-trakiya-v-rayona-na-grada.html", "text": "Възстановено е движението по автомагистрала „Тракия“ в района на Сливен, предаде репортер на  Радио „Фокус“ – Сливен . Протестиращите от града се отправят пеша към разклона на село Крушаре, където оставиха автомобилите си. Повече от два часа двете платна на магистралата бяха затворени от два лъча протестиращи – единият от Сливен, а другият от Ямбол. Дежурният в Областно пътно управление - Сливен съобщи, че движението в района е спряно в 14.30 часа и подновено преди минути. Многобройният протест в Сливен днес бе насочен не само срещу високите цени на горивата, но и срещу високите застраховки, готвените промени в „Гражданска отговорност“, несправедливостта в социалното законодателство и всеобщата бедност. \r\nЛюдмила ЙОРГОВА", "date": "2018.11.11", "title": "Сливен: Възстановено е движението по автомагистрала „Тракия“ в района на града"}
{"url": "http://www.focus-news.net/news/2018/11/11/2589079/sofiya-protestirashtite-sreshtu-tsenite-na-gorivata-otnovo-se-sabraha-na-pl-orlov-most.html", "text": "Протестиращите срещу цените на горивата отново се събраха на пл. „Орлов мост“, предаде репортер на  Агенция „Фокус“ . Събралите се стотици протестиращи развяват български знамена и скандират „Оставка“. Движението в района е напълно блокирано. Протестът протича при засилено полицейско присъствие.  \r\nТеодора ПАТРОНОВА", "date": "2018.11.11", "title": "София: Протестиращите срещу цените на горивата отново се събраха на пл. „Орлов мост“"}
{"url": "http://www.focus-news.net/news/2018/11/11/2589086/fokus-makedoniya-nikola-gruevski-izchezna-bezsledno.html", "text": "Осъденият бивш македонски премиер Никола Груевски не се яви в затвора „Шуто Оризари“ и в неделя, за да започне да излежава двугодишната си присъда за придобиване на луксозен автомобил с бюджетни средства. Той не е отишъл и на работа в парламента, където заседаваше Комисията по конституционните въпроси, на която той е член, пише  македонският „Фокус“ . \r\nВ понеделник представителите на съда ще имат още една възможност да връчат на Груевски решението на съда, че отхвърля иска му за отлагане на присъдата, в случай, че той се появи на съдебното заседание по делото за изборни измами срещу него и други функционери от ВМРО-ДПМНЕ. Двугодишната присъда на бившия премиер влиза в сила веднага щом получи лично съдебното решение. \r\nИзданието отбелязва, че засега няма следа от почетния председател на ВМРО-ДПМНЕ. Неговият телефон продължава да е изключен, а от партията казват, че твърденията за негово бягство са спекулации. \r\nПревод и редакция:", "date": "2018.11.11", "title": "„Фокус“ (Македония): Никола Груевски изчезна безследно"}
{"url": "http://www.focus-news.net/news/2018/11/11/2589082/blagoevgrad-chetvarti-chas-prodalzhava-protestat-na-glaven-pat-e-79.html", "text": "Четвърти час продължава протестът на главен път Е-79, пътят е блокиран, предаде репортер на  Радио „Фокус“ - Пирин . Пътуващите за Гърция по никакъв начин не могат да продължат, тъй като не се извършва движение и по стария път. Хиляди протестиращи и над 500 автомобила се намират в района на полигона, като на този етап не съобщават за краен час на протестните действия. Всички основни пътни артерии в Югозапада са парализирани от протестите. Пропускат се само линейки и болни хора. Под блокада остава и ГКПП „Кулата“, където са се събрали стотици протестиращи. \r\nЛора КАЛЧЕВА", "date": "2018.11.11", "title": "Благоевград: Четвърти час продължава протестът на главен път Е-79"}
{"url": "http://www.focus-news.net/news/2018/11/11/2589087/stanislava-popovska-regionalna-sluzhba-po-zaetostta-blagoevgrad-mezhdu-600-i-800-leva-e-srednata-rabotna-zaplata-prez-zimniya-sezon-v-bansko.html", "text": "Между 600 и 800 лева е средната работна заплата през зимния сезон в Банско. Това каза за  Радио „Фокус“ – Пирин  Станислава Поповска, директор на Дирекция „Регионална служба по заетостта“ – Благоевград. „Най- различни са свободните работни места, които се търсят в Банско. Търсят се рецепционисти, пиколо, камериерки, работници в кухня. За работодатели от висококатегорийните обекти с предимство са тези кандидати, които знаят чужд език, тъй като има доста чуждестранни туристи. Те споделиха, че е важно желанието за работа“, каза още Поповска. По думите ѝ повечето от работодателите осигуряват предварителни обучения. „Много голяма част от тях осигуряват и така наречената транспортна схема, която включва и съседните общини, от където се превозват хората. Извозват се и служители от Белица и Якоруда, където има по- голям брой регистрирани безработни. Идеята на работодателите от Банско е да наемат местни хора или жители на съседните общини“, каза още Поповска. Тя подчерта, че възнагражденията са различни за отделните позиции. Във висококатегорийните хотели, заплатата на камериерка може да стигне и до 900 лева. \r\nЛора КАЛЧЕВА", "date": "2018.11.11", "title": "Станислава Поповска, „Регионална служба по заетостта“ – Благоевград: Между 600 и 800 лева е средната работна заплата през зимния сезон в Банско"}
{"url": "http://www.focus-news.net/news/2018/11/11/2589084/protestat-v-blagoevgrad-prerasna-v-grazhdansko-nepodchinenie-organite-na-reda-shte-provedat-operatsii-po-vazstanovyavane-na-obshtestveniya-red.html", "text": "Протестът в Благоевград прерасна в гражданско неподчинение, органите на реда ще проведат операции по възстановяване на обществения ред. Това съобщиха от  ОДМВР-Благоевград . Поради невъзможност на организатора на протеста, провеждащ се днес на ПП1 Е-79 в района на град Благоевград, да контролира протестиращите, ще бъдат проведени операции по възстановяване на обществения ред.", "date": "2018.11.11", "title": "Протестът в Благоевград прерасна в гражданско неподчинение, органите на реда ще проведат операции по възстановяване на обществения ред"}
{"url": "http://www.focus-news.net/news/2018/11/11/2589080/blagoevgrad-kilometrichna-kolona-ot-avtomobili-se-e-obrazuvala-na-vhoda-za-simitli-otkam-bansko.html", "text": "Километрична колона от автомобили се е образувала на входа за Симитли откъм Банско, съобщи  слушател на Радио „Фокус“ . По думите му вече половин час движението се осъществява изключително бавно.", "date": "2018.11.11", "title": "Благоевград: Километрична колона от автомобили се е образувала на входа за Симитли откъм Банско"}
{"url": "http://www.focus-news.net/news/2018/11/11/2589085/prof-todor-galunov-politolog-koalitsionnite-partnyori-na-gerb-shte-sa-mnogo-predpazlivi-otnosno-eventualnoto-predizvikvane-na-novi-parlamentarni-izbori.html", "text": "Коалиционните партньори на ГЕРБ ще са много предпазливи относно евентуалното предизвикване на нови парламентарни избори. Това коментира за  Радио „Фокус“ – Велико Търново  политологът проф. Тодор Галунов във връзка със заплахите за нов вот на недоверие, който БСП планира срещу правителството. По думите му недоволството на социалистите този път е свързано със скандала с Държавна агенция за българите в чужбина. Експертът добави, че и сега вотът няма да мине, тъй като част от управляващите политически сили нямат изгода от предсрочни избори. „Ако се получи някакъв разнобой, имам предвид партията на Валери Симеонов, тогава е възможно да има проблем с вота. Но все пак мисля, че до сега дългогодишната наша парламентарна традиция – да не може да се събори кабинета по парламентарен път, би трябвало да се спази. Мисля, че кабинетът на този етап ще продължи да функционира дотогава, до когато реши най-голямата политическа партия – ГЕРБ“, посочи още проф. Галунов. Според него причината е, че по-малките партии нямат гаранция, че отново ще са част от управлението след нов вот. „В един нов политически формат е ясно, че в българския парламент ще влязат ГЕРБ, БСП и ДПС, а останалите партии не са сигурни. Така, че и партия „Воля\", и партиите от патриотичния блок малко или много ще бъдат доста предпазливи относно предизвикването на нови предсрочни парламентарни избори“, заяви експертът. Той добави, че сегашният парламент ще направят всичко възможно, за да продължат своето участие в парламентарния политически живот. \r\nЛуиза ТРАНЧЕВА", "date": "2018.11.11", "title": "Проф. Тодор Галунов, политолог: Коалиционните партньори на ГЕРБ ще са много предпазливи относно евентуалното предизвикване на нови парламентарни избори"}
{"url": "http://www.focus-news.net/news/2018/11/11/2589093/plovdiv-intenziven-e-trafikat-po-avtomagistrala-trakiya-i-po-patishtata-plovdiv-karlovo-i-plovdiv-asenovgrad.html", "text": "Интензивен е трафикът по автомагистрала „Тракия“ и по пътищата Пловдив - Карлово и Пловдив - Асеновград. Това съобщиха за  Радио „Фокус“ – Пловдив  от Областното пътно управление. Натоварено е и движението по пътя Пловдив - Пещера. Пътните настилки на територията на областта са сухи и нормално проходими. Опасност от падащи камъни има по направленията Кричим - Стамболийски, Юговско ханче - Югово - Лъки - Здравец и Асеновград - Смолян. До 30 ноември движението по пътя Югово - Лъки ще се осъществява в една лента поради пропадане на част от пътното платно. Преминаването се регулира с пътни знаци. Все още е ограничено движението на камиони с обща маса над 12 тона по пътя Поповица - Болярци. Забранено остава и преминаването на камиони по-високи от 4 метра през тунелите по пътя Асеновград - Нареченски бани. Обходният маршрут за водачите е по пътя Кричим - Девин. \r\nТрафикът на територията на град Пловдив е изключително интензивен към този час. Засилено автомобилно движение се отчита в централната градска част – по булевардите „Цар Борис III Обединител“, „Христо Ботев“, „Найчо Цанов“, „Шести септември“, „Източен“, „Руски“, „Васил Априлов“ и „Пещерско шосе“, както и по всички входно-изходни артерии.  \r\nТони МИХАЙЛОВ", "date": "2018.11.11", "title": "Пловдив: Интензивен е трафикът по автомагистрала „Тракия“ и по пътищата Пловдив - Карлово и Пловдив - Асеновград"}
{"url": "http://www.focus-news.net/news/2018/11/11/2589089/stotitsi-zhiteli-na-plovdiv-karlovo-i-sopot-blokiraha-klyuchovi-patni-arterii-v-znak-na-protest-sreshtu-visokite-tseni-na-gorivata-obzor.html", "text": "Стотици жители на Пловдив, Карлово и Сопот блокираха ключови пътни артерии в знак на протест срещу високите цени на горивата. Над 1000 превозни средства се включиха в протестното шествие в Пловдив. Протестиращите се събраха на паркинг на хипермаркет на бул. „България“, като шествието потегли около 11.30 часа и продължи повече от два часа. Колоните от автомобили преминаха през булевардите „България“, „Шести септември“, „Източен“ и „Христо Ботев“. Всички водачи използваха клаксоните си, за да изразят своето недоволство, а спътниците им развяваха българския трибагреник. Протестното шествие беше охранявано от полицията, образуваха се огромни задръствания. Много от автобусите от градския транспорт се наложи да променят маршрутите си, за да избегнат колоните от автомобили на протестиращи.  \r\nКъм протеста в Пловдив се присъединиха и жители на Пазарджик. След края на шествието, голяма част от протестиращите действаха спонтанно, като някои от автомобилите потеглиха към София, за да се присъединят към протеста там, други блокираха за кратък период автомагистрала „Тракия“ край Пловдив. \r\nПротестът на жителите на Карлово и Сопот започна в 14.00 часа, като сборният пункт беше пред Спортната зала в град Сопот. Протестиращите блокираха за 30 минути движението по Подбалканския път София - Бургас, което доведе до затруднение на движението и образуването на колони от автомобили. След 15.00 часа протестното шествие на жителите на общините Карлово и Сопот премина през всичките бензиностанции в района. \r\n„Тези протести са само началото. Ако не се предприемат своевременни мерки и не настъпят промени, следващия път всички тези градове, които днес протестирахме индивидуално, ще се съберем в София“, посочи Марин Стефанов, организатор на протеста в Сопот.", "date": "2018.11.11", "title": "Стотици жители на Пловдив, Карлово и Сопот блокираха ключови пътни артерии в знак на протест срещу високите цени на горивата  (ОБЗОР)"}
{"url": "http://www.focus-news.net/news/2018/11/11/2589091/burgas-protestirashtite-sreshtu-visokite-tseni-na-gorivata-provezhdat-peshehodno-shestvie-ot-ul-bulair-kam-bul-demokratsiya.html", "text": "Протестиращите срещу високите цени на горивата провеждат пешеходно шествие от ул. „Булаир“ към бул. „Демокрация“, предаде репортер на  Радио „Фокус“ - Бургас . Ул. „Ботева“ също е блокирана в посока жп гарата. В района има засилено полицейско присъствие. Интензивно е движението на ул. „Гладстон“, както и по ул. „Ген. Гурков“ и по някои участници от ул. „Цар Симеон“. \r\nДеница ДИМИТРОВА", "date": "2018.11.11", "title": "Бургас: Протестиращите срещу високите цени на горивата провеждат пешеходно шествие от ул. „Булаир“ към бул. „Демокрация“"}
{"url": "http://www.focus-news.net/news/2018/11/11/2589088/ria-novosti-putin-zayavi-che-e-uspyal-da-si-pogovori-s-tramp-v-parizh.html", "text": "Президентът на Русия Владимир Путин съобщи, че е успял да си поговори с президента на САЩ Доналд Тръмп в Париж, предава  РИА Новости . \r\n„Да“, заяви руският лидер в отговор на журналистически въпрос, дали двамата с Тръмп са успели да си поговорят. Запитан как е преминал разговорът, Путин отвърна: „Добре“. \r\nПревод и редакция:", "date": "2018.11.11", "title": "РИА Новости: Путин заяви, че е успял да си поговори с Тръмп в Париж"}
{"url": "http://www.focus-news.net/news/2018/11/11/2589098/aktsenti-v-sutreshniya-blok-dobro-utro-balgariya-po-radio-fokus-na-12-noemvri.html", "text": "Под изключителни мерки за сигурност национални делегати от над 80 страни се събраха в Париж, за да отбележат 100 години от края на Първата световна война. Кои са най-важните послания, които лидерите отправиха? За коментарите на срещата и за мненията, останали неизказани, ще потърсим мнението на проф. Любомир Гаврилов, преподавател в университета в Тулуза, в сутрешния блок „Добро утро, България“ по  Радио „Фокус“ . Българската демокрация стана повод за поредния задочен спор между президента и управляващите, която според думите на държавния глава е застрашена. Типично от ГЕРБ не оставиха без отговор думите му. Поредните словесни престрелки и посланията от тях коментираме с политолога проф. Евгений Дайнов. Ще се насочим и към Тополовград. За готовността на общината преди предстоящия зимен сезон, текущи и бъдещи проекти, както и приоритетните области на работа питаме кмета на Тополовград Божин Божинов. В минутите след 9 часа Ваня Николова от Радио „Фокус“ - Пазарджик ще ни разкаже повече за състоянието на военните паметници в Белово.  \r\nТези и още теми - в сутрешния блок „Добро утро, България“ на Радио „Фокус“ от 06.00 до 10.00 часа с водещ Виктория Месробович - Кувенджиева.", "date": "2018.11.11", "title": "Акценти в сутрешния блок „Добро утро, България“ по Радио „Фокус“ на 12 ноември"}
{"url": "http://www.focus-news.net/news/2018/11/11/2589099/api-vazstanoveno-e-dvizhenieto-po-pat--55-veliko-tarnovo-gurkovo-v-rayona-na-mishemorkov-han.html", "text": "Възстановено е движението по път II-55 Велико Търново – Гурково през Прохода на Републиката в района на Мишеморков хан. Това съобщиха от пресцентъра на  Агенция „Пътна инфраструктура“ .", "date": "2018.11.11", "title": "АПИ: Възстановено е движението по път II-55 Велико Търново – Гурково в района на  Мишеморков хан"}
{"url": "http://www.focus-news.net/news/2018/11/11/2589092/kyustendil-priklyuchi-protestat-sreshtu-visokite-tseni-na-gorivata-v-grada.html", "text": "Приключи мирният протест срещу високите цени на горивата, предаде репортер на  Радио „Фокус“ - Кюстендил . След като автошествието премина през централните улици на града, около 40 души се събраха на площад „Велбъжд“. Там се обсъдиха различни варианти за следващ протест. Стана ясно, че те ще дадат няколко дни на държавните институции да предприемат мерки, в противен случай отново ще организират протестни действия. Протестът премина спокойна без инциденти. \r\nВенцеслав ИЛЧЕВ", "date": "2018.11.11", "title": "Кюстендил: Приключи протестът срещу високите цени на горивата в града"}
{"url": "http://www.focus-news.net/news/2018/11/11/2589097/sofiya-nad-1000-avtomobila-ot-pernik-se-vklyuchiha-v-protesta-sreshtu-visokite-tseni-na-gorivata-v-stolitsata.html", "text": "Над 1000 автомобила от Перник се включиха в протеста срещу високите цени на горивата в столицата. Това съобщи за  Агенция „Фокус“  протестиращ от Перник. Той уточни, че над 1200 души са участвали в протеста в София. По думите му толкова са били недоволстващите перничани и във вчерашния ден, когато в Перник се е провел протест срещу високите цени на горивата.  \r\nПротестът в града вчера е започнал в късния следобед и е продължил до 21.30 часа. В него са взели участие над 1200 автомобила, като целият град е бил блокиран часове наред. Протестиращите са се обявили против високите цени на горивата, ниските доходи и лошия стандарт на живот.  \r\nДеница КИТАНОВА", "date": "2018.11.11", "title": "София: Над 1000 автомобила от Перник се включиха в протеста срещу високите цени на горивата в столицата"}
{"url": "http://www.focus-news.net/news/2018/11/11/2589094/sofiya-protestite-sreshtu-tsenite-na-gorivata-i-tozi-na-maykite-na-detsa-s-uvrezhdaniya-se-slyaha-pred-sgradata-na-ministerskiya-savet.html", "text": "Протестите срещу цените на горивата и този на майките на деца с увреждания се сляха пред сградата на Министерския съвет, предаде репортер на  Агенция „Фокус“ . На място са около 200 души. Част от протестиращите срещу цените на горивата се разотидоха, когато протестът бе на пл. „Орлов мост“. Останалите се насочиха отново по бул. „Цар Освободител“ към пл. „Независимост“, където се бяха събрали майки на деца с увреждания, искащи оставката на вицепремиера Валери Симеонов. Движението в района е спряно. Протестът протича при засилени полицейски мерки. \r\n„Да се обединим въпреки различията си и причината , заради която сме дошли тук днес и да протестираме всеки ден, докато не свалим правителството“, призоваха майките на деца с увреждания, които излизат на протест за 21-ви път.   \r\nТеодора ПАТРОНОВА", "date": "2018.11.11", "title": "София: Протестите срещу цените на горивата и този на майките на деца с увреждания се сляха пред сградата на Министерския съвет"}
{"url": "http://www.focus-news.net/news/2018/11/11/2589103/pregled-na-mezhdunarodnite-novini-do-18-chasa-agentsiya-fokus.html", "text": "ВМРО-ДПМНЕ се подготвя за следващите президентски избори, обяви председателят на партията Християн Мицковски по време на посещението си в Битоля в неделя, предава  скопското електронно издание „Курир“ . \r\nЛидерът на опозицията посочи, че ако парламентарното мнозинство вземе решение, ВМРО-ДПМНЕ е готова и за предсрочни парламентарни избори. \r\n„ВМРО-ДПМНЕ ще издържи на целия натиск, ВМРО-ДПМНЕ от ден на ден е все по-силно, ВМРО-ДПМНЕ се подготвя за следващите президентски избори, които ще се състоят през пролетта, а ако парламентарното мнозинство реши, ВМРО-ДПМНЕ е готово за предсрочни или редовни парламентарни избори“, подчерта Мицковски, който преди това взе участие във френско-германското възпоминателно мероприятие, което се проведе в Битоля по случай 100-годишнината от края на Първата световна война. \r\nЛидерът на опозицията изрази надежда, че Македония скоро ще получи заслужения шанс да бъде част от европейското семейството, защото, както заяви той, в края на краищата, в интерес на всички граждани и политици в Македония е тя да успее. \r\n„На конгреса в Хелзинки имах много срещи с представители на сестринските партии и ги информирах за политическото преследване срещу членове на ВМРО-ДПМНЕ, за предизвикателствата, пред които е изправена ВМРО-ДПМНЕ в Македония и други актуални обществено-политически теми. Същевременно, използвахме възможността да поискаме от сестринските партии да лобират Република Македония колкото може по-бързо да стане част от европейското семейство, защото не са важни нашите лични фрустрации или лични кариери, важното е Македония да успее“, добави Мицковски. \r\n***  Президентът на САЩ Доналд Тръмп отдаде почит на „смелите американци“, загинали в хода на Първата световна война по време на посещението си в американско военно гробище във Франция, след като един ден по-рано бе подложен на тежки критики за това, че се отказа от подобно мероприятие заради лошото време, предава  AFP . \r\nНа гробището Сюрен в западните предградия на Париж, Тръмп заяви, че той и другите американски официални лица „се събраха на това свято гробище, за да отдадат почит на смелите американци“, които са загинали преди един век, както и на френските войници, с които те са воювали рамо до рамо. \r\n***  Президентът на Русия Владимир Путин съобщи, че е успял да си поговори с президента на САЩ Доналд Тръмп в Париж, предава  РИА Новости . \r\n„Да“, заяви руският лидер в отговор на журналистически въпрос, дали двамата с Тръмп са успели да си поговорят. Запитан как е преминал разговорът, Путин отвърна: „Добре“. \r\n***  Осъденият бивш македонски премиер Никола Груевски не се яви в затвора „Шуто Оризари“ и в неделя, за да започне да излежава двугодишната си присъда за придобиване на луксозен автомобил с бюджетни средства. Той не е отишъл и на работа в парламента, където заседаваше Комисията по конституционните въпроси, на която той е член, пише  македонският „Фокус“ . \r\nВ понеделник представителите на съда ще имат още една възможност да връчат на Груевски решението на съда, че отхвърля иска му за отлагане на присъдата, в случай, че той се появи на съдебното заседание по делото за изборни измами срещу него и други функционери от ВМРО-ДПМНЕ. Двугодишната присъда на бившия премиер влиза в сила веднага щом получи лично съдебното решение. \r\nИзданието отбелязва, че засега няма следа от почетния председател на ВМРО-ДПМНЕ. Неговият телефон продължава да е изключен, а от партията казват, че твърденията за негово бягство са спекулации. \r\n***  Френският президент Еманюел Макрон използва обръщението си по повод 100-годишнината от края на Първата световна война в неделя, за да изпрати предупреждение за опасностите от национализма, който, по неговите думи, е предателство на патриотизма, предава  Reuters . \r\nКакто отбелязва британската агенция, докато президентите на САЩ и Русия Доналд Тръмп и Владимир Путин бяха само на няколко метра от него и слушаха речта, френският лидер отправи остри критики към тези, които се заиграват с националистическите чувства на едни хора, за сметка на други. \r\n„Патриотизмът е точно обратното на национализма: национализмът е предателство на патриотизма“, заяви Макрон в рамките на 20-минутната си реч, която произнесе край Триумфалната арка по случай 100-годишнината от края на ПСВ. \r\n„Преследвайки собствените си интереси на първо място, без да отчитаме тези на другите, ние изтриваме нещото, което е безценно за нацията, това, което й дава живот и я прави велика: нейните морални ценности“. \r\n„Ройтерс“ коментира, че Тръмп, който изповядва доктрината „Америка на първо място“ и в предизборната кампания за междинните избори в САЩ на 6 ноември се обяви за „националист“, не показа никаква реакция на думите на Макрон и запази каменния израз на лицето си, което се забеляза, защото беше на първия ред. \r\n*** Депутатът от косовското Движение „Самоопределение („Ветевендосие“) Реджеп Селими заяви, че неговата партия няма да си сътрудничи със „Сръбска листа“, която предложи гласовете на своите десет депутати на опозицията за сваляне на правителството на премиера Рамуш Харадинай, съобщи кореспондентът на МИА от Прищина, предава  скопското електронно издание „Либертас“ . \r\nПартията на косовските сърби в събота вечерта съобщи, че поради въвеждането на по-високи вносни мита за сръбските производители за в бъдеще ще действа като опозиция в парламента и предложи на невлизащите в управляващата коалиция албански партии, които имат 58 от 120 депутатски места, че им предоставят своите гласове за вот на недоверие срещу Харадинай. \r\nНо от „Самоопределение“, въпреки че отдавна настояват за предсрочни парламентарни избори, заявиха ,че както не са си сътрудничили със „Сръбска листа“ за формирането на косовското правителство, така и няма да си сътрудничат с нея за свалянето на му. \r\nДепутатът на опозиционната албанска партия припомни свое изказване в парламента, когато е казал на Харадинай, че „не би направил правителство със „Сръбска листа“, но също така и не би свалил едно албанско правителство с помощта на сърбите в парламента“. \r\n„Самоопределение не си сътрудничи със СЛ, за да свали правителството на Харадинай. Тя си сътрудничи с другия опозиционен спектър и с други депутати, дори и от управляващото мнозинство, тъй като смятаме, че политиките на СЛ не съответстват на интересите на Косово, нито на тези на опозицията“, заяви Селими, като посочи,  че тази позиция се споделя от всички в неговата партия. \r\n***  Президентът на Русия Владимир Путин оцени положително идеята на френския държавен глава Еманюел Макрон за създаване на европейска армия и заяви, че смята за естествено и разбираемо желанието на Европейския съюз да обезпечава собствената си сигурност, предава  РИА Новости . \r\n„Що се касае до алтернативните въоръжени сили, общоевропейските, това не е нова идея. Сега президентът Макрон я реанимира, но за това ми е говорил един от предишните президенти Жак Ширак, но тази идея е и от по-рано. По принцип Европа е мощно икономическо образувание, мощен икономически съюз и, като цяло, е напълно естествено, че те искат да са независими, самодостатъчни и суверенни в сферата на сигурността“, заяви Путин в интервю пред RT France. \r\nРуският лидер подчерта, че „като цяло този процес е положителен от гледна точка на укрепването на многополярността на света“. \r\n„В този смисъл позициите ни с Франция съвпадат“, добави Путин. \r\nРИА Новости припомня, че във вторник Еманюел Макрон предложи да се създадат независими от САЩ „общоевропейски въоръжени сили“. Френският президент подчерта, че в момента Европа се сблъсква с множество опити за намеса във вътрешните демократически процеси и киберпространството. \r\n***  В Празничната зала на Елисейския дворец започна работният обяд на световните лидери, които се събраха в Париж, за да участват в мероприятията по случай стогодишнината от Първата световна война, предава  ТАСС . \r\nСъседите на руския президент по масас са президентът на САЩ Доналд Тръмп и председателят на Европейската комисия Жан-Клод Юнкер. Също така на масата е и домакина на събитието – президентът на Франция Еманюел Макрон. На това мероприятие лидерите могат да разговарят в неформална обстановка, отбелязва руската агенция. \r\nВисоките гости вече посетиха церемонията край Триумфалната арка, където се намира гроба на Незнайния войн – паметник на войниците, загинали по бойните полета между 1914 и 1918 година. След това Путин положи цветя на паметника на войниците и офицерите от руския експедиционен корпус, сражавали се заедно с фреснските войски на територията на Франция по време на ПСВ. \r\nСлед края на обяда лидерите ще отидат на пленарно заседание на Парижкия мирен форум. \r\nПовече от 80 президенти и премиери, както и 20 ръководители на международни организации бяха поканени да участват в мероприятията в Париж. \r\n***  „Сръбска листа“ (СЛ), която представлява правата на косовоските сърби в парламента на Косово, предоставя гласовете на своите десет депутати на опозиционните албански партии с цел да бъде свалено правителството на Рамуш Харадинай, предава  македонският портал „А1 Он“ . \r\nСЛ, която е част от управляващата коалиция в страната и се координира открито с властите в Белград , обяви в събота вечерта, че „косовските сърби не могат и не искат да бъдат заложници на безотговорните албански представители и тяхната демагожка и подмолна борба за собственото им политическо оцеляване“. \r\nПовод за решението на фракцията е мярката на правителството да увеличи с 10% митата на вносните стоки от Сърбия и Босна и Херцеговина. \r\nПартията на косовските сърби анонсира, че от сега нататък ще е част от опозицията в парламента и „ще подкрепи всяко предложение за сваляне на правителството поради предприетите мерки и отношението на властите към интересите на сърбите, към Сърбия и региона, като цяло“. \r\n„Сръбска листа бе принудена да прибегне до такъв вид политически действия, за да защити жизнените интереси на гражданите от сръбска националност, които вече търпят големи несправедливости заради незаконните действия на Прищина“, се казва в съобщението на партията. \r\nВ него се отбелязва още, че СЛ ще призове косовските сърби на мирни протести, ако правителството на Харадинай не отмени решението за увеличаване на вносните мита върху произведени в Сърбия стоки. \r\nМедията отбелязва, че фракцията има няколко министри в правителството, които продължават да изпълняват функциите си, въпреки решението от преди няколко месеца за излизане от властта във връзка с насилственото прогонване от Косово на директора на сръбската правителствена Канцелария за Косово и Метохия Марко Джурич.  \r\n„А1 Он“ посочва, че опозиционните партии на албанците в 120-членния парламент на Косово имат общо 58 депутати и ако приемат предложението на „Сръбска листа“ могат да си осигурят нужното мнозинство за успешен вот на недоверие към правителството на Харадинай и насрочване на предсрочни парламентарни избори. \r\n***  Президентът на Франция Еманюел Макрон в неделя призова десетки световни лидери, които се присъединиха към него в Париж за мероприятията по случай 100-годишнината от края на Първата световна война, да се обединят и да се „борят за мир“, съобщава  AFP . \r\n„Нека даваме надежда, а не да играем със страховете си“, заяви той пред световния елит, който се събра край Триумфалната арка във френската столица. Той призова лидерите да се борят с „апатията, насилието и диктатурата“. \r\n„Заедно можем да се справим със заплахите – спектърът на глобалното затопляне и унищожаването на околната среда, нищетата, глада, неравенството и невежеството“. \r\nСлед като прекара една седмица, обикаляйки бойните полета от ПСВ в Северна Франция, Макрон призова лидерите да не забравят това кръвопролитие, защото „сто години след клането, белезите му все още са видими по лицето на земята“. \r\n***  Президентите на Русия и САЩ Владимир Путин и Доналд Тръмп си стиснаха ръцете край Триумфалната арка. Руският и американският лидери, заедно с главите на десетки други държави, участват в мемориалните мероприятия в чест на вековния юбилей от края на Първата световна война, съобщава ТАСС. \r\nКакто предава кореспондентът на руската агенция от мястото на събитието, президентите и премиерите се събраха край Триумфалната арка, като последен пристигна Путин, а няколко минути преди него – Тръмп със съпругата си Мелания. Руският лидер се здрависа с колегите си, включително с президентите на Франция и САЩ и германския канцлер. \r\n***", "date": "2018.11.11", "title": "Преглед на международните новини до 18 часа ( Агенция „Фокус“ )"}
{"url": "http://www.focus-news.net/news/2018/11/11/2589100/hristiyan-mitskovski-vmro-dpmne-se-gotvi-za-prezidentski-izbori.html", "text": "ВМРО-ДПМНЕ се подготвя за следващите президентски избори, обяви председателят на партията Християн Мицковски по време на посещението си в Битоля в неделя, предава  скопското електронно издание „Курир“ . \r\nЛидерът на опозицията посочи, че ако парламентарното мнозинство вземе решение, ВМРО-ДПМНЕ е готова и за предсрочни парламентарни избори. \r\n„ВМРО-ДПМНЕ ще издържи на целия натиск, ВМРО-ДПМНЕ от ден на ден е все по-силно, ВМРО-ДПМНЕ се подготвя за следващите президентски избори, които ще се състоят през пролетта, а ако парламентарното мнозинство реши, ВМРО-ДПМНЕ е готово за предсрочни или редовни парламентарни избори“, подчерта Мицковски, който преди това взе участие във френско-германското възпоминателно мероприятие, което се проведе в Битоля по случай 100-годишнината от края на Първата световна война. \r\nЛидерът на опозицията изрази надежда, че Македония скоро ще получи заслужения шанс да бъде част от европейското семейството, защото, както заяви той, в края на краищата, в интерес на всички граждани и политици в Македония е тя да успее. \r\n„На конгреса в Хелзинки имах много срещи с представители на сестринските партии и ги информирах за политическото преследване срещу членове на ВМРО-ДПМНЕ, за предизвикателствата, пред които е изправена ВМРО-ДПМНЕ в Македония и други актуални обществено-политически теми. Същевременно, използвахме възможността да поискаме от сестринските партии да лобират Република Македония колкото може по-бързо да стане част от европейското семейство, защото не са важни нашите лични фрустрации или лични кариери, важното е Македония да успее“, добави Мицковски. \r\nПревод и редакция:", "date": "2018.11.11", "title": "Християн Мицковски: ВМРО-ДПМНЕ се готви за президентски избори"}
{"url": "http://www.focus-news.net/news/2018/11/11/2589104/sofiya-zatrudneno-e-dvizhenieto-na-tramvaite-v-rayona-na-krastovishteto-mezhdu-bul-mariya-luiza-i-bul-todor-aleksandrov.html", "text": "Затруднено е движението на трамваите в района на кръстовището между бул. „Мария Луиза“ и бул. „Тодор Александров“. Това съобщиха за  Агенция „Фокус“  от пресцентъра на Столична община. Причина за затруднението е преминаването на група протестиращи.", "date": "2018.11.11", "title": "София: Затруднено е движението на трамваите в района на кръстовището между бул. „Мария Луиза“ и бул. „Тодор Александров“"}
{"url": "http://www.focus-news.net/news/2018/11/11/2589102/burgas-nyama-danni-za-sblasatsi-mezhdu-politseyski-sluzhiteli-i-protestirashti.html", "text": "Продължава шествието на протестиращите срещу високите цени на горивата, съобщи за  Радио „Фокус“-Бургас  дежурният от ОДМВР-Бургас. Към момента протестиращите са на бул. „Сан Стефано“. Протестът протича нормално. Няма данни за сблъсъци между полицейски служители и протестиращи. \r\nДеница ДИМИТРОВА", "date": "2018.11.11", "title": "Бургас: Няма данни за сблъсъци между полицейски служители и протестиращи"}
{"url": "http://www.focus-news.net/news/2018/11/11/2589107/sitel-makedoniya-komisiyata-po-konstitutsionni-na-vaprosi-na-makedoniya-razglezhda-chetvartoto-predlozhenie-za-popravka-na-konstitutsyata.html", "text": "Да се вкара изрично думата „идентичност“ освен защитата на културното и историческото наследство, за да има пълна гаранция, че тя е защитена с тези конституционни промени, както и да се постигне истински национален консенсус в прилагането на тези изменения, поиска македонската опозиция на дебата в Комисията по конституционните въпроси за последното проектопредложение за поправка на Основния закон в съответствие с Договора от Преспа, предава  скопският телевизионен канал „Сител“ . \r\nПремиерът Зоран Заев смята, че вече са направени достатъчно отстъпки според исканията на 8-те бивши депутати от ВМРО-ДПМНЕ, които осигуриха нужното квалифицирано мнозинство за започване на процеса по изменение на Конституцията. \r\nДепутатите от управляващата коалиция са защитавали предложението на правителството. По техните думи, с него веднъж завинаги се бетонира македонската идентичност. За народните представители от ВМРО-ДПМНЕ пък, с това СДСМ (Социалдемократическия съюз на Македония) си признава, че създава нова история. \r\nАлбанската опозиция, от своя страна, поиска с изменението на този член от македонската конституция да се вкара и текст, с който да се гарантират по-големи грижи за албанската диаспора с произход от Македония, а не, както досега да е изрично посочено, че на тази привилегия се радват само македонския народ, който живее извън границите на страната. \r\nОт Комисията предложенията за изменение на Конституцията се местят на пленарно заседание на парламента. Вече е насрочено такова за 1 декември. \r\nПревод и редакция:", "date": "2018.11.11", "title": "„Сител“ (Македония): Комисията по конституционни на въпроси на Македония разглежда четвъртото предложение за поправка на Конституцята"}
{"url": "http://www.focus-news.net/news/2018/11/11/2589096/afp-donald-tramp-vse-pak-poseti-amerikansko-voenno-grobishte-vav-frantsiya.html", "text": "Президентът на САЩ Доналд Тръмп отдаде почит на „смелите американци“, загинали в хода на Първата световна война по време на посещението си в американско военно гробище във Франция, след като един ден по-рано бе подложен на тежки критики за това, че се отказа от подобно мероприятие заради лошото време, предава  AFP . \r\nНа гробището Сюрен в западните предградия на Париж, Тръмп заяви, че той и другите американски официални лица „се събраха на това свято гробище, за да отдадат почит на смелите американци“, които са загинали преди един век, както и на френските войници, с които те са воювали рамо до рамо. \r\nПревод и редакция:", "date": "2018.11.11", "title": "AFP: Доналд Тръмп все пак посети американско военно гробище във Франция"}
{"url": "http://www.focus-news.net/news/2018/11/11/2589101/blagoevgrad-protestirashti-sreshtu-visokite-tseni-na-gorivata-sa-blokirali-za-kratko-dvizhenieto-na-vlakove-v-rayona-na-petrich.html", "text": "Протестиращи срещу високите цени на горивата са блокирали за кратко движението на влакове в района на Петрич. Към момента движението на влакове в областта се извършва нормално. Това съобщиха за  Радио „Фокус“ - Пирин  от жп гарата в Благоевград.  \r\nЛора КАЛЧЕВА", "date": "2018.11.11", "title": "Благоевград: Протестиращи срещу високите цени на горивата са блокирали за кратко движението на влакове в района на Петрич"}
{"url": "http://www.focus-news.net/news/2018/11/11/2589090/inzh-miroslav-maznev-ksb-ne-otgovarya-na-istinata-tvardenieto-na-elena-yoncheva-che-sreshtata-s-bsp-be-zaradi-neynoto-iskane-za-ekspertiza-na-magistralite.html", "text": "Искам да опровергая неистините, които се разпространиха в публичното пространство и с които за пореден път се уврежда авторитетът на строителния бранш. Депутатът Елена Йончева, заяви, че КСБ се е срещала с БСП заради нейното искане за експертиза, внесено в АПИ, което категорично не отговаря на истината. Това заяви изпълнителният директор на КСБ в предаването  „Тази неделя“  по  бТВ . „КСБ излезе с Декларация и след това изпрати писма до всички парламентарно представени сили, председателя на НС, Президента и Премиера с искане за срещи, заради създалата се негативна за българския строителен бранш атмосфера, резултат от необосновани атаки, в които прозират политически цели“, обясни инж. Мазнев. В декларацията на КСБ се посочва, че тези атаки се отразяват тежко на авторитета и на работата на строителния бранш, върху който заради недоказани твърдения, хвърлени в публичното пространство, се слагат обидни етикети. „На тези срещи наред с искането на КСБ да спре използването на бранша за трупане на политически дивиденти, ние представихме и нашите идеи за промени в законодателството, които да направят по-ефективен строително-инвестиционния процес. Апелирахме към политиците  да бъдат по-мъдри, когато отправят послания към европейските институции, както и да се говори с факти и доказателства,  а не просто защото някой иска да си прави политическа кампания“, обясни инж. Мазнев.  \r\n„КСБ е за осветляване на сектора, ние сме сред първите организации подписали меморандум за сътрудничество с КПКОНПИ. Нещо повече поискали сме среща с  ОЛАФ, за да представим нашата позиция, във връзка с разпространението на подвеждащи, не отговарящи на истината информации, касаещи изпълнението на инфраструктурни проекти, финансирани, с подкрепата на европейските фондове“, каза още изп. директор на Камарата.  КСБ посочва, че проектите, реализирани с подкрепата на фондовете на ЕС, се контролират и проверяват от всички нормативно регламентирани органи –български  и европейски, преминали са съответните комисии, одити и т.н. „Ние считаме, че проектите се реализират според българското и европейското законодателство и вярваме, че в нашата страна съществуват достатъчно институции, които работят добре и  гарантират тяхната законност и прозрачност“, е позицията на организацията.    \r\n„Безспорно все още искаме оставките на четиримата депутати от БСП, те са заради политическото говорене и уронването на авторитета на строителния бранш с необосновани внушения  за корупция, а не заради експертизата относно качеството на изпълнение  на определени проекти от пътния сектор. Искаме г-жа Йончева да обясни къде е връзката корупция–качество. Когато искаш да ти дойде майстор и да ти направи банята и се получат някакви  отклонения в  качеството, има ли корупция? Недостатъци, свързани с качественото изпълнение има навсякъде по света. Но когато се говори за корупция и се увлича цял бранш с такива тежки обвинения, когато се говори преди  да има каквито и да е доказателства- това уронва престижа както на бранша, така и  на заетите в него хора. Вече станаха твърде много атаките срещу нас. Това влияе върху доверието от чуждите ни партньори“, заяви Мирослав Мазнев. Той допълни, че браншът все още не е получил извинение от президента Радев, както и че само той не е отговорил на поканата за среща с Камарата. Инж. Мазнев каза още, че към КСБ има Комисия за професионална етика, в която постъпват  жалби. Те се обсъждат в широк състав, след което се вземат съответните решения.  \r\nИзп. директор на КСБ потвърди решимостта на организацията за протестни действия след 18.11.т.г.", "date": "2018.11.11", "title": "Инж. Мирослав Мазнев, КСБ: Не отговаря на истината твърдението на Елена Йончева, че срещата с БСП  бе заради нейното искане за експертиза на магистралите"}
{"url": "http://www.focus-news.net/news/2018/11/11/2589105/mvr-vazstanoveno-e-dvizhenieto-po-magistralite-i-osnovnite-patishta-v-stranata-ostavat-zatrudneniyata-za-patuvane-v-blagoevgradsko.html", "text": "Възстановено е движението по магистралите и основните пътища в страната, след като днес в различни райони имаше временни затруднения заради протестни действия. Това съобщиха от  Главна дирекция „Национална полиция\"  към МВР.   \r\nОстават затрудненията за пътуване единствено по главен път Е-79. Протестиращи са блокирали пътя на входа на Благоевград в посока Симитли, където няма възможност за пренасочване по алтернативен маршрут. Блокада има и в района на ГКПП „Кулата“. \r\nМВР призовава гражданите да се съобразяват с разпорежданията на полицията и да не допускат нарушения на обществения ред.", "date": "2018.11.11", "title": "МВР: Възстановено е движението по магистралите и основните пътища в страната, остават затрудненията за пътуване в Благоевградско"}
{"url": "http://www.focus-news.net/news/2018/11/11/2589106/veliko-tarnovo-zapochna-protestat-sreshtu-visokite-tseni-na-gorivata.html", "text": "Започна протестът срещу високите цени на горивата, предаде репортер на  Радио “Фокус”- Велико Търново . Протестиращите тръгнаха към площада пред крепостта Царевец. Полицейски служители има по булевард „Краков“ , по бул. „Никола Габровски” и улица “Магистрална”, съвпадаща с отсечка от главен път София - Варна. Служителите на реда пропускат по главните улици участниците в протеста, а останалите отбиват по обходни маршрути.  \r\nЛуиза ТРАНЧЕВА", "date": "2018.11.11", "title": "Велико Търново: Започна протестът срещу високите цени на горивата"}
{"url": "http://www.focus-news.net/news/2018/11/11/2589112/sdsm-hristiyan-mitskovski-da-se-podgotvya-za-zaguba-na-izborite.html", "text": "Социалдемократическият съюз на Македония (СДСМ) в неделя посъветва председателя на ВМРО-ДПМНЕ Християн Мицковски „да се подготвя за поражение на каквито и да е избори“, в реакция на изявлението му, че опозиционната партия се подготвя за предстоящите президентски избори, предава  македонската редакция на Радио „Свободна Европа“ . \r\nОт СДСМ посочват още, че всичко, което правят Мицковски и „антизападното ръководство на ВМРО-ДПМНЕ е свързано с искането на амнистия за (бившия македонски премиер Никола) Груевски и блокирането на бъдещето на страната в ЕС и НАТО“. \r\nПревод и редакция:", "date": "2018.11.11", "title": "СДСМ: Християн Мицковски да се подготвя за загуба на изборите"}
{"url": "http://www.focus-news.net/news/2018/11/11/2589113/d-r-damyan-iliev-babh-vzeli-sme-neobhodimite-merki-za-otkritiya-tatul-v-spanaka.html", "text": "Под контрол са нещата със случая на татул в спанака, взели сме необходимите мерки. Това каза директорът на Българската агенция по безопасност на храните (БАБХ) д-р Дамян Илиев в предаването „120 минути“ по  бТВ.   „Разбрахме, че има татул в спанака и сме взели необходимите мерки“, каза д-р Илиев. Той уточни, че първият случай на открит татул в спанака е на 31 октомври, а следващият на 5 ноември. Д-р Илиев уточни, че спанакът от въпросната фирма е възбранен. По думите му са проверени и други фирми и татул не е установен в спанака.  \r\nПо отношение на птичия грип д-р Илиев обясни, че историята на птичия грип в последните години навежда на мисълта, че не се вземат необходимите мерки за предпазване от заболяването от страна на фермерите. „За това бяха протестите пред Агенцията, защото ние искаме да се затегнат мерките, така че ако влезе птичи грип в една ферма, поне да не излезе от там и да зарази другите“, каза още д-р Илиев. Според него колкото по-дълго време едно огнище бъде оставено и се забавят мерките за неговото ликвидиране, толкова по-възможно е вирусът да бъде изнесен. „Прави се всичко възможно всичко да приключи много бързо“, допълни той.", "date": "2018.11.11", "title": "Д-р Дамян Илиев, БАБХ: Взели сме необходимите мерки за открития татул в спанака"}
{"url": "http://www.focus-news.net/news/2018/11/11/2589108/blagoevgrad-vazstanoveno-e-dvizhenieto-po-glaven-pat-e-79-v-rayona-na-grada-protestat-e-ovladyan.html", "text": "Възстановено е движението по главен път Е-79. Това съобщиха от пресцентъра на  ОДМВР - Благоевград . Организаторът на протеста в района на Благоевград е овладял протестиращите. Пътят е отворен. От органите на реда са предприети действия по организация на движението.", "date": "2018.11.11", "title": "Благоевград: Възстановено е движението по главен път Е-79 в района на града, протестът е овладян"}
{"url": "http://www.focus-news.net/news/2018/11/11/2589109/sofiya-zatvoreno-e-dvizhenieto-na-krastovishteto-mezhdu-bulevardite-mariya-luiza-i-todor-aleksandrov-tramvaite-4-i-10-se-otklonyavat-po-bul-hristo-botev.html", "text": "Трамваи №4 и 10 се отклоняват по бул. „Христо Ботев“, съобщиха от пресцентъра на  Столична община . Затворено е движението на кръстовището между бул. „Мария Луиза“ и бул. „Тодор Александров“.", "date": "2018.11.11", "title": "София: Затворено е движението на кръстовището между булевардите „Мария Луиза“ и „Тодор Александров“, трамваите №4 и 10 се отклоняват по бул. „Христо Ботев“"}
{"url": "http://www.focus-news.net/news/2018/11/11/2589116/api-na-12-noemvri-2018-g-ot-1000-do-1500-ch-se-ogranichava-dvizhenieto-po-avtomagistrala-hemus-mezhdu-74-ti-i-79-km.html", "text": "Утре (12 ноември 208 г.) от 10.00 ч. до 15.00 ч. ще бъде ограничено движението по автомагистрала „Хемус“ край Ябланица, между 74-ти и 79-ти км. Това съобщиха от пресцентъра на  Агенция \"Пътна инфраструктура\" (АПИ).   Временната организация на движението е за извършването на дейности, свързани със строителството на новия участък от автомагистралата. В този интервал движението ще се пренасочва по път I-3 Ботевград – Ябланица.", "date": "2018.11.11", "title": "АПИ: На 12 ноември 2018 г. от 10.00 до 15.00 ч. се ограничава движението по автомагистрала \"Хемус\" между 74-ти и 79 км"}
{"url": "http://www.focus-news.net/news/2018/11/11/2589111/veliko-tarnovo-koloni-ot-avtomobili-sa-se-obrazuvali-po-glavnite-ulitsi-v-tsentara-na-grada-zaradi-protesta-sreshtu-visokite-tseni-na-gorivata.html", "text": "Натоварено е движението във Велико Търново към този час. Колони от автомобили има по главните улици в центъра на града. Те са част от протестно шествие с искания за оставката на вицепремиера Валери Симеонов и срещу картела за горива и високите цени на бензина и дизела у нас, предаде репортер на  Радио „Фокус“ – Велико Търново . Митингът тръгна от Руската църква при кръговото движение на бул. „Никола Габровски“, преминава по главните улици и ще достигне до площада пред крепостта „Царевец“. Там протестиращите ще направят обратен завой и ще се върнат в началната точка – паркингът до т.нар. руски гробища. В шествието участват около 80 автомобили. Митингът се охранява от служители на „Пътна полиция“ и към този момент няма данни за гражданско неподчинение или някакви проблеми с недоволните граждани. \r\nДвижението в останалата част от Великотърновска област е спокойно. Интензивен е трафикът в района на Прохода на Републиката, главен път София – Варна и главен път Русе – Велико Търново. Полицейски служители следят за правилното протичане на трафика. Патрули има на входовете и изходите на града, както и в по-натоварените участъци от първокласната пътна мрежа. Времето е ясно, настилките сухи. Допълнително въведени ограничения в областта няма. \r\nОграничено е движението в участък от пътя между селата Стефан Стамболово и Обединение. Забраната е въведена за отсечката от км 16+700 до км 26+113, а причината е извършване на ремонтни дейности. Обходният маршрут е през село Полски Сеновец и град Полски Тръмбеш. Ремонтите трябва да приключат до 30 ноември. В едната лента се осъществява движението в участък от пътя между Твръдица и Елена. Причината е пропадане на пътното платно и наличие на свлачище. Ограничението е въведено в отсечката от км 47+800 до км 48+000, а срокът за приключване на ремонта е 11 януари 2019 година. \r\nЛуиза ТРАНЧЕВА", "date": "2018.11.11", "title": "Велико Търново: Колони от автомобили са се образували по главните улици в центъра на града заради протеста срещу високите цени на горивата"}
{"url": "http://www.focus-news.net/news/2018/11/11/2589110/pred-sgradata-na-sdvr-glaven-komisar-hristo-terziyski-i-starshi-komisar-ivaylo-ivanov-shte-napravyat-komentar-na-situatsiyata-v-stolitsata.html", "text": "Пред сградата на СДВР главен комисар Христо Терзийски и старши комисар Ивайло Иванов ще направят коментар на ситуацията в столицата. Това съобщиха от пресцентъра на  МВР .", "date": "2018.11.11", "title": "Пред сградата на СДВР главен комисар Христо Терзийски и старши комисар Ивайло Иванов ще направят коментар на ситуацията в столицата"}
{"url": "http://www.focus-news.net/news/2018/11/11/2589114/sofiya-vazstanoveno-e-dvizhenieto-po-bul-mariya-luiza-i-bul-todor-aleksandrov.html", "text": "Възстановено е движението по бул. „Мария Луиза“ и бул. „Тодор Александров“ в столицата. Това съобщиха за  Агенция „Фокус“  от пресцентъра на  Столична община . Движението в района за кратко беше затруднено заради група протестиращи. Към този час движението е затворено в районите на пл. „Независимост“ и пл. „Орлов мост“.", "date": "2018.11.11", "title": "София: Възстановено е движението по бул. „Мария Луиза“ и бул. „Тодор Александров“"}
{"url": "http://www.focus-news.net/news/2018/11/11/2589119/prezidentat-rumen-radev-bez-spravedlivo-razpredelenie-na-nauchniya-potentsial-propastta-mezhdu-zapadna-i-iztochna-evropa-nyama-da-bade-zalichena.html", "text": "Без последователна визия за свързаността в науката, технологиите и образованието, пропастта между Източна и Западна Европа няма да бъде премахната. Европа се опитва да създава положителни примери за солидарност и свързаност, като минимизира социалните и икономически неравенства между Изтока и Запада, Севера и Юга. Независимо от направените усилия обаче, Югоизточна Европа все още изостава, особено по отношение на развитието на човешкия капитал. Това заяви президентът Румен Радев пред участниците в Парижкия форум за мир, след като участва в церемонията по отбелязване на 100 години от сключването на примирието, с което се слагат край на бойните действия през Първата световна война, съобщиха от прессекретариата на  държавния глава.  \r\nПо думите на президента Радев кохезионните политики на Европейския съюз все още се проектират предимно в традиционни сфери като инфраструктура и селско стопанство, докато свързаността е фокусирана върху транспорта, комуникациите и енергетиката. Според държавния глава са необходими много повече проекти в областта на науката, технологиите и образованието, които да обединяват младите хора, особено от Югоизточна Европа. „На младите хора на Балканите трябва да бъде осигурена възможност за образование по най-високи стандарти и за присъединяването им към водещи научни екипи и изследвания, без те да напускат нашия регион“, категоричен беше Румен Радев. .  \r\n„Да не забравяме, че Първата световна война започна на Балканите. Стабилизирането на региона, който продължава да подхранва противоречия и противопоставяне, е от първостепенна важност”, заяви още държавният глава.   \r\nПред участниците във форума българският президент представи идеята за  изграждане на Международен институт за устойчиви технологии в Югоизточна Европа - автентичен регионален проект в областта на върховите технологии и науката, който се фокусира върху подобряването на живота и спасяването на човешкия живот. „Регионалният подход се изразява в изграждането на съвместна широкомащабна изследователска инфраструктура, която да води до високи резултати и научни и технологични дейности, които са конкурентоспособни и в международен план”, посочи Румен Радев.  \r\nПроектът предвижда изграждането на Център за адронна терапия за изследване и лечение на тумори и био-медицински проучвания за региона на Югоизточна Европа. Освен оказването на животоспасяващо лечение, проектът предвижда институтът да привлече учени от държавите-членки и от цял свят, които да извършват научни изследвания. Успешното изпълнение на поставените цели ще позволи в бъдеще в Института да се правят и изследвания в областта на приложната ядрена физика.  \r\nПрезидентът Радев подчерта, че за реализирането на проекта своята подкрепа вече са заявили водещи европейски институции в областта на науката, технологиите, образованието, както и в областта на адронната терапия, физиката на ускорителите на елементарните частици и онкологията. Сред тях са Европейската организация за ядрени изследвания, която изразява готовност да предостави технологии и техническа подкрепа и Международната агенция за атомна енергия за обучаване на кадри. За осигуряване на необходимото финансиране на проекта се очаква подкрепа от страна на европейските фондове.  \r\nПрез месец януари т.г. в България се състоя първата среща на Управляващия комитет за създаването на института от всички подкрепящи проекта страни от нашия регион. Подготвен е и меморандум за разбирателство, който да бъде подписан от министър-председателите на държавите-участнички.  \r\n„България има активна роля като движещата сила за осъществяването на този проект”, изтъкна още държавният глава и коментира, че страната ни има всички предпоставки именно на нейна територия да се разгърне този институт с научно-приложен център. Румен Радев посочи още, че за разлика от своите съседи от Западните Балкани, страната ни е пълноправен член на ЦЕРН с утвърдени традиции и опит в ядрената наука.  \r\n„Самият факт, че държавите на Балканите се обединяват около такъв проект, показва, че регионът вече преодолява негативното си наследство. Самата философия, че някои цели ще се постигнат само чрез сътрудничество, е вече част от регионалната политическа култура”, подчерта още в изказването си на Парижкия форум за мир президентът Румен Радев.", "date": "2018.11.11", "title": "Президентът Румен Радев:  Без справедливо разпределение на научния потенциал пропастта между Западна и Източна Европа няма да бъде заличена"}
{"url": "http://www.focus-news.net/news/2018/11/11/2589118/hashim-tachi-poluchih-100-podkrepa-ot-donald-tramp-za-dogovor-sas-sarbiya.html", "text": "Президентът на Косово Хашим Тачи съобщи в неделя, че държавният глава на САЩ Доналд Тръмп в събота вечерта е изразил 100-процентовата си подкрепа за постигането на договор между Прищина и Белград, предава  македонският портал „А1 Он“ . \r\nКосовските медии забелязват, че в „туийта“ на Тачи няма и дума за неговата идея за „корекция на границите“ със Сърбия, за което по-рано твърдеше, че има подкрепа от Вашингтон. \r\n„Снощи имах много добра среща с американския президент Доналд Тръмп. Той изрази 100% подкрепа за правно обвързващ договор между Косово и Сърбия. Благодарен съм за неговата лична и подкрепата на САЩ“, написа косовският държавен глава, който също участва в мероприятията по случай 100-годишнината от края на Първата световна война в Париж. \r\nПревод и редакция:", "date": "2018.11.11", "title": "Хашим Тачи: Получих 100% подкрепа от Доналд Тръмп за договор със Сърбия"}
{"url": "http://www.focus-news.net/news/2018/11/11/2589121/predstoyashti-mezhdunarodni-sabitiya-za-12-noemvri-agentsiya-fokus.html", "text": "*** Международна конференция за Либия \r\n*** Лидерите на Северен и Южен Кипър откриват нов ГКПП \r\n*** Австрия отбелязва 100-годишнината от основаването си \r\n*** Главният преговарящ за Брекзит от страна на ЕС Мишел Барние ще запознае министри от страните-членки с хода на преговорите с Лондон \r\n*** Изказване на председателят на Европейската комисия Жан-Клод Юнкер на икономически форум в Берлин \r\n*** Пленарна сесия на Европейския парламент \r\n*** Президентът на Афганистан Ашраф Гани ще изнесе видеообръщение пред аудитория от Университета Джонс Хопкинс \r\n*** Започва форумът на високо равнище на Асоциацията на страните от Югоизточна Азия \r\n*** Парламентът на Виетнам ще ратифицира ТТП \r\n*** Вицепрезидентът на САЩ Майк Пенс пристига на посещение в Япония \r\n***", "date": "2018.11.11", "title": "Предстоящи международни събития за 12 ноември ( Агенция „Фокус“ )"}
{"url": "http://www.focus-news.net/news/2018/11/11/2589120/d-r-damyan-iliev-babh-razshirenieto-na-zabranenite-za-targoviya-zoni-zaradi-chumata-po-zhivotnite-e-mnogo-seriozna-sanktsiya-opasyavame-se-tya-da-ne-prodalzhi.html", "text": "Разширението на забранените за търговия зони заради чумата по животните е много сериозна санкция, опасяваме се тя да не продължи. Това каза директорът на Българската агенция по безопасност на храните (БАБХ) д-р Дамян Илиев в предаването „120 минути“ по  бТВ   във връзка с чумата по дребните преживни животни. Попитан дали има такава вероятност, д-р Илиев отговори: „Винаги има такава вероятност“. Д-р Илиев уточни, че надзорът продължава. „Вече вземаме проби на територията Хасковска област. Взети са близо 40 хил.  проби от овце, за да можем да докажем на нашите търговски партньори, че е ликвидирано заболяването. Това нещо става във времето и струва над 1 млн. само пробовземането“, каза той и уточни, че в същото време всички други, които нямат заболяването, не могат да продават продукцията си извън трите засегнати области - Ямбол, Бургас и Хасково.", "date": "2018.11.11", "title": "Д-р Дамян Илиев, БАБХ: Разширението на забранените за търговия зони заради чумата по животните е много сериозна санкция, опасяваме се тя да не продължи"}
{"url": "http://www.focus-news.net/news/2018/11/11/2589122/sofiya-vazstanoveno-e-dvizhenieto-v-rayona-na-pl-nezavisimost.html", "text": "Възстановено е движението в района на пл. „Независимост“ по булевардите „Цар Освободител“ и „Княз Ал. Дондуков“, предаде репортер на  Агенция „Фокус“ . Възстановен е и движението на автобусите по линия 10ТМ. Към този час, движението е блокирано на пл. „Орлов мост“, където все още има около 20 души от протеста срещу цените на горивата.", "date": "2018.11.11", "title": "София: Възстановено е движението в района на пл. „Независимост“"}
{"url": "http://www.focus-news.net/news/2018/11/11/2589115/afp-angela-merkel-se-opasyava-ot-slepiya-natsionalizam-i-horata-koito-postavyat-pod-vapros-evropeyskiya-miren-proekt.html", "text": "Германският канцлер Ангела Меркел предупреди за опасността от „слепия национализъм“ и хората, които поставят под въпрос „европейския мирен проект“ в рамките на реч по случай 100-годишнината от края на Първата световна война в неделя, предава  AFP . \r\n„Опасението, което имам е, че възгледите на слепия национализъм отново могат да се разпространят“, заяви Меркел пред публика от световни лидери на Парижкия форум за мира. \r\nГерманският канцлер предупреди, че хората отново поставят под въпрос предимствата на международното сътрудничество, „мирното балансиране на интересите и дори европейския мирен проект“. \r\nПревод и редакция:", "date": "2018.11.11", "title": "AFP: Ангела Меркел се опасява от „слепия национализъм“ и хората, които поставят под въпрос „европейския мирен проект“"}
{"url": "http://www.focus-news.net/news/2018/11/11/2589117/desetki-avtomobili-i-motoristi-uchastvat-v-protesta-vav-veliko-tarnovo.html", "text": "Десетки автомобили и мотористи участват протеста, който тече в старата столица. В града се обединяват подкрепящите две каузи - за искането на оставка на вицепремиера Валери Симеонов и за ликвидирането на картела за горивата и намаляване на цените, предаде репортер на  Радио „Фокус”- Велико Търново . Мотошествието, което преминава през част от главните улици на Велико Търново, е подкрепено не само от жители на града, но и от хора от близките населени места. Има протестиращи дори от Русе. Участниците в митинга скандират „Оставка”, „Търново не спи” , „Мафия” и сигнализират с клаксоните на колите. Шествието се води от група хора, които се придвижват пеш. Движението в района на кръговото движение на бул. „Никола Габровски” е спряно. Недоволните граждани предвиждат през следващата седмица да спрат движението по главен път София – Варна, в района на Велико Търново. „Искаме незабавната оставка на този позорен и срамен човек - Валери Симеонов, който за жалост стои на толкова висок пост, а обижда българските граждани и не се съобразява с волята на народа“, подчерта една от организаторките на протеста Ваня Димова. Тя обясни, че ако исканията им не бъдат изпълнени маршрутът на митинга ще бъде сменен и ще преминава през по-натоварени улици. „Евентуално може да се стигне до затваряне на „Детелината“ – да се блокира пътят София – Варна. И тогава наистина ще трябва да се съобразяват с нас и да чуят исканията ни“, коментира още Ваня Димова. Тя допълни, че следващият протест ще е идният уикенд.  \r\nЛуиза ТРАНЧЕВА", "date": "2018.11.11", "title": "Десетки автомобили и мотористи участват в протеста във Велико Търново"}
{"url": "http://www.focus-news.net/news/2018/11/11/2589140/b92-a-posle-vie-se-chudite-zashto-nie-sarbite-izbirame-rusnatsite-kazva-ivitsa-dachich.html", "text": "„А после вие се чудите защо ние, сърбите, избираме руснаците“, е заявил сръбският външен министър, след като в петък администрацията на Тръмп „промени малко позицията си по косовския проблем“. За това съобщи белградската  B92 , като се позовава както на собствени източници, така и на информация от  BETA,ТАНЮГ и ТАСС . \r\nИвица Дачич е добавил и че „все още има лобиране в полза на членството на Косово в международните организации“, нещо, на което Сърбия категорично се противопоставя.   \r\nВ края на седмицата в Белград Дачич е провел съвместна пресконференция със заместник  премиера на Руската федерация Юрий Борисов. Според сръбския дипломат № 1 за вторник в Ню Йорк се предвижда коктейл, който да се проведе под мотото „Защо Косово трябва да се присъедини към Интерпол“. \r\n„Първа ще поздрави участниците в срещата Ники Хейли, която напусна поста американски посланик в ООН“, а после ни питат „защо сме с руснаците?“ Е, добре, с кого очаквате да сме? Ние сме с нашите приятели?“, медиите цитират Ивица Дачич. Освен това той е критикувал онези западни държави, които лобират за членството на Косово в Интерпол, но не либерализират визовия режим с Прищина.    \r\nС Юрий Борисов двамата са обсъждали и подробности около предстоящата визита на президента Владимир Путин в Сърбия.  Ивелина Ватова", "date": "2018.11.11", "title": "B92: \"А после вие се чудите защо ние, сърбите, избираме руснаците“, казва Ивица Дачич"}
{"url": "http://www.focus-news.net/news/2018/11/11/2589141/plovdiv-detskata-gradina-v-selo-katunitsa-e-gazifitsirana.html", "text": "Детската градина в село Катуница е газифицирана, каза за  Радио „Фокус“-Пловдив  директорът Атанаска Кротева. С помощта на проект на Община Садово е изградено парно в яслена група. Тази година детското заведение претърпя цялостен ремонт. Бяха подменени покривните настилки, цялостно саниране на сградата, както и подмяна на дограмата на местата, където е нямало такава. Изградени са нови водостоци. „След ремонта мисля, че ще е много по-добре от предните години. Вложиха са много средства за изпълнение. В предишни години сме имали проблеми с покрива, но сега вече знаем, че всичко ще е наред“, каза директорът. Детската градина се посещава от 105 деца. Освен от село Катуница, има и от селата Кочово, Караджово, Чешнегирово. В детското заведение работят общо 24 учители, в това число и медицините сестри, които са и детегледачки, както и медицинска сестра, която обслужва детската градина и училището. Кротева добави, че среща трудности, когато трябва да се търсят заместници на учителите. „В повечето случаи намираме пенсионери или току-що завършили. В яслена група се намират още по-трудно, защото за там се изисква те да са медицински работници“, каза тя. По думите й медицинската сестра прави сутрешен филтър, което означава, че тя преглежда децата за здравословното им състояние, както и за наличие на паразити, след което се допускат в групите. Ако се установи, че има зачервено гърло или хрема, се разговаря с родителите, за да се заведат детето на преглед при лекар. Ако се установи, че е болно, то се лекуват вкъщи и с медицински документ отново се приема. Ако става въпрос за алергия, детето се приема с медицински документ. Ако детето се разболее през деня, родителите идват своевременно и се консултират с лекар. Има ограничения в отсъствията при подготвителните групи. При повече от три неизвинени в месеца се спират детските добавки. Дава се право и на отсъствие по семейни причини в рамките на 10 дни, които се заявяват предварително. За всяко едно отсъствие в тези групи се търси документ. \r\nМария РУСЕВА", "date": "2018.11.11", "title": "Пловдив: Детската градина в село Катуница е газифицирана"}
{"url": "http://www.focus-news.net/news/2018/11/11/2589142/kyustendil-dvama-dushi-sa-postradali-pri-katastrofa-po-patya-dupnitsa-samokov.html", "text": "Двама души са пострадали при катастрофа по пътя Дупница – Самоков. Това съобщи за  Радио „Фокус” – Кюстендил Катя Табачка , говорител на Областна дирекция на МВР – Кюстендил. Катастрофата е между два автомобила. Пострадали са мъж и жена от Сапарева баня. Те са откарани с линейка на „Спешен център” до болница в Дупница, но предстои да бъдат транспортирани до столично лечебно заведение. Произшествието се обслужва, пътят не е затворен. Изясняват се причините за катастрофата. \r\nВенцеслав ИЛЧЕВ", "date": "2018.11.11", "title": "Кюстендил: Двама души са пострадали при катастрофа по пътя Дупница – Самоков"}
{"url": "http://www.focus-news.net/news/2018/11/11/2589146/shumen-shest-novi-spirki-sa-izgradeni-v-grada.html", "text": "Модерни автобусни спирки са монтирани в района на „Арена Шумен“. Това съобщиха от  Общината . Двете нови съоръжения са част от договора за изграждане на кръговите кръстовища до залата. Върху конструкциите са поставени соларни панели, които генерират електричество за осветяване на околното пространство и на местата, които са предвидени за табла и рекламно-информационни материали. Поставен е и USB изход за зареждане на мобилни устройства. Още една такава спирка ще бъде изградена веднага след  моста по улица „Марица“ непосредствено до кръстовището с улица „Васил Друмев“. Други три нови спирки на стойност 24 000 лева, заделени от общинския бюджет за тази година, вече са поставени в различни части на града. Първата се намира на кръстовището на ул. „Климент Охридски“ и бул. „Симеон Велики“, втората – на Кооперативния пазар, а третата спирка е срещу сградата на НОИ. През следващата година е планирано да се изградят още три нови спирки по бул. „Велики Преслав“. Очаква се през тази седмица да започне монтирането на покривната конструкция на новата спирка до Градската градина на площад „България“. Нова спирка е изградена и на изхода от „Технополис“. 15 ремонтирани и обновени конструкции от досега съществуващи спирки са преместени и поставени на различни места в града, в кв. „Дивдядово“ и пред ШУ „Еп. К. Преславски“.", "date": "2018.11.11", "title": "Шумен: Шест нови спирки са изградени в града"}
{"url": "http://www.focus-news.net/news/2018/11/11/2589144/reuters-v-parizh-putin-e-razgovaryal-s-netanyahu.html", "text": "Руският президент Владимир Путин е разговарял с израелския министър председател Бенямин Нетаняху В Елисейския дворец в Париж в неделя, информира  Reuters , като цитира руската новинарска агенция  Интерфакс , която се позовава на съобщение от говорителя на Кремъл Дмитрий Песков. \r\nДвамата лидери, които участват в честванията по повод 100 години от края на Първата световна война във френската столица, се срещат за първи път след смъкването на руския самолет в Сирия през септември. \r\nИнцидентът предизвика дипломатическо напрежение между Израел и Русия. Москва обвини Израел за него.  Ивелина Ватова", "date": "2018.11.11", "title": "Reuters: В Париж Путин е разговарял с Нетаняху"}
{"url": "http://www.focus-news.net/news/2018/11/11/2589143/sds-shte-raboti-za-obedinenie-vdyasno-obzor.html", "text": "Председателят на СДС Румен Христов заяви, че партията е най-старата и с най-голям опит и за това трябва да се опита да обедини десните формации. СДС ще стяга редиците си и ще обсъжда с кои десни формации може да си сътрудничи. Румен Христов коментира, че старата десница трябва да „запретне ръкави“ и да промени управленския модел, който е консуматорски и грешен, и върви с криза след криза, скандал след скандал. СДС ще търси партньори първо с партиите от ЕНП, защото са в едно семейство с десницата и имат сходни виждания за управлението на Европа и България. Попитан къде стои ГЕРБ в тези партньорства, Румен Христов обясни: „ГЕРБ е член на ЕНП. Те са с най-голямо представителство там, но не са основните. Всеки има равноправно членство“. По думите му ГЕРБ са голяма формация, имаща ангажименти и към центъра, докато СДС има чисто дясно демократични виждане. „Бяхме по-добри партньори на ГЕРБ от сегашните им“, посочи лидерът на СДС и допълни, че раздялата в предишния парламент не е била само по вина на „Реформаторския блок“. \r\nСДС прие програмни приоритети, около които ще търси сътрудничество с други десни и национално отговорни организации. Партията ще работи за обединение в посока: задълбочаване на интеграционните процеси в ЕС и НАТО, в това число - ускореното приемане на България в Еврозоната и Шенген; удвояване на доходите през следващия управленски мандат чрез по-висок икономически растеж, чрез удвояване на БВП за следващите 10 години и намаляване на преките и косвени данъци; осъществяване на необходимите реформи в съдебната система, които да осигурят справедливо и бързо правораздаване за всеки българин; борба с корупцията на всички нива в институциите и държавната администрация; финансово-административна децентрализация, административна реформа и намаляване броя на чиновниците; премахване  на административните пречки за бизнеса и гражданите; прекратяване на порочната практика за наливане на пари в нереформирани системи, като образование, здравеопазване и сигурност; въвеждане на електронно правителство. \r\nСпоред СДС няма съмнение, че предсрочни избори ще има - въпросът е кога. Председателят на СДС Румен Христов заяви, че обезателно партията трябва да бъде в следващия парламент. „Имаме потенциал, знаем и можем. Имаме воля, справяли сме се с много по-тежки кризи, и политическа, и финансова, и зърнена, и духовна. С кадрите, с които разполага, СДС може да бъде полезен на държавата и на десните избиратели, защото те не са малко“, изтъкна той. „Иска ми се да не забравяме всичко, което се случи благодарение на СДС. Иска ми се да превърнем носталгичната политика на СДС в прагматична“, коментира лидерът на десницата. Зам.-председателят на СДС и кмет на Карлово Емил Кабаиванов обяви, че на местните избори партията трябва да търси подобряване на позициите с повече кметове и общински съветници. „Наясно сме, че позициите на една партия в местната власт ѝ дават възможност да се развива. Най-лошият пример в това отношение е НДСВ, които бяха в две управления, но нямаха позиции в местната власт. Виждате, че от тях нищо не остана“, посочи той. СДС вече взе решение местните организации на партията да имат свободата да участват в местни коалиции на предстоящите избори. „Към този момент е ясно, че местни коалиции с БСП, ДПС ние не можем да правим по чисто идейни подбуди и принципи“, подчерта Емил Кабаиванов. „Когато имаме кандидат на балотаж срещу друг кандидат, не отказваме подкрепа, без да нарушаваме принципите си“, уточни той. Според Кабаиванов коалиция с ГЕРБ е трудно осъществима, защото те искат да се явяват със самостоятелна листа, като допускат СДС само като подкрепа за кандидатите им. „Да сме подкрепяща партия на ГЕРБ не изразява стремежите ни за местните избори“, заяви Емил Кабаиванов.  \r\nБиляна ИВАНОВА", "date": "2018.11.11", "title": "СДС ще работи за обединение вдясно (ОБЗОР)"}
{"url": "http://www.focus-news.net/news/2018/11/11/2589147/reuters-krayno-surovi-dyavolski-vetrove-mozhe-da-vloshat-neponosimo-obstanovkata-s-pozharite-v-kaliforniya.html", "text": "Пожарникарите се сблъскват с горещи сухи „дяволски ветрове“, докато се борят да потушат два огромни пожара, предизвикани в двата противоположни края на щата Калифорния, съобщава в неделя  Reuters . В северната част е избухнал силен пожар, един от най-ужасните и разрушителни в историята на щата. \r\nПоне 23 човека са убити от лагерни огньове, избухнали през седмицата на североизток от Сакраменто и погълнали по-голяма част от планинския град Парадайз. Съобщава се за 100 души, които са изчезнали.  На юг стотици мили на юг са обхванати от огромен пожар, има поне двама загинали. Той застаршава богатото крайбрежно селище Малибу, близко до Лос Анджелис.   \r\nОгънят е унищожил над 6,700 домове и бизнес сгради в Парадайз, повече конструкции от всеки друг регистриран калифорнийски пожар, броят на жертвите може да нарасне. Всичко това го прави един от най-смъртоносните. Само пожарите в Грифит парк (край Санта Моника – бел. ред.) през 1933 година и в Тунела (край Оукланд – бел. ред.) през 1991 г. са отнели повече човешки животи.   Ивелина Ватова", "date": "2018.11.11", "title": "Reuters: Крайно сурови 'дяволски ветрове“ може да влошат непоносимо обстановката с пожарите в Калифорния"}
{"url": "http://www.focus-news.net/news/2018/11/11/2589123/gl-komisar-hristo-terziyski-gd-natsionalna-politsiya-nyama-zatvoreni-patishta-v-momenta-ne-sme-dopuskali-narushenie-na-obshtestveniya-red-na-protestite-v-stranata.html", "text": "Няма затворени пътища в момента, не сме допускали нарушение на обществения ред на протестите в страната. Това каза главен комисар Христо Терзийски, директор на Главна дирекция „Национална полиция“ по време на брифинг пред СДВР, предаде репортер на  Агенция „Фокус“ . Той увери, че обстановката в Благоевград е абсолютно спокойна. „В момента имаме блокиране на движението в Благоевград в района на ГКПП „Кулата“, в Хасково, на изхода за Кърджали, във Велико Търново. Колегите казаха, че в момента има движение и в Добрич“, каза още Христо Терзийски. Той уточни, че за пътя в района на „Кулата“ е осигурен обходен маршрут. \r\nПо думите му при такива протести служителите на МВР действат изключително внимателно. „Нека протестиращите също да спазват законовите разпореждания и разрешенията, които са дадени“, допълни гл. комисар Терзийски. Той обърна внимание, че никъде в цялата страна от служителите на полицията не е използвана физическа сила и полицейска техника, въпреки че на много от местата е имало провокации. По думите му те са били от страна протестиращите и от граждани, които са се прибирали в края на неделния ден със своите автомобили. „Отговорно мога да кажа, че не допуснахме нарушение на обществения ред и някакви стълкновения между протестиращи и непротестиращи“, подчерта гл. комисар Христо Терзийски.", "date": "2018.11.11", "title": "Гл. комисар Христо Терзийски, ГД „Национална полиция“: Няма затворени пътища в момента, не сме допускали нарушение на обществения ред на протестите в страната"}
{"url": "http://www.focus-news.net/news/2018/11/11/2589148/ivan-kaburov-zemedelets-okolo-3-tona-ot-dekar-sa-dobivite-ot-tikvi-prez-tozi-zemedelski-sezon-v-pazardzhishko-izkupnata-tsena-dostiga-do-025lvkg.html", "text": "Около 3 тона от декар са добивите от тикви през този земеделски сезон в Пазарджишко, съобщи за  Радио „Фокус“ – Пазарджик  Иван Кабуров, земеделски производител от Пазарджик.  По думите му, състоянието на реколтата е добро, има и пазар за реализираната продукция. „Цената на тиквите към момента е 0.20 лв без ДДС, а с начислението тя стига до 0.24 лв. за килограм за холандските сортове „Матилда” и „Самсон”, които са предпочитани от производителите, тъй като са устойчиви на болести. Тяхната големина е стандартна и калибрирана – от 3 до 5 кг. За българския сорт – „цигулка“ цената  е около 0.30лв/кг”, уточни Кабуров. Той каза също, че основните изкупватели на продукцията от тикви са големите хранителни вериги, които търсят еднотипни тикви със стандартна големина. Това са кръглите тикви, докато тези от вида „цигулка” се продават предимно на кооперативните пазари и стоковите тържища. „Тиквата е непретенциозна земеделска култура, която е устойчива при продължителна суша заради мощно развитата си коренова система и способността й да използва влагата от по-долните почвени слоеве. През вегетацията трябва обаче да се води борба срещу листните въшки и брашнестата мана“, коментира също Кабуров. \r\nАлбена ЖИЛЕКОВА", "date": "2018.11.11", "title": "Иван Кабуров, земеделец: Около 3 тона от декар са добивите от тикви през този земеделски сезон в Пазарджишко, изкупната цена достига до 0.25лв/кг"}
{"url": "http://www.focus-news.net/news/2018/11/11/2589150/plovdiv-gradat-shte-chestva-20-godini-satrudnichestvo-sas-sankt-peterburg.html", "text": "С празничен концерт в Малката базилика, Пловдив ще чества 20 години сътрудничество със Санкт Петербург. Това съобщиха за  Радио „Фокус“ – Пловдив  от общината. По случай отбелязването на 20-та годишнина от подписването на Споразумение за сътрудничество между област Пловдив и град Санкт Петербург на 16 ноември 2018 г., петък, от 18:00 ч. в Археологически комплекс „Малка раннохристиянска базилика“ (бул. „Княгиня Мария Луиза“ № 31) ще се състои празничен концерт с участието на руската инструментална група „Бис-Квит“ и  Катажина Мацкевич (сопрано) – лауреат на най-високата театрална награда на Санкт Петербург „Златен прожектор“. Ансамбъл „Бис-Квит“ е уникална инструментална група, посланик на руската култура по света, в състава на която влизат шест млади, талантливи музиканти от Санкт Петербург. Репертоарът включва над 300 оригинални авторски аранжимента на произведения от различни жанрове и стилове – класическа музика, рок, джаз, танго, латино и, разбира се, руска народна музика. Ансамбълът „Бис квит“ е оригинален синтез на звученето на руски народни инструменти, акордеон, саксофон и ударни инструменти. В своята 14-годишна творческа дейност, Ансамбълът е изнесъл над 3000 концерта в над 60 държави и в 40 градове на Русия,спечелвайки публиката с виртуозността на изпълнението си, огромната си положителна енергия и уникалното си звучене. Носител е на почетното звание „Посланик на руската култура“, което се връчва от правителството на Санкт Петербург. Ансамбъл „Бис-Квит“ е лауреат на редица международни конкурси и участник в множество фестивали по света. През май 2013 г. той е почетен гост на музикалния фестивал „Кошице – Европейска столица на културата – 2013“.  Катажина Мацкевич завършва с отличие Държавната консерватория „Николай Римски-Корсаков“ в Санкт Петербург през 2009 г. Още същата година става солистка на Държавния театър на музикалната комедия в Санкт Петербург.От 2011 г. е гостуващ солист на Държавния академичен театър за опера и балет „М. Джалил“ в Казан, а от 2014 г. е гостуващ солист на Московския академичен музикален театър, където дебютира в ролята на Виолета от операта „Травита“ на Верди. През 2014 г. започва сътрудничество и с Държавната опера в Банска Бистрица, Словакия. Катажина Мацкевич е участвала в множество международни музикални фестивали в Русия, Полша, Румъния, Италия, Германия, Естония, Китай, Киргизстан, Чехия и Кипър. Носител е на няколко специални награди, включително на Министерството на културата на Полша. Лауреат е на най-високата театрална награда на Санкт Петербург „Златен прожектор“.", "date": "2018.11.11", "title": "Пловдив: Градът ще чества 20 години сътрудничество със Санкт Петербург"}
{"url": "http://www.focus-news.net/news/2018/11/11/2589095/stotitsi-zhiteli-na-sliven-protestiraha-sreshtu-visokite-tseni-na-gorivata-obzor.html", "text": "Стотици граждани протестираха срещу високите цени на горивата в Сливен. Повече от час стотици протестиращи със своите автомобили шофираха по основните улици на града с натиснати клаксони в знак на недоволство срещу увеличението на цената на застраховката „Гражданска отговорност“ и данъците на автомобилите. Протестиращите се обявиха и в подкрепа на исканията на майките на деца с увреждания и се дистанцираха от всякакви политически партии. Автошествието беше мирно и охранявано от полицията, която регулираше и движението, за да не се стига до инциденти. Шествието продължи повече от час. След това протестиращите блокираха автомагистрала „Тракия“ в района на Сливен. Повече от два часа двете платна на магистралата бяха затворени от два лъча протестиращи – единият от Сливен, а другият от Ямбол. Многобройният протест в Сливен беше насочен не само срещу високите цени на горивата, но и срещу високите застраховки, готвените промени в „Гражданска отговорност“, несправедливостта в социалното законодателство и всеобщата бедност.", "date": "2018.11.11", "title": "Стотици жители на Сливен протестираха срещу високите цени на горивата (ОБЗОР)"}
{"url": "http://www.focus-news.net/news/2018/11/11/2589151/yordanka-stoycheva-bchk-blagoevgrad-provezhdame-mashtabni-proekti-koito-podpomagat-sotsialno-slabite-hora.html", "text": "Провеждаме мащабни проекти, които подпомагат социално слабите хора. Това каза през  Радио „Фокус“ Пирин  Йорданка Стойчева, директор на Български червен кръст-Благоевград. Тя уточни, че най-силната страна на Български червен кръст са доброволците, хората от човешкия ресурс и отдадеността на всеки един, който помага на лицата в нужда. Йорданка Стойчева, добави, че е важно е да се отбележи, че доброволците отделят от свободното си време, за да работят в полза за хората. „Преди новогодишните празници ще се организира Коледен благотворителен базар. В него всичко, което ще се предложи е изработено от доброволците на младежката организация“, допълни директорът. По думите й през декември и януари предстои мащабна хранителна кампания, която ще подпомогне социално слабите. „Не спираме да помагаме на хора в нужда и в определени дни от седмицата, като им предоставяме пакети с храна. Благодарение на центъра „Домашни грижи“ обгрижваме възрастните по домовете, като им помагаме да се обслужват сами, пазаруваме им и им даваме подкрепа“, заяви Йорданка Стойчева. \r\nДенис НИКИФОРОВ", "date": "2018.11.11", "title": "Йорданка Стойчева,  БЧК – Благоевград: Провеждаме мащабни проекти, които подпомагат социално слабите хора"}
{"url": "http://www.focus-news.net/news/2018/11/11/2589154/spglobal-opek-i-koalitsiyata-vodena-ot-rusiya-obmislyat-sakrashtavane-na-neftenoto-proizvodstvo-na-sreshti-v-abu-dabi.html", "text": "ОПЕК и коалицията, водена от Русия, ще обсъждат съкращаване на нефтеното производство, за да спрат рязкото падане на цените. Това се случи по време на срещите в събота и неделя в Абу Даби, информира специализираният американски портал  SPGLOBAL , сайт за финансова информация и анализи.  \r\nСрещите на водещите мониторингови комитети се провеждат в столицата на Обединените арабски емирства в неделя и се председателстват от министрите на Саудитска Арабия и Русия. Първа точка в дневния им ред е свързана с определяне на политиката, която трябва да се предприеме по отношение на производството на нефт. Дебатите им се усложняват от американския добив на шистов газ и предоставянето на права на осем държави да не прилагат санкциите срещу Иран, което доведе до спад на цената на барел петрол сорт „Брент“ под 70 долара.  Ивелина Ватова", "date": "2018.11.11", "title": "SPGLOBAL: ОПЕК и коалицията, водена от Русия, обмислят съкращаване на нефтеното производство на срещи в Абу Даби."}
{"url": "http://www.focus-news.net/news/2018/11/11/2589149/protestirashti-sreshtu-skapite-goriva-blokiraha-patishta-v-tsyalata-strana-obzor.html", "text": "Хиляди хора в цялата страна излязоха на протест срещу скъпите горива, повишаването на цената на „Гражданска отговорност“, увеличението на данъка за старите автомобили и поискаха оставката на правителството. а за да бъдат чути в продължение на часове блокираха магистрали, първокласни пътища, ключови булеварди и улици в редица големи градове. На няколко места през деня беше спряно движението по магистралите „Тракия“ и „Хемус“, за кратко привечер бе блокирано и движението по пътя Варна-София в района на Велико Търново. Над 7 часа остана затворен пътят София-Кулата при Благоевград. Блокирани бяха още Подбалканският път, път Е-79 в района на Враца и Дупница и други пътища в страната. Заради протестите се образуваха километрични опашки. Станаха и два леки инцидента. При единия в Благоевград момиче пострада леко, след като шофьор на лек автомобил, превозващ болна жена, се опита да премине блокадата на Е-79 и при маневра закачи със страничното си огледало момичето. Вторият инцидент стана при блокадата на пл. „Орлов мост“ в столицата - между протестиращ граждани и преминаващ автомобил. Пътнотранспортното произшествие е леко, и потърпевшият е без сериозни наранявания.  \r\nВ  София  многолюдният протест започна пред сградата на Министерския съвет, след което продължи по бул. „Княз Ал. Дондуков” и бул. „Васил Левски“ в посока СУ „Св. Климент Охридски“, а след това достигна пл. „Орлов мост“. Протестиращите преминаха няколко пъти по този маршрут, като блокираха движението в центъра на столицата с часове. При първата си обиколка те коленичиха пред паметника на Васил Левски и с едноминутно мълчание почетоха паметта на Апостола. Привечер протестът срещу цените на горивата се сля с този на майките на деца с увреждания. Около 20.00 часа в центъра на София вече нямаше места, в които движението да е затворено. \r\nВ  Благоевград  протестиращите срещу високите цени на горивата обявиха гражданско неподчинение. Те блокираха повече от седем часа пътя за Гърция. В шествието се включиха над 500 автомобила, като част от тях блокираха пътя и преминаването през ГКПП „Кулата-Промахон“. За кратко беше блокирано и движението на влакове по жп линията при Петрич. Органите на реда проведоха операции по възстановяване на обществения ред. Около 18.00 часа бе възстановено движението по главен път Е-79, а около 21.00 часа - преминаването през граничния пункт. \r\nПротестиращите от  Перник  блокираха движението по магистрала „Люлин“ и по продължението ѝ - магистрала „Струма“, като затвориха кръговото движение при пътен възел „Драгичево“ и спряха движението между София и Перник през Владая. \r\nМагистрала „Тракия“ беше блокирана на няколко места.  \r\nБлизо 400 автомобила участваха в протеста срещу високите цени на горивата в  Кюстендил . Стотиците леки коли се събраха в района на село Ябълково, на пътя Кюстендил – София. Локалните платна на пътя не успяха да съберат протестиращите, което наложи автомобилите да се паркират и във вътрешните улици на населеното място.  \r\nПърво движението беше спряно в района на  Бургас , където блокадата на входа и изхода на града продължи четири часа.   \r\nХората от  Стара Загора  излязоха на магистрала „Тракия“ в акт на гражданско неподчинение и спряха движението в двете посоки, танцувайки хора и развявайки националния флаг. \r\nСтотици граждани протестираха срещу високите цени на горивата в  Сливен . Повече от час стотици протестиращи със своите автомобили шофираха по основните улици на града с натиснати клаксони в знак на недоволство срещу увеличението на цената на застраховката „Гражданска отговорност“ и данъците на автомобилите. След това протестиращите блокираха автомагистрала „Тракия“ в района на Сливен. Повече от два часа двете платна на магистралата бяха затворени от два лъча протестиращи – единият от Сливен, а другият от  Ямбол . Над 1000 души от  Хасково  поискаха оставката на правителството и блокираха главни пътища. Демонстрантите затвориха движението по пътя Хасково – Кърджали и Хасково – Димитровград за два часа и половина. Шествието премина мирно и не се стигна до намеса на полицаите, които го охраняваха.  \r\nСтотици жители на  Пловдив, Карлово  и  Сопот  блокираха ключови пътни артерии в знак на протест срещу високите цени на горивата. Над 1000 превозни средства се включиха в протестното шествие в Пловдив. Недоволните затвориха и Подбалканския път между Бургас и София в района на Карлово и Сопот. Към протеста в Пловдив се присъединиха и жители на Пазарджик. След края на шествието, голяма част от протестиращите действаха спонтанно, като някои от автомобилите потеглиха към София, за да се присъединят към протеста там, други блокираха за кратък период автомагистрала „Тракия“ край Пловдив. \r\nОколо 300 души протестираха в  Пазарджик  срещу високите цени на горивата. Гражданите настояха за масови протести, за да има реален резултат върху цените на горивата. Протестиращите изразиха недоволството си от заложеното увеличение на минималната заплата, пенсиите, възнагражденията на медицинските работници, както и на работещите в металургията, машиностроенето, добива на подземни богатства и енергетиката. \r\nС автошествие и блокада на автомагистрала „Хемус“ стотици жители на  Шумен  протестираха срещу високите цени на горивата. Във  Велико Търново  над 400 души затвориха главния път София – Варна, на входа на града.  \r\nПротестиращи от  Габрово  затвориха за два часа движението през прохода „Шипка“. Автомобилите бяха повече от двеста, а хората близо петстотин. Във Варна шествието спря движението по Аспаруховия мост. Там протестът беше пешеходен. \r\nЖители на  Ботевград  пък затвориха пътищата към прохода „Витиня“ и към Врачеш. Протести се проведоха и в редица други градове в страната.  \r\nПредварително заявените в много градове в страната протести преминаха при добър обществен ред и без нарушения, обобщи главен комисар Христо Терзийски, директор на ГД „Национална полиция”. Той заяви, че физическа сила и полицейска техника не е използвана никъде в страната, въпреки отделни провокации, които са създали напрежение между шофьорите. По думите му всички снемания на блокади са следствия от разговори и убеждаването на протестиращите, че пречат на други хора. „При такива случаи колегите действат изключително внимателно, но нека и протестиращите да спазват указанията на полицията. Няма протест, който да разрешава блокирането на главни пътища, законите трябва да важат за всички“, припомни директорът на ГДНП. Той призова протестиращите да не провокират полицаите, които вършат работата си.  \r\nПротестите в страната бяха подкрепени от БСП. „Исканията на протестиращите са абсолютно справедливи и правилни. Те са продиктувани от несправедливите и грешни решения на правителството на Бойко Борисов и на мнозинството от ГЕРБ и Обединените патриоти”, заяви лидерът на социалистите Корнелия Нинова.", "date": "2018.11.11", "title": "Протестиращи срещу скъпите горива блокираха пътища в цялата страна (ОБЗОР)"}
{"url": "http://www.focus-news.net/news/2018/11/11/2589145/blagoevgrad-vazstanoveno-e-preminavaneto-na-leki-i-tovarni-avtomobili-prez-gkpp-kulata.html", "text": "Възстановено е преминаването на леки и товарни автомобили през ГКПП „Кулата“, предаде репортер на  Радио „Фокус“-Благоевград . Преди 20 минути протестиращите са освободили движението и е възстановено движението на леките и товарни автомобили през пункта. \r\nЛивия НИНОВА", "date": "2018.11.11", "title": "Благоевград: Възстановено е преминаването на леки и товарни автомобили през ГКПП \"Кулата\""}
{"url": "http://www.focus-news.net/news/2018/11/11/2589153/bbc-den-na-primirie-raste-kritikata-sreshtu-tramp.html", "text": "Британски министър се е присъединил към критиките срещу решението на американския президент Доналд Тръмп да пропусне възпоминателното събитие в събота поради дъжда, съобщава  BBC  . \r\nБританският министър на отбраната Тобиас Елууд е атакувал президента в Туитър, твърдейки, че „дъждът не е попречил на нашите герои да изпълнят задълженията си \". Критиката от Елууд, бивш военен, идва след острия укор от страна на сър Никълъс Соумс, внук на сър Уинстън Чърчил. Според него Тръмп не е достоен за американски президент, той е „патетично неадекватен“, след като не може да се противопостави на атмосферните условия, „за да поднесе почестта си към загиналите“. \r\nАмериканският президент е критикуван и от американците, например бившият дипломат Никълъс Бърнс, който заяви, че е дълг на лидерите да почитат своите войници. Бен Роудс, заместник съветник по въпросите на националната сигурност при президента Барак Обама също критикува Тръмп, с думите „ времето не е извинение“.   \r\nВ неделя президентът на САЩ посети друго американско гробище в предградие на Париж.  \r\nТой е във Франция за стогодишнината от края на Първата световна война. Той се отказа от посещение на американско военно гробище, но от Белия дом съобщиха, че вместо него там са отишли други висши държави служители. Лошото време не е позволило на президентския хеликоптер да излети, а охраната е имала тревоги около бързото осигуряване на автоколона, която да пътува два часа на изток от Париж. Американският президент е избрал също така да пропусне и Парижкия мирен форум под ръководството на френския му колега Еманюел Макрон в неделя след обед.   \r\nМедиите припомнят, че миналата година мъгливото време причини сходни проблеми на охраната му, които не позволиха на Тръмп да посети демилитаризираната зона между Северна и Южна Корея.  Ивелина Ватова", "date": "2018.11.11", "title": "BBC: Ден на примирие: Расте критиката срещу Тръмп"}
{"url": "http://www.focus-news.net/news/2018/11/11/2589152/bsp-izleze-s-deklaratsiya-v-zashtita-na-chetirimata-si-deputati-vnesli-iskane-za-reviziya-na-patishtata-v-api-obzor.html", "text": "БСП излезе с декларация в защита на четиримата си депутати, внесли искане за ревизия на пътищата в АПИ. Чрез декларацията си БСП се обръща към институциите и гражданите на републиката с настояване да проявят активност за опазването на основните граждански и човешки права, залегнали в българската Конституция. Според БСП опитите за ограничаването на правата на опозиционните народни представители започват да придобиват системен характер, изразяващ се в действия на парламентарното мнозинство, основани изцяло върху политическата целесъобразност, без да се съобразяват с основният закон на държавата. Левицата пояснява, че заявеното намерение от корпоративни организации за препятстване на дейността на народни представители се намира в разрез с основни принципи на конституционно установения ред, каквито са свободата на убеждение и неговото изразяване, както и свободния мандат на парламентаристите. Стана ясно, че документът ще бъде изпратен и до европейските институции. Декларацията на БСП бе приета на заседанието на Националния съвет на партията и бе във връзка с искането на Строителната камара за оставката на депутатите Елена Йончева, Крум Зарков, Христо Проданов и Георги Свиленски. Предложението за документа направи лидерът на БСП Корнелия Нинова.  \r\nПред журналисти преди Пленума  лидерът на БСП Корнелия Нинова  подчерта, че този път ПГ на „БСП за България“ ще внесе отново подписката в АПИ не с 4, а със 79 подписа. „Елате и ни извадете от парламента за това, че искаме истината и че се борим срещу евентуални корупционни практики. Абсолютно е недопустимо в правова и демократична държава бизнес да поставя условия на депутатите, да не изпълняват основните си правомощия, да искат информация и да се борят срещу корупцията. Обръщам се към Камарата на строителите. Знаем колко сте големи и колко сте силни, но има неща, които са по-силни и по-големи от всеки от нас. Това са Конституцията и основните права на българските граждани. Нито ще подават оставки четиримата, нито ще спрат да ходят на работа“, заяви още Нинова.   \r\nЛидерът на БСП коментира още и изказването на ГЕРБ за служебния кабинет на президента Румен Радев. Тя посочи, че ГЕРБ ги е страх от служебен кабинет на държавния глава, но според нея това не може да е основание да оспорват Конституцията.  \r\nПленумът на БСП утвърди алтернативния бюджет за 2019 г. Той бе заложен като точка в дневния ред на Националния съвет и бе представен от заместник-председателя на ПГ на „БСП за България“ Драгомир Стойнев. Бюджетните политики на опозицията  дават стойностно изражение на тези, заложени в проекта „Визия за България“. Бюджетната философия на опозицията е „Устойчиво социалноикономическо развитие с финансова стабилност”. Цели на БСП са гарантирано национално финансиране на политиките за устойчиво социалноикономическо развитие и възстановяване на доверието в социално - и здравноосигурителната система. Алтернативните бюджетни цели на левицата са намаляване на бедността и неравенствата и преодоляване на задълбочаващите се регионални различия. В хода на дискусията постъпиха и някои допълнения към проекта за алтернативен бюджет.  \r\nАлтернативният бюджет на БСП бе представен на 5 ноември 2018 г. За публичното обсъждане бяха поканени синдикати, работодателски, граждански и браншови организации, както и политически партии. Опозицията внася за втора поредна година предложение за алтернативни бюджетни политики.  \r\nПленумът на БСП реши още четвъртото заседание на 49-ия конгрес на БСП да се проведе на 26 януари в НДК. Членовете на Националния съвет насрочиха конгреса за 10.00 часа и утвърдиха 4 точки в дневния ред. По първа точка лидерът на БСП Корнелия Нинова ще представи политически доклад „България и Европа днес. Визия за утрешния ден. Задачите на БСП\". Делегатите ще обсъждат и проекта „Визия за България“. На вниманието на конгреса ще бъде представен и отчет за дейността на членовете на Европейския парламент, избрани с листата на Коалиция за България, през мандат 2014-2019 г. Конгресът трябва да приеме и предизборна платформа за участието на БСП в изборите за Европейски парламент през 2019 г. Точка в дневния ред на конгреса, свързана с промяна на Устава на партията, няма да има. Съгласно Устава на БСП конгресът е върховен орган на партията, който се избира за срок четири години и заседава не по-малко от веднъж годишно. Последното заседание на 49-ия конгрес беше през октомври 2017 г.  \r\nПленумът на БСП се занимаваше още с реда за номиниране на кандидати за членове на Европейския парламент и проекта за подготовката на работна програма на партията за участие във вота. Националният съвет разгледа и проект за стратегия за ляв медиен пул и развитието на в. „Дума“. На заседанието стана ясно, че Йордан Мичев подава оставка като временно изпълняващ длъжността главен редактор на вестник „Дума“ и остава на длъжността зам.-главен редактор. Националният съвет откри процедура за избор на главен редактор - титуляр до края на януари и избра комисия за организиране на подбора с председател Иван Токаджиев. До избора на главен редактор, Националният съвет на БСП определи длъжността да се заема от Ивелин Николов. \r\nДеница КИТАНОВА", "date": "2018.11.11", "title": "БСП излезе с декларация в защита на четиримата си депутати, внесли искане за ревизия на пътищата в АПИ  (ОБЗОР)"}
