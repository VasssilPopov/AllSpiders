{"url": "http://www.focus-news.net/news/2018/03/31/2506382/global-times-kitay-dalgosrochnite-interesi-sa-reshavashti-za-amerikansko-kitayskite-voenni-otnosheniya.html", "text": "Изграждането на отношения между армиите на Китай и САЩ изисква не само съблюдаването на текущите интереси, но и на взаимните дългосрочни интереси, заяви говорител на китайското Министерство на отбраната, цитиран от китайското правителствено издание за международна политика Global Times.\r\nТе също „изискват изграждането на защита срещу потенциални рискове, когато нещата се развиват добре, както и вяра, в моменти на противопоставяне“, заяви Рен Гокян по време на брифинг в сградата на китайското военно министерство.\r\nТой посочи, че изграждането на здравословни и стабилни отношения между армиите на Китай и САЩ е в пряка зависимост от консенсуса между президентите на страните, както и от това дали двете страни и армии имат общи интереси, както и еднакви очаквания от международната общност.\r\n„Китайската армия придава голямо значение на отношенията между въоръжените сили, докато решително отбранява китайски суверенитет и интересите му за развитие“, обясни РЕн.\r\n„Надяваме се, че американската страна ще тръгне насреща на Китай, ще сграбчи моментума в развитието на отношенията между страните и армиите им и ще направи военните отношения стабилен факто в китайско-американските отношения“, заяви той.\r\nПревод и редакция:", "date": "2018.03.31", "title": "Global Times (Китай): Дългосрочните интереси са решаващи за американско-китайските военни отношения"}
{"url": "http://www.focus-news.net/news/2018/03/31/2506379/stara-zagora-yubileyno-izdanie-na-nay-stariya-turnir-po-karate-se-provezhda-v-grada.html", "text": "Днес в общинската спортна зала „Иван Вазов“ в Стара Загора започна 30-ото юбилейно издание на най-стария турнир по карате киокушин в България „Верея“, в което участват 28 отбора от цялата страна. Стара Загора е представена от каратеките на СК „Аскен“. В надпреварата се включиха общо 300 участници. Това съобщиха от пресцентъра на Община Стара Загора.\r\nВ тържественото откриване участваха представители на федерацията, изявени съдии и спортисти, много гости. От името на кмета Живко Тодоров присъстващите приветства секретарят на Община Стара Загора Делян Иванов. „Стара Загора е град с традиции в областта на бойните спортове. За това свидетелстват имената на шампионите – Стоян Петков, Петър Мартинов и Анелия Асенова. Благодарение на ръководството на Федерацията по карате-киокушин и сенсей Асен Асенов, основател на Спортен клуб „Аскен“, Стара Загора има възможност да бъде домакин на най-стария турнир по този спорт в България“, каза Иванов. \r\nПърви на тепиха днес излязоха 140 юноши и девойки – младша и старша възраст за участие в Държавните първенства за възрастовата група. След тях оспорвани битки започнаха мъжете и жените. Схватките ще излъчат победителите, които ще представляват България на Световното първенство в Япония, съобщи Асен Асенов, гл. експерт „Спортни Дейности“ в Общината, който е и основател на турнира.\r\nУтре в турнира за купа „Верея“ ще се включат 160 деца до 14 г. възраст.\r\nПаралелно с турнира се провеждат и съдийски семинари.", "date": "2018.03.31", "title": "Стара Загора: Юбилейно издание на най-стария турнир по карате се провежда в града"}
{"url": "http://www.focus-news.net/news/2018/03/31/2506385/ministerstvoto-na-turizma-shte-proveri-usloviyata-v-4-zvezden-hotel-vav-velingrad-sled-signali-na-turisti.html", "text": "Експерти от Министерството на туризма ще проверят условията за настаняване в четиризвезден хотел във Велинград след сигнали на туристи, съобщиха от пресцентъра на министерството. \r\nКлиентите се оплакват от ниска хигиена в стаите, повредено оборудване и липса на адекватно обслужване. Те смятат, че обстановката не отговаря на изискванията за 4-звезден обект за настаняване и настояват да бъдат компенсирани разходите им.\r\nМинистерството на туризма ще сигнализира и други институции, за да бъдат направени съвместни инспекции.", "date": "2018.03.31", "title": "Министерството на туризма ще провери условията в 4-звезден хотел във Велинград след сигнали на туристи"}
{"url": "http://www.focus-news.net/news/2018/03/31/2506381/varna-onkologichnata-bolnitsa-obyavyava-april-i-may-za-mesetsi-na-aktivnata-profilaktika.html", "text": "Кампания за активна профилактика на най-честите ракови диагнози обявява за поредна година „Специализираната болница за активно лечение на онкологични заболявания д-р Марко А. Марков – Варна“ ЕООД. Това съобщиха от пресцентъра на лечебното заведение. Месеците, в които специалисти на болницата ще преглеждат допълнително, са април и май. Подобни кампании вече имат над 10-годишна традиция в общинската болница. Устойчивата тенденция за нарастване на броя на заболелите и все още късната фаза на диагностициране на болестта са сред основните причини ръководството на СБАЛОЗ – Варна да продължава кампаниите за активна профилактика.\r\nТази година Онкологичната болница обявява април за месец за борба с рака на шийката на матката. Прегледите ще се осъществяват всеки ден, без понеделник. Определените за профилактика часове са от 10.00 до 12.00 в гинекологичния кабинет в Диагностично-консултативния блок на СБАЛОЗ – Варна.\r\nМай е месецът за профилактика на рак на гърда, рак на храносмилателния тракт и рак на простатата. За рак на гърда и рак на храносмилателния тракт прегледите ще се провеждат в понеделник, четвъртък и петък от 10.00 до 12.00. Профилактиката на рак на простата ще се провежда в същите часове – от 10.00 до 12.00, но в дните сряда и петък.\r\nПри засилен интерес и записвания, от ръководството на болницата уверяват, че сроковете за активна профилактика за всички диагнози подлежат на удължаване.\r\nБезплатен за всички, които желаят да се прегледат по линия на профилактичната програма, е лекарският преглед. При необходимост след прегледа могат да се извършат допълнителни изследвания, които се заплащат по ценоразписа на болницата.\r\nЗаписването на пациенти за допълнителните прегледи се извършва на регистратурата на СБАЛОЗ – Варна на бул. „Цар Освободител“ 100 и на телефон 052/975-840.", "date": "2018.03.31", "title": "Варна: Онкологичната болница обявява април и май за месеци на активната профилактика"}
{"url": "http://www.focus-news.net/news/2018/03/31/2506407/euronews-deutschland-frantsiya-se-pita-yuliya-krasteva-shpionirala-li-e-za-balgariya-v-savetsko-vremei.html", "text": "Дали френско-българският писател, литературен учен и психоаналитик Юлия Кръстева е била шпионин в съветско време? Българската комисия, която проверява кой има връзки с някогашната разузнавателна служба, отговаря с „да\" на този въпрос, отбелязва Euronews  в германската си редакция\r\nКръстева е живяла във Франция повече от 50 години. Тъй като тя иска да бъде съредактор на литературно списание в родината си, българската комисия прегледа архивни документи, които разкриват, че през 1971 г. Кръстева е била привлечена като агент под кодово име „Сабрина“. Информация за продължителността и възнаграждението за нейната работа за разузнавателната служба обаче не се съдържа в документите. \r\nКръстева отрича обвиненията. Информацията е не само погрешна и гротескна, тя е атака срещу нейната чест. \r\nКръстева е считана за един от най-влиятелните мислители на XX век. Тя е професор в Париж, пише няколко романа и многобройни писания за феминистка психоанализа и литературна теория.Тереза Герова", "date": "2018.03.31", "title": "Euronews (Deutschland): Франция се пита: Юлия Кръстева шпионирала ли е за България в съветско време?"}
{"url": "http://www.focus-news.net/news/2018/03/31/2506380/emanyuel-makron-izkustveniyat-intelekt-mozhe-da-e-zaplaha-za-demokratsiyata.html", "text": "Изкуственият интелект (ИИ) може „тотално да убие демокрацията“ ако бъде оставен без контрол, заяви президентът на Франция Еманюел Макрон в интервю пред списание Wired, предава Politico.\r\nНо това няма да спре френския президент да насърчава използването на дигитални алгоритми, които биха направили публичния и частния сектори по-ефективни. Вместо това, технологията трябва да бъде обект на дебати и контрол, за да бъде осигурено доверието на обществото, заяви Макрон.\r\n„Ролята ми е не да блокирам промяната, а да успея да преобразовам хората, за да могат те да се възползват от възможностите на новия свят“, заяви той.\r\nИИ може да революционизира ключови индустрии, като енергетиката, отбраната, транспорта, финансите и медицината, посочи Макрон. Но „хората може и да отхвърлят тези иновации, ако им нямат доверие“, предупреди френският президент.\r\nТой гарантира, че всички алгоритми за ИИ, които неговото правителство създава, ще бъдат открити за дебати, за да се намали заплахата за демокрацията. Същото ниво на прозрачност ще бъде приложено и за алгоритми, разработени от компании, които получават финансови средства от френските власти.\r\nПревод и редакция:", "date": "2018.03.31", "title": "Еманюел Макрон: Изкуственият интелект може да е заплаха за демокрацията"}
{"url": "http://www.focus-news.net/news/2018/03/31/2506384/nimh-zhalt-kod-za-buren-vyatar-e-v-sila-za-16-oblasti-v-stranata-na-1-april-2018-g.html", "text": "Жълт код за бурен вятър е в сила за 16 области в страната на 1 април 2018 г. Това сочи справка на интернет страницата на Националния институт по метеорология и хидрология (НИМХ) към БАН. Предупреждението за потенциално опасно време важи за областите Благоевград, Кърджали, Хасково, Стара Загора, Габрово, Велико Търново, Русе, Търговище, Сливен, Ямбол, Бургас, Варна, Шумен, Разград, Силистра и Добрич. Там ще духа силен и бурен юг-югозападен вятър с пориви до 22-24 м/с. След обяд вятърът ще отслабне и ще се ориентира от запад-северозапад.", "date": "2018.03.31", "title": "НИМХ: Жълт код за бурен вятър е в сила за 16 области в страната на 1 април 2018 г."}
{"url": "http://www.focus-news.net/news/2018/03/31/2506383/zapochna-vtoriyat-zalesitelen-sezon-na-novata-gora-v-sofiya-obzor.html", "text": "Започна вторият залесителен сезон на Новата гора в София. Кампанията стартира на 31 март и ще продължи до 30 юни, като се очаква до края на 2018 г. с общата помощ на столичани да бъдат засадени 120 000 дървета от вида липа и акация, с което да се обособи нов „зелен филтър“ край София. За реализирането ѝ Столична община предоставя фиданките и уредите, а за самото засаждане се обръща изцяло към доброволци. Новата гора на София се намира на терен, граничещ с ул. „Прохладен кът“ в местност „Дреновица“, входът ѝ е срещу входа на старото депо за битови отпадъци „Суходол“.\r\nОрганизацията по засаждането от втория залесителен сезон ще се реализира всяка събота и неделя между 9.00 и 16.00 часа, когато климатичните условия са благоприятни. Като за максимално улеснение на гражданите за периодите от кампанията се разкрива специална автобусна линия на градския транспорт с номер 56А, който тръгва от спирка „Метростанция Вардар“ и ще се движи на интервали от 30 минути през уикендите.\r\nВторият залесителен етап бе поставен от кметът на София Йорданка Фандъкова, която обясни, че тази инициатива е част от над стоте мерки, които общината предприе за подобряване качеството на атмосферния въздух в столицата. “Засаждането и залесяването на общински земи не е спирало през последните години – това е малко известна дейност, която се осъществява от общинското предприятие „Земи и гори“. Това място – старото сметище на София, след няколко години ще бъде една хубава гора. Надяваме се, че от днес до 30 юни много хора от София ще се присъединят – призовавам всеки софиянец да дойде поне веднъж и да засади поне едно дърво. Това е начинът всеки от нас да се включи в общата кауза за по-чиста околна среда ”, каза още Фандъкова. \r\nКампанията на Столична община за трансформация на пустеещ общински терен в гора стартира през есента на 2017 г. по идея на заместник-кмета по направление „Зелена система, екология и земеползване” Йоана Христова. За миналата година изцяло благодарение на доброволци бяха засадени 12 000 дървета.", "date": "2018.03.31", "title": "Започна вторият залесителен сезон на Новата гора в София (ОБЗОР)"}
{"url": "http://www.focus-news.net/news/2018/03/31/2506387/plovdiv-v-biblioteka-ivan-vazov-v-grada-shte-bade-predstavena-knigata-na-borislav-kostov-pepel-ot-peperudi.html", "text": "В Народна библиотека „Иван Вазов“ в Пловдив ще бъде представена книгата на Борислав Костов „Пепел от пеперуди“. Това съобщиха за Радио „Фокус“ – Пловдив от културната институция. Представянето ще се състои на 2 април от 17.30 часа в Конферентната зала на библиотеката. „Новата книга на Борислав Костов „Пепел от пеперуди“ е с илюстрации на Виолета Белчева. Авторът е от Велико Търново. Според него с илюстраторката създават „любовна лирика в слово и цвят“. Заедно с музиката, която съпътства представянето на книгата, авторите определят своята среща с публиката като „актьорски спектакъл на любовния апотеоз мъж-жена“, каза Девлетян.", "date": "2018.03.31", "title": "Пловдив: В библиотека „Иван Вазов“ в града ще бъде представена книгата на Борислав Костов „Пепел от пеперуди“"}
{"url": "http://www.focus-news.net/news/2018/03/31/2506388/standard-makedoniya-redzhep-taiyp-erdogan-predupredi-che-karierata-na-ramush-haradinay-e-pred-kray.html", "text": "Президентът на Турция Реджеп Таийп Ердоган предупреди премиера на Косово Рамуш Харадинай, че трябва да поеме отговорността за справянето със ситуацията с депортираните шестима турци, съобщи „Коха диторе“, цитирани от сръбската държавна РТС, предава скопското електронно издание „Стандард“.\r\nВ своето изказване, Ердоган разкритикува Харадинай за отстраняването на министъра на външните работи и началникът на разузнаването на Косово и призова косовския народ да протестира срещу него.\r\nОсвен това, турския президент определи косовския премиер като марионетка, „чиито конци се управляват от други“.\r\n„Кариерата на премиера на Косово ще заявърши“, предвиди Ердоган, според цитата на „Коха Диторе“.\r\nТурският президент вчера потвърди, че шестте експулсирани членове на движението на Фетулах Гюлен, които бяха арестувани в Косово, вече са в Турция и са обвинени в тероризъм.\r\nКакто агенция „Фокус“ вече информира, два дни по-рано шестима турски граждани, работещи в ислямските училища на Фетулах Гюлен, бяха задържани в Косово и екстрадирани в Турция в съвместна операция на турските и косовските разузнавателни служби. Анкара твърди, че Гюлен е организирал и осъществил опита за държавен преврат в Турция през юли 2016 година и преследва свързаните с него лица като терористи.\r\nВ последствие премиера на Косово Харадинай обяви, че не е бил известен за операцията и уволни външния министър Фламур Шефай и ръководителят на Косовската разузнавателна агенция Дритон Гаши.\r\nПревод и редакция:", "date": "2018.03.31", "title": "„Стандард“ (Македония): Реджеп Таийп Ердоган предупреди, че кариерата на Рамуш Харадинай е пред край"}
{"url": "http://www.focus-news.net/news/2018/03/31/2506389/shumen-zalesyavane-i-sreshti-s-detsa-i-uchenitsi-sa-predvideni-v-sedmitsata-na-gorata-v-oblastta.html", "text": "„Децата и гората на България за бъдещето на зелена Европа“ е мотото на тазгодишната Седмица на гората, която по традиция ще се проведе през първата седмица на април. Това съобщиха от Североизточното държавно предприятие. През тази година националното откриване на Седмицата на гората ще бъде на 2 април в СЦДП-Габрово, като се очакват гости от Президентство, Министерски съвет, народни представители и всички институции с които работят МЗХГ, ИАГ, ДП, Регионалните дирекции и стопанствата. На същата дата служителите на ДЛС-Паламара ще залесят дръвчета в центъра на община Никола Козлево, в двора на детската градина и на терен в близост до село Хърсово. По-късно ще се проведат занятия по Горска педагогика с деца от IV група на ДГ. Между 2-5 април на територията на ДГС-Шумен ще бъде извършено залесяване в отдел 63 с ученици и студенти. Лесовъдите от стопанството ще им обяснят задачите и функциите на поделението, целта и технологията по производство на фиданки и залесяване. На 3 април в разсадника на стопанството в село Салманово ще се проведе Ден на отворените врати, а на следващият ден студенти от ШУ „Епископ Константин Преславски“ ще се запознаят с работата в разсадника. За ДГС-Преслав седмицата ще започне със среща с ученици, на които ще бъде обяснено значението на професията на лесовъда. На 4 април в стопанството ще бъде извършено залесяване с жълъд в землището на село Златар. Ще участват граждани и служители на стопанството. \r\nПрез следващите два дни териториалното поделение ще отвори вратите си за всички ученици от региона, а на 13 април от 10.30 часа е началото на традиционната кампания „Лесовъд за един ден“, в която тази година ще участват ученици от ОУ „Св. св. Кирил и Методий“. В 12.00 часа децата ще залесят дръвчета в двора на училището, а в 12.30 часа е награждаването на участниците в интерактивните игри. През седмицата в стопанството ще бъде открита изложба с рисунки на деца от детските градини и школата на общината, ще бъдат организирани беседи за значението на лесовъдската професия, а в 17 учебни заведения ще бъдат залесени дръвчета. \r\nНа 2 април във фоайето на ДГС-Върбица ще бъде открита изложба с детски рисунки. Най-добрите творби ще бъдат отличени, а децата участвали в конкурса ще получат парични и предметни награди. По време на Седмицата на гората ще бъдат отбелязани 70 години от основаването на стопанството. Ще бъде открита и изцяло реновираната сграда на поделението, която беше ремонтирана специално за кръглата годишнина. Програмата подготвена от служителите на ДГС-Смядово за Седмицата на гората е насочена най-вече към децата. Още в първия празничен ден ще се проведе конкурс за рисунка на асфалт под наслов „Чудесата на гората“, а стопанството ще бъде подредена изложба с колажи на тема „Традиции и нрави на Европа“. На следващият ден горските педагози от област Шумен ще проведат съвместно занятие с децата от ДГ „Маргаритка“. Чрез различни игри на малчуганите ще бъдат предадени основни знания свързани с гората и работата на лесовъдите, като на 4 април децата ще се включат и в залесяване на територията на общината. През празничната седмица лесовъдите от Смядово ще подарят дръвче за залесяване, на всички предали в стопанството 20 и повече килограма хартия за рециклиране. Служителите на ДГС-Нови пазар ще залесяват на 3 април дръвчета с деца от детските градини, а на следващият ден ръководството на стопанството ще се срещне с лесовъди-ветерани. \r\nНа 11 април от 13.30 часа, пред Информационния център на ПП „Шуменско плато“ ще се проведе „Лесовъд за един ден“. Служителите на СИДП, ДГС-Шумен, РДГ-Шумен и ПП са подготвили за децата много игри, изненади и лакомства. Първокласници от няколко шуменски училища ще се включат тази година в интерактивните игри подготвени от горските педагози. През април се провежда и научната конференция на специалностите от факултет „Природни науки“ в Шуменския университет. Лесовъди и възпитаници на висшето училище, които работят в стопанствата ще вземат участие в конференцията. В специален доклад ще бъде представен и опитът на СИДП при организирането на часовете по Горска педагогика. В края на конференцията преподаватели и студенти от ШУ, заедно с експерти от СИДП и ДГС-Шумен, ще засадят дръвчета в парка на университета. Всяка година от ДГС-Шумен даряват на висшето училище над 10 дръвчета, за да бъдат подменени постепенно видовете, които виреят там.", "date": "2018.03.31", "title": "Шумен: Залесяване и срещи с деца и ученици са предвидени в Седмицата на гората в областта"}
{"url": "http://www.focus-news.net/news/2018/03/31/2506392/vidin-148-godini-ot-sazdavaneto-si-otbelyazva-chitalishte-tsvyat-na-1-april.html", "text": "148 години от създаването си отбелязва видинското читалище „Цвят“ в неделя, на 1 април, каза за Радио „Фокус“ – Видин Любомир Илиев, секретар на читалището. Той посочи, че Народно читалище „Цвят 1870” е основано на 25 март 1870 година. За Цветница в 9.00 часа във видинския катедрален храм „Св.вкмч. Димитър Солунски“ ще бъде отслужена Света литургия, след което от храма ще потегли литийно шествие до централния видински площад. От 11.00 часа в зала „Филхармония“ ще се проведе празничен концерт, в който ще участват съставите на видинското читалище „Цвят“. Кметът на Община Видин Огнян Ценков ще се включи в тържествените прояви, посветени на традиционния празник Цветница, съобщиха от общинската пресслужба. В 10.00 часа той ще присъства на Светата литургия в катедралния храм „Св. вмчк Димитър Солунски“, от 10.45 часа ще се включи в литийното шествие до пл. „Бдинци“ и в 11.00 часа, в залата на Симфониета – Видин ще поднесе приветствие по повод именния ден на видинското читалище „Цвят“.", "date": "2018.03.31", "title": "Видин: 148 години от създаването си отбелязва читалище „Цвят“ на 1 април"}
{"url": "http://www.focus-news.net/news/2018/03/31/2506143/pregled-na-osnovnite-temi-v-svetovniya-pechat-agentsiya-fokus.html", "text": "Южна Корея приветства скорошното посещение на севернокорейския лидер Ким Чен-ун в  Китай, но не даде коментар по предложението му за „едновременния“ подход по ядреното разоръжаване на Корейския полуостров, пише   Korea Herald.\r\nГоворителят на южнокорейското президентство Ким Ю-кьон заяви, че обявеното от Ким Чен-ун „желание за ядреното разоръжаване на полуострова е значимо“. Той допълни, че подкрепата на Китай за нови преговори ще помогне за постигането на стабилност на Корейския полуостров. \r\n„Северна Корея е съгласна на преговори, ако има определени ползи“, допълни Ким Ю-кьон. Според анализаторите това е знак, че Сеул е готов да предложи „морков“ на Пхенян, за да може преговорите между тях да потръгнат. Преобладаващо е мнението, че думите на севернокорейския лидер са началото на по-детайлни преговори. Все още не е ясно дали ще се появи по-ясна картина преди скорошните срещи на високо равнище между Северна Корея от една страна и САЩ и Южна Корея от друга.\r\n*** Филмовата легенда и бивш губернатор на американския щат Калифорния Арнолд Шварценегер  е бил опериран по спешност, след като е изпитал усложнения по време на друга хирургична процедура, пише  New York Daily News.\r\n70-годишният Шварценегер е пристигнал в болница в Лос Анджелис в четвъртък, където е трябвало да му се извърши смяна на сърдечна класа, но след това лекарите е трябвало да му извършат открита сърдечна операция. В момента „терминаторът“ е в стабилно състояние. \r\nСпешната операция е продължила няколко часа. Процедурата по смяната на клапата е все още експериментална. Представителите на Шварценегер не са излезли с коментар. \r\n*** Българският министър-председател Бойко Борисов заяви, че страната му няма да гони руски дипломати както реакция на нападението с невропаралитичен газ срещу бившия руски шпионин Сергей Скрипал във Великобритания, пише  Washington Post.\r\nБорисов заяви, че правителството му очаква повече доказателства относно инцидента. Правителството е решило България засега да се ограничи в подкрепата си към Великобритания с това да привика посланика на страната в Москва за консултации.\r\nБорисов заяви, че България, която в момента е ротационен председател на Съвета на ЕС, трябва да запази открити комуникационните канали с Русия. \r\nБългария, някога най-близкия съюзник на Москва, все още е силно зависима от доставките на руски газ, от резервни части от произвежданото си по съветско време военно оборудване и от печалбите, произтичащи от идващите руски туристи.\r\n***  Екстрадирането на шестима заподозрени за членство в организацията ФЕТО, за която се смята, че е контролирана от обвинявания от Анкара за организирането на опита за преврат в Турция от юли 2016 г. мюсюлмански духовник Фетхуллах Гюлен, струва постовете на косовските вътрешен министър и началник на разузнаването, пише  Daily Sabah. \r\nМинистър-председателят на Косово Рамуш Харадинай ги обвинява, че са извършили това без негово знание.  В четвъртък бе съобщено, че турските разузнавателни служби са провели тайна операция за залавянето на шестима членове на ФЕТО, които са действали в институции на организацията, маскирани като училища в Косово. \r\n„Цялата операция, премахването на разрешението за обитаване, задържане, депортация и екстрадиране в Турция на шестимата турски граждани от територията на Косово е извършена без моето знание и разрешение“, заяви Харадинай. Все още не се знае кой ще застане на мястото на вътрешния министър Фламуш Сефай и на началника на тайните служби Дритон Гаши. \r\nЕкстрадираните заподозрени са идентифицирани като Чихан Йозкан, Караман Демирез, Хасан Гюнакан, Местафа Ердем, Осман Каракая и Юсуф Карабина, които са били прехвърлени в Турция с частен самолет от турските разузнавателни служби. \r\n***", "date": "2018.03.31", "title": "Преглед на основните теми в световния печат (Агенция \"Фокус\")"}
{"url": "http://www.focus-news.net/news/2018/03/31/2506386/washington-examiner-visokopostaveni-savetnitsi-na-donald-tramp-sa-mu-predstavili-doklad-v-koyto-savetvat-za-po-tvardi-deystviya-spryamo-rusiya.html", "text": "Сред служителите в администрацията на американския президент Доналд Тръмп е разпространено мнението, че трябва да се предприемат по-твърди действия спрямо Русия и през последните няколко седмици някои от тях насърчават американския държавен глава да предприеме допълнителни мерки, след като Кремъл обяви, че ще експулсира 60 американски дипломати и ще затвори Генералното консулство на страната в Санкт Петербург, се разбира от нов доклад представен на Тръмп, пише американското издание Washington Examiner.\r\nНезависимо от това, че възгледите на американския президент за Русия вече не са така позитивни, той засега се противопоставя на идеята да възприеме по-категорична лична позиция и не е взел решение за мащаба на действията, които иска да допусне администрацията му да предприеме срещу руския президент Владимир Путин, са заявили съветниците му пред The New York Times.\r\nВ доклада се отбелязва, че бившият държавен секретар Рекс Тилърсън, чийто последен ден в администрацията е събота (31 март), вече е стигнал до извода, че е нужен по-твърд подход, а неговият налседник, Майк Помпео и новият съветник по национална сигурност Джон Болтън имат радикални гледни точки спрямо Кремъл.\r\nДокладът се появи, докато напрежението в отношенията с Русия ескалира през последните седмици, отчасти заради отравянето на бившия руски шпионин и неговата дъщеря в Обединеното кралство по-рано този месец.\r\nПревод и редакция:", "date": "2018.03.31", "title": "Washington Examiner: Високопоставени съветници на Доналд Тръмп са му представили доклад, в който съветват за по-твърди действия спрямо Русия"}
{"url": "http://www.focus-news.net/news/2018/03/31/2506144/predstoyashti-sabitiya-v-stranata-za-31-mart-agentsiya-fokus.html", "text": "***\r\nОт 09.00 часа празничното богослужение в столичния храм „Свети Великомъченик Георги Победоносец“ (кв. „Горубляне“, ул. „Самоковско шосе“ № 75), с благословението на Негово светейшество Българския патриарх и Софийски митрополит Неофит,  ще бъде оглавено от Негово Преосвещенство Мелнишки епископ Герасим – главен секретар на Св. Синод на Българската православна църква. След края на църковната служба, пред храма националният омбудсман Мая Манолова ще дари пакети с храна на социално слаби и възрастни хора, събрани от доброволците на Националната кампания „Великден за всеки – дари празник на баба и дядо“. \r\n***\r\nОт 09.00 часа в сградата на централния корпус на Софийския университет „Св. Климент Охридски“, ще се проведе писмения изпит по обявения от ВСС конкурс за назначаване на длъжност „прокурор“ в районните прокуратури. \r\n***\r\nОт 10.00 часа на площад „Св. Александър Невски“ ще се състои официалното откриване на Мото-сезон 2018г. \r\n***\r\nОт 11.30 часа от площад „Народно събрание“ Олимпийските легенди Йордан Йовчев и Евгения Раданова, младият талант в алпийските ски Алберт Попов и участничката на Олимпиадата в ПьонгЧанг Теодора Пенчева ще поведат колоната на Велошествието и Велокарнавала. \r\n***\r\nОт 12.00 часа в Sofia Ring Mall ще се състои първата от серията изнесени инициативи, част от осиновителската  кампания на ОП „Екоравновесие“ – „Подари си приятел“. В рамките на кампанията, кучета от общинските приюти се извеждат максимално близо до хората – в търговски центрове, паркове и градинки, за да може всеки желаещ да се запознае с тях и да ги поразходи.\r\n***\r\nОт 16.00 часа в Литературен клуб перото ще се проведе представяне на книгата „За доброто име на фирмата“ на Ясен Гуев. \r\n***\r\nОт 19.00 часа на сцената на Театър Азарян ще бъде представено представлението „В очакване на Годо”. \r\n***\r\nОт 19.00 часа в зала „Орфей“ на парк „Македония“ ще започне първата фестивална вечер на „Blagoevgrad Blues & Jazz”2018. \r\n***\r\nОт 11:00 часа пред зала „22 септември”, където се намира и Почетното консулство на Казахстан в Благоевград, ще бъде отбелязан Казахстанският празник Науръз.\r\n***\r\nОт 11.00 часа в конферентна зала на Гранд хотел и СПА „Приморец“ ще се проведе премиерата на автобиографичната книга на Стефан Данаилов „Романът на моя живот“.\r\n***\r\nОт 11:00 часа в Концертната зала на Младежки дом, ще се проведе награждаването на лауреатите в Общинския конкурс „Възкресение Христово” за великденски рисувани яйца, рисувана и колажирана картичка; великденска украса и  рисувано яйце.\r\n***\r\nДва концерта, посветени на предстоящите празници – Цветница и Великден, ще бъдат изнесени в Градската художествена галерия „Борис Георгиев“.От 11.30 часа започва концертът на смесен хор „Морски звуци“, с диригенти Р. Щерева и Стефан Бояджиев – състави от хорова школа „Проф. Марин Чонев“, съвместно с Хор на моряците – ветерани „Христо Манолов“, с диригент Д. Димитров. От 17.30 часа ще пее Хорът на варненските момчета и младежи.\r\n*** \r\nОт 11.00 часа в салон на НЧ „Искра“Театър ВЕСЕЛ представя: „Хитър Петър“ – детски куклен спектакъл, представен от Куклен театър ВЕСЕЛ.\r\n***\r\nОт 16.30 часа в Актовата зала на Национална Априловска гимназия ще се проведе Втората сесия на XIV Национален събор на Българския младежки Червен кръст.\r\n***\r\nОт 08.00 до 16.00 часа в ЖК „Рилци“ ще се проведе възстановка на пролетни обичаи „Пъстър Лазар, шарена Цветница“. \r\n***\r\nОт 11.00 часа на общоградския площад пред църквата „Свето успение Богородично” в Каварна ще се проведе честване на пролетните празници Лазаровден и Цветница.\r\n***\r\nВ 10.00 часа в „Бухаловия хан“ ще се проведе работилница за великденска украса.\r\n***\r\nОт 09.00 часа, на Лазарова събота, Негово високопреосвещенство Видинският митрополит Даниил ще оглави архиерейска света Литургия в храм \"Св. Параскева\", село Медковец.\r\n***\r\nВ 10.00 часа пред кметството на район „Тракия“ на бул. „Освобождение“ ще се състои официално откриване на Велосезон 2018. В 10.30 часа ще бъде даден старт на 3-километров веломаратон до парк „Лаута“.\r\n***\r\nВ 10.00 часа рокерите ще се съберат на ул. „Данаил Николаев“, близо до бул. „Руски“,  а в 12.00 часа ще дадат началото на новия мотосезон, след което ще потеглят към Бачковския манастир за традиционнен водосвет.\r\n***\r\nВ 17.00 часа в зала “Съединение“ на Регионалния исторически музей ще се проведе концерт в памет на маестро Крикор Четинян. Ще участват певци и диригенти от цяла България, Гърция и Турция. \r\n***\r\nВ 19.00 часа в Комплекс С.И.²Л.А. ще се състои концерт на група ФСБ.\r\n***\r\nОт 12.00 часа в ДКТ „Васил Друмев“ ще се състои творческа среща с ръководителите на съставите участници в 13-тите Национални ученически театрални празници.", "date": "2018.03.31", "title": "Предстоящи събития в страната за 31 март (Агенция „Фокус“)"}
{"url": "http://www.focus-news.net/news/2018/03/31/2506393/ria-novosti-parvata-grupa-ruski-diplomati-napusnaha-posolstvoto-vav-vashington.html", "text": "Първата група дипломати, обявени от САЩ за персони нон грата, напуснаха посолството на  Руската федерация в посока международното летище във Вашингтон, предава кореспондент на РИА Новости.\r\nАвтобусът с руски дипломати отпътува от посолството под звуците на марша „Прощаването на славянката“ – по същия начин, по-който по-рано руските дипломати напуснаха и британската столица Лондон. \r\nОбщият брой на дипломатите и техните семейства, които ще напуснат САЩ в събота, е 171 души. За тях във Вашингтон бяха изпратени два самолета.\r\nНа 26 март САЩ изгониха от страната 60 руски дипломати, включително 12 от мисията на Москва при ООН, след което обявиха и закриването на Генералното консулство на Руската федерация в Сиатъл. Това е най-голямото експулсиране на дипломати в най-новата история на двустранните отношения между Москва и Вашингтон. Тереза Герова", "date": "2018.03.31", "title": "РИА Новости: Първата група руски дипломати напуснаха посолството във Вашингтон"}
{"url": "http://www.focus-news.net/news/2018/03/31/2506148/reuters-sasht-obmislyat-da-sabirat-danni-za-aktivnostta-v-sotsialnite-mrezhi-na-kandidatite-za-viza.html", "text": "САЩ обмислят да събират данни за активността в социалните мрежи на кандидатите за виза, предава Reuters.\r\nВ планирано разширение на обема информация, събирана от кандидатите за американска виза се планира и събиране на данни за активността и историята на кандидатите в социалните мрежи, съгласно информация от Държавния департамент.\r\nПредложението, ако бъде одобрено ще изисква всички кандидати за имигрантски и неимигрантски визи да представят всички профили в социалните мрежи, които те са използвали през последните пет години. Тази мярка ще засегне окло 14. 7 милиона души годишно.\r\nМярката е в синхрон с обещанието за щателни проверки на чужденците желаещи да влязат в САЩ, направено от американския президент Доналд Тръмп. Юлиян Марков", "date": "2018.03.31", "title": "Reuters: САЩ обмислят да събират данни за активността в социалните мрежи на кандидатите за виза"}
{"url": "http://www.focus-news.net/news/2018/03/31/2506146/", "text": "На традиционното шествие около Колизеума в Рим, което се провежда всяка годиня на Разпети петък по католическия календар Папа Франциск, на 81 години, призовава хората да преоткрият срама, предава Reuters.\r\nПри засилени мерки за сигурност в края на традиционната обиколка на Колизеума, символизираща Кръстния път на Исус Христос Папата  говори за „срама, защото толкова много хора, дори някои  Божи служители са позволили да бъдат подмамени от амбиция и тщеславие, загубвайки своята същност“ и добавя: „Срам, защото нашето поколение оставя на младите един повреден свят от разделение и войни, свят завладян от егоизъм“. Юлиян Марков", "date": "2018.03.31", "title": "Reuters: Папата призовава хората да преоткрият срама на Разпети петък"}
{"url": "http://www.focus-news.net/news/2018/03/31/2506150/daily-express-vladimir-putin-zaplashva-s-nova-raketa.html", "text": "Руският президент Владимир Путин заплашва враговете си с нова ракета Сармат, която е наричана от НАТО Сатан 2, пише британският вестник Daily Express.\r\nРакетата е изстреляна от северния полигон „Плесецк“ от подземен силоз и може да пренася 12 ядрени бойни глави на 10 хиляди километра разстояние. Според вестника това е „Великденско послание“, докато полицията в Солсбъри стеснява кръга около бандата, стояща зад отравянето на Сергей Скрипал и дъщеря му Юлия, което предизвика вълната от реципрочни изгонвания на дипломатически служители от Русия и Великобритания и нейните съюзници.\r\nСпоред Владимир Путин ракетата може да прелети над Северния или Южния полюс и да достигне до всяка точка по света.\r\n„Няма защитна система, която може да я спре“, казва за нея руският президент в обръщението си пред нацията по-рано този месец. Юлиян Марков", "date": "2018.03.31", "title": "Daily Express: Владимир Путин заплашва с нова ракета"}
{"url": "http://www.focus-news.net/news/2018/03/31/2506152/the-guardian-nova-zelandiya-mozhe-da-stane-republika-v-obozrimo-badeshte.html", "text": "Нова Зеландия може да стане република в обозримо бъдеще според премиера на Нова Зеландия Джасинда Ардърн  пише британския вестник The Guardian.\r\nТя споделя това в интервю за вестника преди срещата на лидерите от Общността на нациите(бившата Британска общност), като обаче отбелязва, че членовете на кралското семейство се радват на много топло отношение когато гостуват в тихоокеанската страна.\r\nМакар и да не си спомня кога за последно някой гласоподавател й е задавал въпроса кога Нова Зеландия ще стане република и това не е приоритет на правителството, тя допусна евентуален преход към република. Юлиян Марков", "date": "2018.03.31", "title": "The Guardian: Нова Зеландия може да стане република в обозримо бъдеще"}
{"url": "http://www.focus-news.net/news/2018/03/31/2506151/the-times-selyani-razgrabvat-imenieto-na-saprugata-na-bivshiya-prezident-na-zimbabve.html", "text": "Селяни разграбват имението на съпругата на бившия президент на Зимбабве Робърт Мугабе – Грейс Мугабе, пише британският вестник The Times.\r\nИмението било охранявано денонощно от тежко въоръжени пазачи, но след свалянето на съпруга и от власт охраната е премахната. Грейс Мугабе е известна с разточителния си начин на живот. Комплексът, който включва пищно имение, златна мина, цитрусови овощни градини и млекопреработвателна ферма, която е била завзета  от Грейс Мугабе преди две години, използвайки груба сила,\r\nКогато тя се опитва да прогони тълпата получава обиди и подвиквания, че вече няма никаква власт. Юлиян Марков", "date": "2018.03.31", "title": "The Times: Селяни разграбват имението на съпругата на бившия президент на Зимбабве"}
{"url": "http://www.focus-news.net/news/2018/03/31/2506155/sport-dzhon-isnar-i-aleksandar-zverev-dostignaha-do-finala-na-turnira-v-mayami.html", "text": "Високият 208 сантиметра американец Джон Иснър, който заема 14-то място в Световната ранглиста победи 5-тия Хуан Мария дел Потро от Аржентина с 2:0 сета (6:1 и 7:6) и се класира за финала на турнира от сериите „Мастърс“, където ще срещне Александър Зверев, 4-ти в Ранглистата от Германия, който победи 16-тия Пабло Кареньо-Буста от Испания също с 2:0 сета (7:6 и 6:2) в мач рано тази сутрин.", "date": "2018.03.31", "title": "Спорт: Джон Иснър и Александър Зверев достигнаха до финала на турнира в Маями"}
{"url": "http://www.focus-news.net/news/2018/03/31/2506153/the-telegraph-rusiya-nastoyava-velikobritaniya-da-sakrati-personala-v-diplomaticheskite-misii-v-stranata.html", "text": "Русия дава един месец на Великобритания да съкрати дипломатическия си персонал в страната, така че той да стане равен  на този в руската дипломатическа мисия в Обединеното кралство, пише британският вестник The telegraph.\r\nТова решение може да доведе до значителни съкращения и да затрудни сериозно работата на посолството в Москва и консулствата в Санкт Петербург и Екатеринбург, тъй като Русия има само посолство в Лондон и консулство в Единбърг. \r\nОт Външното министерство  на Великобритания отказват да признаят, че това означава допълнително „изгонване“ на дипломати, но според говорителя на ведомството този ход е бил очакван. Юлиян Марков", "date": "2018.03.31", "title": "The Telegraph: Русия настоява Великобритания да съкрати персонала в дипломатическите мисии в страната"}
{"url": "http://www.focus-news.net/news/2018/03/31/2506390/na-lazarovden-ombudsmanat-maya-manolova-dari-paketi-s-hrana-na-sotsialno-slabi-i-vazrastni-hora-sabrani-ot-kampaniyata-velikden-za-vseki-obzor.html", "text": "На Лазаровден омбудсманът Мая Манолова дари пакети с храна на социално слаби и възрастни хора, събрани от кампанията „Великден за всеки - дари празник на баба и дядо“. Тя обясни, че 260 000 лв. са разпределени в началото на миналата седмица за кампанията. Омбудсманът присъства на празнична литургия по случай Лазаровден в столичния храм „Свети Великомъченик Георги Победоносец. Според омбудсмана Кампанията е изключително позитивна и събужда доброто в българина. Тя посочи, че не може да прецени за кого е по-важна тази кампания – дали за хората, които наистина нямат какво да сложат на масата, дали за тези, които даряват, или за децата, които преди празника се опитваме отново да научим на добро, съпричастност, на споделяне на доброто. Манолова изрази надежда да бъде постигнат резултатът, който е бил постигнат и миналата година – 30 000 пенсионери с ваучери и още толкова с пакети с храни. Манолова уточни, че както е казал Христос на Лазар: „стани и излез“, така и тя би се обърнала към българите да станат, да излязат от мрачното настроение, от липсата на перспектива, да погледнат света и всеки един да направи едно добро дело. Според нея така със сигурност човек би се почувствал по-добре.\r\nИнициативата се организира за трета поредна година от институцията на омбудсмана, като целта е да бъдат подпомогнати българските пенсионери, които няма да получат великденска надбавка от 40 лв., защото пенсията им надвишава с малко определения от правителството минимален праг до линията на бедност - 321 лв. \r\nНационалната кампания „Великден за всеки“ набира финансови средства и хранителни продукти за празничната трапеза на възрастните хора. Тя може да бъде подкрепена по банкова сметка в УниКредит Булбанк, разкрита конкретно и единствено за целите на кампанията, с титуляр Български Червен кръст:\r\nIBAN: BG53UNCR70001522802795\r\nБанков код: UNCRBGSF \r\nИли със SMS 1255 - на стойност 1 лев, освободен от ДДС\r\nЧрез on-line дарения от България и чужбина на сайта на БЧК –  www.redcross.bg.\r\nСредствата ще бъдат обърнати във ваучери, всеки на стойност по 20 лева, с които пенсионерите, определени по списъци на НОИ, ще могат да пазаруват в 5 000 магазина в цялата страна. / Кои са те тук: https://goo.gl/L7QZRg \r\nВъзрастните хора ще получават своите ваучери от другата седмица с месечната си пенсия в централните пощенски клонове по места. Със съдействието на социалния патронаж по общини в седмицата преди Великден ще започне и раздаването на събраните хранителни продукти на социално слаби и бедни хора.\r\nСписъците на пенсионерите, които ще получат ваучери предстои да бъдат публикувани на Интернет страницата на Омбудсмана и Български Червен кръст, на два транша – преди Великден и преди Гергьовден.\r\nПродължава и набирането на храни този петък, събота и неделя, чрез акция „Купи и сподели“, част от кампанията. Идеята на акция „Купи и сподели“ е да даде възможност на хората с добри сърца да зарадват българските пенсионери за Великден, като закупят пакетирани хранителни продукти /олио, брашно, захар, ориз, макарони, консерви, боб, леща, бисквити, сухи пасти и др./, които да дарят в специално поставените колички, брандирани с логото на кампанията, на изхода в магазините.\r\nВ кои магазини можете да подкрепите кампанията тук: https://goo.gl/yZsHwo.\r\nЛюба АЛЕКСИЕВА", "date": "2018.03.31", "title": "На Лазаровден омбудсманът Мая Манолова дари пакети с храна на социално слаби и възрастни хора, събрани от кампанията „Великден за всеки“ (ОБЗОР)"}
{"url": "http://www.focus-news.net/news/2018/03/31/2506156/sport-albanskiyat-futbolen-klub-skenderbeu-e-nakazan-zhestoko-ot-uefa-za-urezhdane-na-machove.html", "text": "Етичната и дисциплинарна комисия на УЕФА е наказала водещия албански футболен клуб Скендербеу с десетгодишна забрана за участие в европейските клубни турнири за уреждане на мачове след двегодишно разследване. Специалната система на европейската футболна централа е открила около 50 мача, изиграни от отбора като съмнителни за уреждане на крайния резултат. По случая е изготвен 93-стъраничен доклад, в който се описват фрапантни случаи, в които футболистите от клуба са спирали да играят и са оставяли да им бъдат вкарани голове. От УЕФА са съобщили, че членове на комисията са получавали заплахи за живота си.\r\nПрезидентът на клуба Арджан Такай е заявил, че клубът ще обжалва решенито на Комисията в Спортния арбитражен съд. Юлиян Марков", "date": "2018.03.31", "title": "Спорт: Албанският футболен клуб Скендербеу е наказан жестоко от УЕФА за уреждане на мачове"}
{"url": "http://www.focus-news.net/news/2018/03/31/2506145/regnum-samoleti-i-tankove-na-izraelskata-armiya-nanesoha-udari-v-sektora-gaza.html", "text": "Самолети и танкове на Израелската армия нанесоха удари в сектора Газа се казва в съобщение на пресслужбата на Израелските въоръжени сили, цитирана от руската агенция REGNUM.\r\nОт пресслужбата заявяват, че ударите са нанесени в отговор на действията на хора, обстрелвали израелски войници по границата с палестинската територия. Освен това израелските военни считат, че са нанесли удари по обекти на палестинската групировка „ХАМАС“\r\n„Военнослужещите незабавно са отговорили на огъня по стрелящите (към тях) в съответствие с установения ред, освен това е бил открит огън от танкове и са нанесени авиационни удари от самолети на Израелските ВВС по три разположени недалеч обекти на терористичната организация „ХАМАС“, се казва в съобщението. Юлиян Марков", "date": "2018.03.31", "title": "REGNUM: Самолети и танкове на Израелската армия нанесоха удари в сектора Газа"}
{"url": "http://www.focus-news.net/news/2018/03/31/2506159/pregled-na-osnovnite-temi-v-britanskiya-pechat-agentsiya-fokus.html", "text": "Русия дава един месец на Великобритания да съкрати дипломатическия си персонал в страната, така че той да стане равен  на този в руската дипломатическа мисия в Обединеното кралство, пише британският вестник The telegraph.\r\nТова решение може да доведе до значителни съкращения и да затрудни сериозно работата на посолството в Москва и консулствата в Санкт Петербург и Екатеринбург, тъй като Русия има само посолство в Лондон и консулство в Единбърг. \r\nОт Външното министерство  на Великобритания отказват да признаят, че това означава допълнително „изгонване“ на дипломати, но според говорителя на ведомството този ход е бил очакван.\r\n***Нова Зеландия може да стане република в обозримо бъдеще според премиера на Нова Зеландия Джасинда Ардърн  пише британския вестник The Guardian.\r\nТя споделя това в интервю за вестника преди срещата на лидерите от Общността на нациите(бившата Британска общност), като обаче отбелязва, че членовете на кралското семейство се радват на много топло отношение когато гостуват в тихоокеанската страна.\r\nМакар и да не си спомня кога за последно някой гласоподавател й е задавал въпроса кога Нова Зеландия ще стане република и това не е приоритет на правителството, тя допусна евентуален преход към република.\r\n***Руският президент Владимир Путин заплашва враговете си с нова ракета Сармат, която е наричана от НАТО Сатан 2, пише британският вестник Daily Express.\r\nРакетата е изстреляна от северния полигон „Плесецк“ от подземен силоз и може да пренася 12 ядрени бойни глави на 10 хиляди километра разстояние. Според вестника това е „Великденско послание“, докато полицията в Солсбъри стеснява кръга около бандата, стояща зад отравянето на Сергей Скрипал и дъщеря му Юлия, което предизвика вълната от реципрочни изгонвания на дипломатически служители от Русия и Великобритания и нейните съюзници.\r\nСпоред Владимир Путин ракетата може да прелети над Северния или Южния полюс и да достигне до всяка точка по света.\r\n„Няма защитна система, която може да я спре“, казва за нея руският президент в обръщението си пред нацията по-рано този месец.\r\n***Селяни разграбват имението на съпругата на бившия президент на Зимбабве Робърт Мугабе – Грейс Мугабе, пише британският вестник The Times.\r\nИмението било охранявано денонощно от тежко въоръжени пазачи, но след свалянето на съпруга и от власт охраната е премахната. Грейс Мугабе е известна с разточителния си начин на живот. Комплексът, който включва пищно имение, златна мина, цитрусови овощни градини и млекопреработвателна ферма, която е била завзета  от Грейс Мугабе преди две години, използвайки груба сила,\r\nКогато тя се опитва да прогони тълпата получава обиди и подвиквания, че вече няма никаква власт.", "date": "2018.03.31", "title": "Преглед на основните теми в британския печат (Агенция \"Фокус)"}
{"url": "http://www.focus-news.net/news/2018/03/31/2506160/pregled-na-mezhdunarodnite-novini-do-6-chasa-agentsiya-fokus.html", "text": "Говорителят на Министерството на външните работи на Руската федерация Мария Захарова определя като провокация допълнителния оглед на пътнически самолет на руската авиокомпания „Аерофлот“ на летище „Хийтроу“.\r\nОгледът е извършен без присъствието на командира на самолета, „Командирът на самолета е предложил огледа да се извърши в негово присъствие, защото нормативната уредба забранява на командира да напуска самолета. В даден момент британците са пристъпили към огледа, недопускайки командира извън кабината…Всички действия на британските власти  са били извършени по ултимативен начин, поведението на британската полиция явно свидетелства за желание да се извършат някакви манипулации на борда без свидетели“, заявява Захарова.\r\nНа място са пристигнали представители на руското посолство в Лондон, а посланика е настоял „властите във Великобритания да върнат ситуацията в правното русло и да се откажат от провокационно поведение“.\r\n***Съветът за сигурност на ООН налага санкции на 27 кораба и 21 компании за нарушаване на санкциите срещу Северна Корея.\r\nПо искане на САЩ  Комитетът по санкциите към съвета за сигурност на ООН е наложил санкции на 27 севернокорейски кораба. Фирмите, засегнати от санкциите са базирани в Северна Корея, Хонг Конг, Китай, Сингапур, Самоа, Маршалови острови и Панама.\r\n***Съветът за сигурност на ООН ще обсъди насилието в Газа в петък.\r\nЗаседанието  се свиква по искане на Кувейт и ще се проведе при закрити врати. На него ще се обсъди ситуацията в сектора Газа, след сблъсъците в близост до израелската граница, при които загинаха 15 палестинци след като десетки хиляди жители на сектора участваха в протест срещу Израел.\r\n***Русия обвинява британските власти в блокиране на опитите за оказване помощ на Юлия Скрипал.\r\nОт дипломатическото представителство на Руската федерация в Лондон напомнят, че Юлия Скрипал постоянно живее в Русия и е пристигнала във Великобритания няколко дни преди инцидента.\r\n„Ние имаме предвид нашата консулска помощ, в това число и в юридически аспект. Както е известно Юлия Скрипал живее постоянно в Русия и е пристигнала във Великобритания преди няколко дни“, заявяват от руското посолство.\r\n„На 29 март ни уведомиха, че състоянието на Юлия Скрипал се е подобрило, но нашето искане за предоставяне на достъп отново се игнорира. Що се отнася до Сергей Скрипал британската страна ни отказва каквато и да е информация, основавайки се на британския му паспорт…“,  добавят от посолството. \r\n***НАТО е заинтересован от развитието на конструктивен диалог с Русия по думите на председателя на военния комитет на НАТО, чешкия генерал Петер Павел, който заявява това в интервю за чешкото интернет издание Aktualne.\r\n„Ние сме заинтерсовани  от намаляване нивото на заплахата (на международната сцена) и искаме конструктивен диалог с Русия. Стараем се да избягваме конфронтацията, но не можем да игнорираме, когато Русия нарушава международните норми. Връщането към класическия вид сътрудничество е невъзможно, докато Русия не започне да действа съгласно международното право“, заявява генерал Павел.\r\nГенералът отбелязва, че „ от 2016 година насам съветът Русия – НАТО се е събирал шест пъти. Там се обсъждат въпроси като Украйна, прозрачност по военните въпроси, намаляване нивото на заплахата и Афганистан“. Осъществяват се контакти на ниво началник-щабове и експерти.\r\n***Самолети и танкове на Израелската армия нанесоха удари в сектора Газа се казва в съобщение на пресслужбата на Израелските въоръжени сили.\r\nОт пресслужбата заявяват, че ударите са нанесени в отговор на действията на хора, обстрелвали израелски войници по границата с палестинската територия. Освен това израелските военни считат, че са нанесли удари по обекти на палестинската групировка „ХАМАС“\r\n„Военнослужещите незабавно са отговорили на огъня по стрелящите (към тях) в съответствие с установения ред, освен това е бил открит огън от танкове и са нанесени авиационни удари от самолети на Израелските ВВС по три разположени недалеч обекти на терористичната организация „ХАМАС“, се казва в съобщението.\r\n***На традиционното шествие около Колизеума в Рим, което се провежда всяка годиня на Разпети петък по католическия календар Папа Франциск, на 81 години, призовава хората да преоткрият срама.\r\nПри засилени мерки за сигурност в края на традиционната обиколка на Колизеума, символизираща Кръстния път на Исус Христос Папата  говори за „срама, защото толкова много хора, дори някои  Божи служители са позволили да бъдат подмамени от амбиция и тщеславие, загубвайки своята същност“ и добавя: „Срам, защото нашето поколение оставя на младите един повреден свят от разделение и войни, свят завладян от егоизъм“.\r\n***Двама войници от водената от САЩ коалиция са убити при експлозия в град Манбидж в Северна Сирия по време на операция срещу \"Ислямска държава\". Пет други са ранени, няколко автомобила са повредени при инцидента.\r\nПентагонът е потвърдил смъртта на американския военнослужещ, както и Министерството на отбраната на Великобритания е съобщило за смъртта на британския войник . Подробности за инцидента не се разкриват, тъй като се провежда разследване. Не се разкрива и националността на ранените.\r\n***Белият дом е инструктирал Държавния департамент да замрази повече от 200 милиона долара във фондове за възстановяване на Сирия, пише американското издание The Wall Street Journal.\r\nТова съобщение идва само ден след като американският президент Доналд Тръмп обяви в реч, че САЩ ще се оттеглят от Сирия „много скоро“, което е още едно доказателство за намеренията на президента. По време на речта си в Охайо Тръмп заявява, че войната срещу „Ислямска държава“ затихва и той иска същото да се случи с американското участие в Сирия. В момента САЩ има около две  хиляди военнослужещи в Източна Сирия, като част от международните усилия за борба срещу „Ислямска държава“.\r\n***Шестима селски охранители са убити в Югоизточна Турция при нападение от въоръжени представители на Кюрдската работническа партия.\r\nНападението е осъществено в югоизточната турска провинция Сиирт. Освен шестимата убити са ранени още трима охранители и четирима турски войници.\r\nНападателите са атакували с тежко въоръжение охранителите и войниците, които охраняват пътно-ремонтни дейности в района на село Орманардъ.", "date": "2018.03.31", "title": "Преглед на международните новини до 6 часа (Агенция \"Фокус\")"}
{"url": "http://www.focus-news.net/news/2018/03/31/2506391/aleksandar-vuchich-belgrad-shte-vleze-v-dialog-s-prishtina-samo-ako-albantsite-demonstrirat-zhelanie-za-sazdavaneto-na-obshtnost-na-srabskite-obshtini.html", "text": "Държавният глава на Сърбия Александър Вучич заяви, че официален Белград ще влезе отново в диалог с Прищина за създаване на Общност на сръбските общини, само ако косовските албанци докажат, че не лъжат и демонстрират желание за създаването й, предава Tanjug, държавната информационна агенция на западната ни съседка.\r\n„Няма да има едностранно учредяване на Общността на 20 април, ако те (албанците) докажат, че не са лъгали през последните пет или шест дни. Сърбите ще вземат участие в дискусии, но нека да чакаме и да видим до 20 април\", заяви Вучич пред репортери.Тереза Герова", "date": "2018.03.31", "title": "Александър Вучич: Белград ще влезе в диалог с Прищина, само ако албанците демонстрират желание за създаването на Общност на сръбските общини"}
{"url": "http://www.focus-news.net/news/2018/03/31/2506161/sport-tenis-yelena-ostapenko-dostigna-finala-v-mayami.html", "text": "Миналогодишната шампионка от Ролан Гарос - латвийската тенисистка Йелена Остапенко се класира на финала на силния международен турнир в Маями след като победи сензацията от квалификациите Даниел Колиинс от САЩ с 2:0 сета (7:6 и 6:3), където ще се изправи срещу друга американка – Слоун Стивънс, отстранила на полуфинала Виктория Азаренка от Беларус.", "date": "2018.03.31", "title": "Спорт: Тенис – Йелена Остапенко достигна финала в Маями"}
{"url": "http://www.focus-news.net/news/2018/03/31/2506162/okolo-100-leva-shte-ni-struva-praznichnata-trapeza-na-velikden-obzor.html", "text": "Около 100 лева ще струва празничната трапеза на наближаващия християнски празник Великден. Общата стойност на потребителската кошница, която включва основните традиционни продукти за празника, отбелязва лек спад в сравнение с минали година. В интервю за Радио „Фокус“ председателят на Държавната комисия по стоковите борси и тържища Владимир Димитров обясни, че няма драстични разлики в цената на българското и вносното агнешко месо, което е сред задължителните продукти за Великден. По думите му не се забелязва покачване на цените във връзка с наближаващия празник, освен колебание в цената на зеленчуците, която по-скоро се дължи на лошата климатична седмица. „При основните хранителни продукти се наблюдава абсолютен стабилитет на цените. Захарта и олиото са е в посока надолу, яйцата имат едни вариативни изменения между 23 ст. и 25 ст. според качеството. Относно цените на агнешкото месо има стабилни равнища според това дали е цяло агне, агнешки бут или плешка, цените варират между 13,50лв. и 14,50лв.“ , поясни председателят на държавната комисия. Владимир Иванов каза още, че няма да има дефицит на стоки, ако решим да пазаруваме в последният момент. Той допълни, че за разлика от миналата година в момента пазарът е по-стабилен.\r\nРепортерска проверка установи повишение на цената на яйцата в Пловдив с няколко стотинки. В града те се продават между 0,28 лв. и 0,30 лв. за брой, в зависимост от размера им, произхода и броя в разфасовката. Кутия с 10 броя яйца може да се закупи за 2.60 лв. Потребителите предпочитат яйца от български произход. Големите търговски вериги предлагат различни намаления и промоции, от които хората ще могат да се възползват и през следващата седмица. \r\nСедмица преди Великденските празници цените на яйцата, доматите и краставиците по пазарите във Варна също са леко повишени. Различни са цените за яйца с размери S, M, L – между 23 и 30 стотинки за брой. В търговската мрежа яйца се търгуват и за 40 стотинки за брой. До 5,50 лева за килограм достига цената на розовите домати. \r\nОбикновеният великденски козунак се предлага на цени до 3 лева, козунакът с пълнеж – мармалад, локум, стафиди и бадеми, се предлага на цени от около 3,00 – 4,00 лева. Най-скъпи са рулата и козунаците, приготвени с чисто масло, стафиди и бадеми. В големите търговски вериги цените на козунаците са сравнително по-ниски, предлагат се и козунаци, произведени от миксове.\r\nЖителите на Кюстендил масово пазаруват агнешко месо, яйца и брашно от близките градове в Македония. Най-посещаван е съседният на Кюстендил град Крива Паланка, където дори и в делничните дни могат да се видят организирани групи, съчетали еднодневна екскурзия с пазар преди най-големия празник – Възкресение Христово. Няколкото месарници в Крива Паланка разпродават агнешкото месо за броени часове, цената на традиционното за празника месо започва от 10 лв/кг. За сравнение в Кюстендил цената започва от 15 лв/кг и достига до 17 лв/кг. В македонския град търговците дават гаранция, че месото е охладено, а не размразено и доставено от други държави. Цената на яйцата също е по-ниска. Купуват се предимно бели яйца, чиято цена излиза 16 ст/бр. За сравнение в търговската мрежа в Кюстендил този вид яйца са 26 ст/бр. В зависимост от количеството яйцата в Крива Паланка могат да се купят и по-евтино от обявените цени. В специализираните магазини – пекарни и хлебарници, цената на брашното също е значително по-евтино. Между 60 и 80 ст/кг излиза най-евтиното брашно в македонския град, докато в Кюстендил цената започва от 1,20 лв/кг.", "date": "2018.03.31", "title": "Около 100 лева ще ни струва празничната трапеза на Великден (ОБЗОР)"}
{"url": "http://www.focus-news.net/news/2018/03/31/2506163/poveche-svarshena-rabota-i-resheni-problemi-na-grazhdanite-otchete-ombudsmanat-maya-manolova-za-2017-godina-obzor.html", "text": "Омбудсманът на Р България Мая Манолова внесе в деловодството на парламента Годишния отчет за работата на институцията през 2017 година. 34 908 граждани са се обърнали за помощ и съдействие към омбудсмана през миналата година. 22 369 от тях са приети и консултирани. Мая Манолова посочи, че с 20% нараства броят на жалбите, в сравнение с 2016 година. 12 539 жалби от общо 12 635 са приключени. По тях са отправени над 1800 препоръки до различни институции, като всяка втора е изпълнена. 3060 от жалбите на гражданите до омбудсмана са срещу монополните дружества. Следващите по брой са жалбите за неплатени заплати, трудова експлоатация, проблеми с пенсионирането, както и тези, свързани с изпълнителното производство. Омбудсманът отчете увеличение на жалбите, свързани със свръхзадлъжнялостта на българите, които са 1752. „Все по-трудно гражданите плащат сметките си към банки, фирми за бързи кредити, лизингови компании и други небанкови институции“, коментира Мая Манолова. Тя заяви, че през миналата година е нараснал броят на жалбите, но и на свършената работа и решените проблеми на българите. Омбудсманът изтъкна, че институцията е показала, че работи прозрачно, без да дели жалбоподателите по етнос, народност или социално положение. „Фокусът ни е към тези, които не могат да се справят сами, които са уязвими, унизени и експлоатирани. Готови сме да застанем и зад всеки друг български гражданин, които има нарушени права“, посочи Мая Манолова. Институцията омбудсман е била в 97 населени през 2017 година по конкретни проблеми на граждани. Проведени са над 20 кръгли маси и обществени дискусии. 10 са законодателните инициативи, които са завършили с решения на парламента.\r\nБиляна ИВАНОВА", "date": "2018.03.31", "title": "Повече свършена работа и решени проблеми на гражданите отчете омбудсманът Мая Манолова за 2017 година (ОБЗОР)"}
{"url": "http://www.focus-news.net/news/2018/03/31/2506165/", "text": "Два вагона от бързия влак София-Бургас се запалиха в района на гара Коньово. Пожарът е възникнал около 20.00 часа в третия вагон и е бил забелязан от превозните служители при навлизане на влаковата композиция в гарата. Те са реагирали своевременно и веднага са евакуирали всички пътници, които в този момент са били около 80 човека. Вследствие на инцидента няма пострадали пътници или служители на БДЖ. На мястото на инцидента веднага са пристигнали екипи на дирекция „Пожарна безопасност и защита на населението“, които са започнали да обливат последните два вагона от състава на композицията. \r\nДо този момент няма данни за причините, предизвикали запалването в третия вагон. За всички пътници е осигурен превоз с автобуси.", "date": "2018.03.31", "title": "Сливен: Два вагона от бързия влак София-Бургас се запалиха в района на гара Коньово, няма пострадали (ОБЗОР)"}
{"url": "http://www.focus-news.net/news/2018/03/31/2506147/cnn-amerikanski-i-britanski-voynik-sa-ubiti-pri-eksploziya-v-manbidzh.html", "text": "Двама войници от водената от САЩ коалиция са убити при експлозия в град Манбидж в Северна Сирия по време на операция срещу \"Ислямска държава\". Пет други са ранени, няколко автомобила са повредени при инцидента, предава CNN.\r\nПентагонът е потвърдил смъртта на американския военнослужещ, както и Министерството на отбраната на Великобритания е съобщило за смъртта на британския войник . Подробности за инцидента не се разкриват, тъй като се провежда разследване. Не се разкрива и националността на ранените. Юлиян Марков", "date": "2018.03.31", "title": "CNN: Американски и британски войник са убити при експлозия в Манбидж"}
{"url": "http://www.focus-news.net/news/2018/03/31/2506158/daily-sabah-shestima-selski-ohraniteli-sa-ubiti-v-yugoiztochna-turtsiya.html", "text": "Шестима селски охранители са убити в Югоизточна Турция при нападение от въоръжени представители на Кюрдската работническа партия пише турският вестник  Daily Sabah.\r\nНападението е осъществено в югоизточната турска провинция Сиирт. Освен шестимата убити са ранени още трима охранители и четирима турски войници.\r\nНападателите са атакували с тежко въоръжение охранителите и войниците, които охраняват пътно-ремонтни дейности в района на село Орманардъ. Юлиян Марков", "date": "2018.03.31", "title": "Daily Sabah: Шестима селски охранители са убити в Югоизточна Турция"}
{"url": "http://www.focus-news.net/news/2018/03/31/2506164/zasega-balgariya-nyama-da-goni-ruski-diplomati-zaradi-sluchaya-skripal-obzor.html", "text": "Към този момент България не счита, че трябва да гони дипломати или технически лица от Руската федерация, а ще изчака повече доказателства, ако има такива. Това съобщи министър-председателят Бойко Борисов след изслушването на руския ни посланик Бойко Коцев на заседанието на Съвета по сигурността към Министерския съвет. Съветът по сигурността се ръководи от министър-председателя, а в състава му са включени членове на правителството, ръководителите на специалните служби и представител на Президента на Република България. На влизане в сградата на Министерския съвет Бойко Коцев запази мълчание.\r\nПремиерът подчерта, че Коцев ще се върне в Москва след великденските празници. По думите му страната ни напълно подкрепя Великобритания и е показала своята солидарност към нея. Според него като председателстващи Европейския съвет, трябва да запазим канала за комуникация с Русия така, както сме направили с Турция в една свръх напрегната ситуация в нашия регион. Борисов подчерта, че извикването на консултации в дипломацията е практика, която показва, че обръщаме сериозно внимание. По думите му, за да не изглежда еднолично, са използвали Консултативния съвет по сигурност в Министерския съвет с всички служби, представители на президентството и са извикали на консултации посланика ни от Москва Бойко Коцев. Според премиера дори когато е имало Студена война, нещата са били далеч по-кротки и спокойни. „От месеци наред аз предупреждавам, че тази ескалация ще продължи. Неслучайно в наше съседно Косово продължава ескалацията и продължава да се говори в разговорите на президента Путин с президента Вучич за действия, които ми напомнят тези отпреди 20 години. Пази Боже да се случи подобно нещо пак на нашите граници. Действията на Турция, конфликта им с Гърция, не виждам как и Кипър ще го решат за икономическата зона, тъй като находищата са големи. Тлеещият конфликт, който по никакъв начин не е разрешен в Украйна – това са все неща в нашия регион“, подчерта Борисов и уточни, че Бойко Коцев ще бъде у нас за една седмица, тъй като на 8 април има голяма изложба на Светлин Русев в Москва. \r\nОбсъждането на случая „Скрипал“ в българския парламент предизвика скандал между управляващи и опозиция. Лидерът на БСП Корнелия Нинова призова за обща позиция по случая. Тя изтъкна, че страната ни не бива да гони руски дипломати или да отзовава свои, докато няма безспорни доказателства. Опозицията предложи позицията на парламента да се основава на мир, а не на война; на истината и на спазването на принципа на невинност до доказване на противното. В отговор председателят на ПГ на ГЕРБ Цветан Цветанов заяви, че БСП води антиевропейска политика и толерира нарушаването на международното право. „ГЕРБ и правителството винаги сме отстоявали принципната позиция за спазване на международното право“, посочи той и попита БСП къде са те в тази посока. \r\nОпозицията настоя за прекъсване на петъчния парламентарен контрол и за свикване на председателски съвет по случая „Скрипал“. Председателят на парламента Цвета Караянчева прекъсна контрола и свика съвет. След срещата между председателите на парламентарните групи стана ясно, че обща декларация по темата няма да има. Лидерът на БСП Корнелия Нинова заяви, че съгласие за декларация не е постигнато, въпреки че в е национален интерес такава да има. Тя поздрави премиера Бойко Борисов за решението му да не се гонят от страната ни руски дипломати. Според Цветан Цветанов след заявената вече позиция на премиера по случая „Скрипал“ не се налага парламентът да излиза с декларация. Той посочи, че на този етап няма действия по случая, но при допълнителна информация остава възможността за конкретни такива.", "date": "2018.03.31", "title": "Засега България няма да гони руски дипломати заради случая „Скрипал“ (ОБЗОР)"}
{"url": "http://www.focus-news.net/news/2018/03/31/2506167/aktualna-patna-obstanovka.html", "text": "Температурите са в интервала от 8° до 22°. Времето над страната е ясно. Слаб вятър духа в областите Пловдив, Перник, Разград и Смолян. Пътните настилки са предимно сухи, на места мокри, частично заледени и обработени. Това съобщиха от пресцентъра на Агенция \"Пътна инфраструктура\". \r\nІІ. Състояние на автомагистралите:\r\nАМ „Тракия“:\r\nОбласт София: до 30.04.2018 г. е ограничено е движението по пътната връзка София-Костенец на пътен възел „Мухово“ на АМ „Тракия“ при км 46 в посока гр. Костенец и гр. Ихтиман поради ремонтни дейности.\r\nОбходни маршрути:\r\n- за направлението София – Костенец през пътен възел „Ихтиман“ при км 34+000.\r\n- за направленията Ихтиман – Пловдив и Костенец – Пловдив през пътен възел „Церово“ при км 69+167. Движението по АМ „Тракия“ в посоките София – Бургас и обратно е без ограничения. През пътния възел може да се минава идвайки от Бургас в посока гр. Костенец и гр. Ихтиман. Срок \r\nОбласт Бургас: от до 31.03 2018 г. км 308+100 до км 359 в участъка граница ОПУ Ямбол – Ветрен се изъвршват частични ремонтни дейности на асфалтовата настилка. Шофьорите да се движат с повишено внимание и съобразена скорост\t, спазвайки пътната сигнализация.  \r\nАМ „Хемус“: няма ограничения.\r\nАМ „Струма“: \r\nобласт Кюстендил: на 31.03.2018 г. от 8 часа до 17 часа движението преди тунел „Блатино“ в посока София при км 56+800 е в една лента поради ремонтни работи в аварийна лента. Движението се пропуска последователно в активна лента и в изпреварваща лента. Шофьорите да се движат с повишено внимание, спазвайки въведено ограничение на скороста - до 70 км/ч в участъка от 200 м, и пътната сигнализация. \r\nАМ „Марица“: няма ограничения.\r\nАМ „Черно море“: няма ограничения.\r\nАМ „Люлин“: \r\nОбласт София: до 30.06.2018 г. движението по АМ „Люлин“ в посока София от км 7+100 до км 12+860 е ограничено за всички МПС поради изтичане на кална маса и опасност от срутване на скална маса на пътното платно при км 9+600. Ограничението е от втори тунел „Люлин“ до първи тунел „Мало Бучино“, където движението на всички МПС се осъществява двупосочно в платното посока София – Перник. \r\nАлтернативни маршрути: \r\n- за автомобили до 12 тона по път I-1 от пътен възел Драгичево – Владая – София и обратно. \r\n- само за леки автомобили по път 1801 Перник – Мало Бучино – Суходол и обратно. \r\nДвижението по АМ „Люлин“ в тунел „Мало Бучино“ посока София се осъществява в една лента поради активизирало се свлачище в аварийната лента след тунела. Ограничена е активната лента, като движението се извършва в изпреварващата лента до 30.06.2018 г.\r\nІІI. Въведени ограничения по основните пътни направления:\r\n1. Проходи:\r\n- „Върбишки“ - затворен за всички МПС - целогодишно; \r\n- „Златишки“ - затворен за всички МПС - целогодишно;\r\n- „Айтоски“ - отворен за всички МПС;\r\n- „Обзорски“ - отворен за всички МПС;\r\n- „Печинско“ - отворен за всички МПС;\r\n- „Превала“ - отворен за всички МПС;\r\n- „Предел“ - отворен за всички МПС;\r\n- „Републиката“ - отворен за всички МПС;\r\n- „Ришки“ - отворен за всички МПС;\r\n- „Рожен“ - отворен за всички МПС;\r\n- „Котленски“ - отворен за всички МПС;\r\n- „Вратник“ - забранен за МПС над 10 т - целогодишно;\r\n- „Дюлински“ - забранен за МПС над 3,5 т - целогодишно;\r\n- „Пампорово“ - забранен за МПС над 3,5 т - целогодишно; \r\n- „Петрохан“ - забранен за МПС над 12 т; \r\n- „Твърдишки“ - забранен за МПС над 10 т - целогодишно;\r\n- „Троянски“ - забранен за МПС над 12 т;\r\n- „Шипка“ - целогодишно е забранено движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. \r\nІV. Състояние на републиканската пътна мрежа:\r\nОграничения по в движението на МПС по първокласната пътна мрежа:\r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция:\r\n Област Монтана: При км 121+919 се забранява влизането в с. Сумер на тежкотоварни превозни средства над 10 т по общински път „пътна връзка за с. Сумер”. Движението на МПС при км 120+390 от Монтана посока Вършец се отклонява по път ІІІ-1621 Сумер-Вършец. Срок до 18.11.2018 г.;\r\nДвижението в участъка Монтана – Враца се осъществява с повишено внимание в една лента на участъци поради частични ремонтни дейности на асфалтовата настилка. Срок до 01.04.2018 г.\r\nОбласт София: забранено е движението на всички МПС в участъка Жерково-Елешница от км 224+600 до км 229+700 поради намален габарит на пътното платно. Срок до 01.09.2018 г. \r\nОт км 276+162 /Александров мост/ до км 282+485 до г-ца с област Перник – забранено движението на товарни МПС над 12 т. Срок до 13.09.2018 г. \r\nВъведено е реверсивно движение по път I-1 София – Перник в участъците от км 276+162 /Александров мост/ до км 277+610 /начало четири лентов път/ и от км 278+910 /край четири лентов път/ до км 282+038 /бензиностанция „Лукойл“/ както следва:\r\n- всяка неделя, както и в последния почивен /празничен/ ден, от 10:00 ч. до 18:00 ч.: две ленти за движение в посока влизане в София и една лента за движение в посока изход от София \r\nПрез останалото време от седмицата остава в сила постоянната организация на движение, която осигурява две ленти в посока изход от София и една лента в посока София. Срок до 31.12.2018 г.; Движението по път I-1 София-Ботевград при Бебреш се извършва с повишено внимание поради свлачище на км 202+650 в посока Ботевград Срок 30.04.2018 г.;\r\n Област Перник: Ограничено е движението за тежкотоварни автомобили с тегло над 12 т в участъка от пътен възел „Даскалово“ посока Владая. Участъкът с ограничение за територията на ОПУ-Перник е от км 282+485 (граница ОПУ София) до км 287+183 (п.в. „Даскалово“). \r\nОт км 276+162 /Александров мост/ до км 282+485 до г-ца с област Перник – забранено движението на товарни МПС над 12 т. Срок 13.09.2018 г. \r\nВъведено е реверсивно движение по път I-1 София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва:\r\n - всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София \r\nПрез останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София.\r\nПо преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 31.03.2018 г.\r\nПоради неравности на пътната настилка на път I-1 /Е79/ (с магистрален габарит, ЛОТ 0 на АМ „Струма“)  от км 23+000 – нов (км 291+500 – стар) до км 24+000 - нов (км 292+500 – стар)  – дясно, в посока Перник – Кулата скоростта на движение е ограничена на 80 км/ч. Срок до 30.06.2018 г.\r\n- път І-2 Граница Румъния-Русе-Цар Калоян-Разград-Шумен-Девня-Варна: няма.\r\n- път І-3 Гара Бяла-Плевен-Луковит-Коритна-Ябланица-Ботевград: \r\nОбласт София: Правец-с.Разлив-Трудовец-Ботевград – забранено е движението на МПС над 12 т в участъка от км 193+345 /отклонение за п.в. „Правец“/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус“ /за п.в. „Правец“/-път ІІ-17 (Мездра-Ботевград)-п.в. І-3-п.в. „Ботевград“ на АМ „Хемус“ и обратно. Срок до 30.09.2018 г.; \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: област Ловеч: до 31.03.2018 г. в участъка Ябланица – Български Извор, в участъка от пътен възел Коритна до с. Български Извор от км 0 до км 12+900 шофьорите да се движат с повишено внимание поради ремонт на мантинели. В работните участъци ще има стеснение на едната лента за движение. \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция:\r\nОбласт Стара Загора: с. Ягода – с. Змеево от км 213+800 до км 217+000 –/рязане на тревни площи. Движението на МПС се осъществява в една лента и се регулира от сигналисти . Срок до 31.03 2018 г.\r\nОбласт Кърджали: Черноочене-Кърджали – ограничено е движението на МПС над 15 т. Срок до 21.12.2018 г.\r\nОбходни маршрути:\r\n- направление Хасково – Кърджали: път І-5 – път ІІІ-505 (с.Манастир) – път ІІІ-507 –Г.Войводино – Мост – Чифлик – Кърджали.\r\n- направление Асеновград – Кърджали: път ІІ-58 – път І-5 посока Хасково – път ІІІ-505 (с. Манастир) – път ІІІ-507 – Г. Войводино – Мост – Чифлик – Кърджали.\r\n- направление Минерални бани – Кърджали: път ІІІ-506 – път І-5 посока Хасково – път ІІІ-505 (с. Манастир) – път ІІІ-507 – Г.Войводино – Мост – Чифлик – Кърджали;\r\nНадлез Кирково - ГКПП „Маказа“ – ограничено движението на МПС над 3,5 т до 21.12.2018 г.; \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: \r\nОбласт Перник: Движение в една лента от км 78+500 до км 79+500 поради аварийни дейности. Движението се осъществява в активната лента посока Радомир – Перник и е регулирано с пътни знаци. Срок до 30.04.2018 г.; Движение в една лента, поради опасност от свличане на земна маса на път I-6 Радомир – Перник от км 72+000 до км 72+500. Движението се осъществява в изпреварващата лента в платното Радомир – Перник и е регулирано с пътни знаци. Срок до 30.04.2018 г.; \r\nобласт Бургас: от км 431+500 до км 440+000 в участъка граница Венец - Карнобат – частични ремонтни дейности по асфалтовата настилка. Движение в една лента двупосочно. Срок до 31.03 2018 г.\r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма.\r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София: \r\nВакарел – Ихтиман от км 110+700 до км 118+800 – ограничено движение за всички МПС поради намален габарит на пътното тяло. Поставена е необходимата сигнализация указваща ограничението. Срок до 30.09.2018 г.\r\nОбласт Хасково: гр. Свиленград – ГКПП „Капитан Андреево“ от км 370+500 до км 377+900 – затворен за движение на МПС поради пропадане на насип. \r\nОбходен маршрут: гр. Свиленград-п.в. „Свиленград“-АМ „Марица“-п.в. „Капитан Андреево“-с. Капитан Андреево.\r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: \r\nОбласт Варна: Кранево – Варна при км 83+100 – ограничено движение на МПС над 10 т.; Обходен маршрут: Кичево – Оброчище до 28.02.2019 г.;\r\nДвижението по път Варна – Бургас от км 125+000 до км 165+000 се осъществява с повишено внимание, поради монтаж на ограничителни системи. Движение в свободната лента, съобразно създадената организация на движение.\r\nОбласт Бургас: Движението по път I-9 Бургас – Слънчев бряг в участъка обход на гр. Ахелой се осъществява с повишено внимание спрямо поставената вертикална сигнализация поради обезопасяване на движението за ремонтни дейности до 30.10.2018 г.; \r\nОбзор – Слънчев бряг от км 168+000 до км 199+100 частичен ремонт на пътната настилка до 31.03.2018 г.; \r\nот км 236+250 до км 237+500 – ремонтни дейности в дясното платно (посока бул. „Стефан Стамболов“ - кръгово кръстовище „Трапезица“), като движението се осъществява двупосочно в лявото платно и скоростта в участъка се ограничава на 30 км/ч. За изпълнението на този етап се налага пълно затваряне на кръстовището на ул. „Струга“ с бул. „Даме Груев“ . Пътните знаци за временната организация на движение ще бъдат поставени на път I-9 в участъка от км 236+250 (дясно) до км 237+500 (ляво) до 25.04.2018 г.\t\r\nІV. Състояние на републиканската пътна мрежа: \r\n1. Ремонтни дейности и временна организация на движението /ВОД/: \r\nОПУ-Благоевград:\r\nВременно са въведени следните ограничения за движение на МПС: няма.\r\nРемонтни дейности: няма.\r\nОПУ-Бургас:\r\nВременно са въведени следните ограничения за движение на МПС:\r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради стесняване на пътното платно. Срок 31.12.2018 г.\r\nРемонтни дейности:\r\nПът II-99: Движението по път II-99 от км 0+000 до км 20+000 в участъка Бургас -Созопол се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 05.04 2018 г.\r\nПът III-795: Движението по Вълчаново - Бистровец от км 0+000 до км 7+000 е в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 01.04.2018 г.\r\nПът III-906: Движението по път III-906 от км 52+500 до км 61+700 в участъка Каблешково - разкл. мин.селище Черно море се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 31.03.2018 г.\r\nПът III-908: Движението по път III-908 Варовник – Вълчаново ханче от км 20+000 до 39+200 е ограничено на МПС над 10 т. поради стесняване на пътното платно. Срок до 31.12.2018 г.; \r\nПът III-908:  Движението по път Баровник – Голямо Буково от км 33+000 до км 39+000 е  в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 02.04.2018 г.\r\nПът III-6009 от км 20+000 до км 28+800 в участъка „Каблешково - Ахелой”  се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 31.03.2018 г.\r\nОПУ-Варна:\r\nВременно са въведени следните ограничения за движение на МПС: \r\nПът III-9004: Временно движението по път III-9004 Аспарухово - Провадия в участъка Белослав - Падина при км 24+159 е ограничено за всички МПС поради подмяна на прелезна настилка. Ограничението важи само тъмната част на денонощието за времевия интервал от 21:00 до 05:00 часа. Движението се отклонява по обходен маршрут през селата Аврен и Синдел. За периода на ремонтните дейности автомобилите със специален режим на движение се пропускат през територията на Фериботен комплекс. Срок до 02.04.2018 г.\r\nРемонтни дейности:\r\nПът III-208: Движението по път III-208 Провадя – Айтос от км 11+000 до км 51+000 се осъществява с повишено внимание поради частични ремонтни дейности на асфалтовата настилка. Движението се извършва в свободната лента.Срок до 31.03.2018 г.\r\nПът III-904: Движението по път III-904 Старо Оряхово – Гроздьово от км 23+403 до км 41+705 се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. Срок до 04.06.2018 г.\r\nПът III-904: Движението по път III-904 Старо Оряхово – Гроздьово от км 0+0 до км 17+377 се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. Срок до 04.06.2018г.\r\nПът III-9004: Движението по път  III-9004 Варна – Разделна – Житница при км 24+159 в района на ж.п. прелез  Разделна се осъществява с повишено внимание поради подмяна на прелезна настилка. Движение в свободната лента. Срок до 02.04.2018 г. за времето от 5.00 часа до 21.00 часа.\r\nОПУ-В. Търново:\r\nВременно са въведени следните ограничения за движение на МПС: \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло. Срок до 05.07.2018 г.\r\nОбходен маршрут: Лозен – Драганово – Янтра – Поликраище – Полски Тръмбеш;\r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло. \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 05.07.2018 г.\r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище. \r\nОбходен маршрут: Царски извор – Сушица – Драганово и обратно. Срок целогодишно.\r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло. Срок до 05.07.2018 г.\r\nОбходен маршрут: Чешма – Сливовица – Горско Ново село – Джулюница – Кесарево.\r\nРемонтни дейности:\r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и наличие на свлачище. Срок до 05.07.2018 г.\r\nОПУ-Видин:\r\nВременно са въведени следните ограничения за движение на МПС: \r\nПът III-121: Движението по път III-121 Раброво – Бойница от км 20+860 до км 39+613 при с. Бойница е ограничено за всички МПС поради разрушено временно мостово съоръжение при км 23+166. \r\nОбходен маршрут : по път II-14 Видин – Кула, път III-121 Кула – Бойница и обратно. Срок до 31.03.2018 г.\r\nПът III-1411: Движението по път III-1411 с. Слана Бара – Видин при км 24+990 е ограничено за МПС над 5 т поради компрометирано експлоатационно състояние на мост. \r\nОбходен маршрут: Видин – път II-14 до пътно кръстовище на км 3+217 през с. Слана Бара до път III-1411. Срок до 31.03.2018 г. \r\nРемонтни дейности: няма.\r\nОПУ-Враца:\r\nВременно са въведени следните ограничения за движение на МПС:\r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка.\r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/-път ІІ-11-граница Плевен. Срок 31.12.2018 г.\r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 31.12.2018 г. \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.12.2018 г.\r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч. \r\nРемонтни дейности:\r\nПът ІІ-11: Движението по път път ІІ-11 Козлодуй – Хърлец от км 90+000 до км 97+000 се осъществява с повишено внимание поради частични ремонти на асфалтовата настилка. Движението се регулира с пътни знаци и сигналисти. Срок 03.04.2018 г.\r\nПът III-1002: Движението по път III-1002 Враца-Леденика се осъществява при стесняване на една от лентите за движение:\r\n- от км 5+150 до км 5+200 – стесняване лявата лента за движение поради деформация на пътната настилка. Срок до 31.12.2018 г.\r\n- от км 12+150 до км 12+200 – стесняване на дясната лента за движение поради възникнали свлачищни процеси. Срок до 31.03.2018 г.\r\nПът ІІІ-1306: Движението по път ІІІ-1306 Горно Пещене – /път ІІ-15/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок 31.12.2018 г.\r\nОПУ-Габрово:\r\nВременно са въведени следните ограничения за движението на МПС:\r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина, включително на товара, по-голяма от 3,30 м поради стеснен участък при мост над р. Крапец. Сигнализирано е с пътен знак В15. \r\nОбходен маршрут: за МПС над 3,30 м по път III-401 Граница Ловеч - /Кормянско – Малък Вършец/ - при км 46+800 по общински път до III-403 в с. Малък Вършец. Срок до 31.03.2018 г.\r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 30.06.2018 г.\r\nПът III-5004: Движението по път III-5004 Граница В. Търново – Дряново – Габрово – граница Ст. Загора от км 10+940 до км 11+550 съвпадащ с ул. Малина в гр. Габрово е ограничено поради извършване на строителни дейности. \r\nОбходен маршрут: за квартал Чехлевци: по път III-5004, път II-44, път III-4404. Поставена е необходимата сигнализация. Срок до 31.08.2018 г.\r\nРемонтни дейности:\r\nПът II-44: Движението по път II-44 Драгановци – Габрово от км 21+460 до км 22+120 се осъществява в една лента поради извършване на ремонт на пътно съоръжение при км 21+787. Поставена е необходимата пътна сигнализация. Срок до 30.04.2018 г.\r\nПът III-5004: Движението по път по път III-5004 Чехлевци – Велчевци от км 10+940 до км 11+550 се осъществява с повишено внимание поради ремонтни дейности на асфалтовата настилка. Поставена е необходимата сигнализация. Срок до 31.08.2018 г.\r\nПът III-5004: Движението по път III-5004 Чехлевци – Велчевци от км 11+770 до км 11+829 се осъществява в една лента поради ремонти дейности на асфалтовата настилка. Срок до 31.03.2018 г.\r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, поставена е сигнализация. Срок до 31.03.2018 г.\r\nОПУ-Добрич:\r\nВременно са въведени следните ограничения за движение на МПС: няма ограничения.\r\nРемонтни дейности: няма.\r\nОПУ-Кюстендил:\r\nВременно са въведени следните ограничения за движение на МПС: няма ограничения.\r\nРемонтни дейности:\r\nПът ІІІ-623: Движението по път III-623 Бобов дол – Жедна при км 14+900 се осъществява в една лента поради активизирало се свлачище. Участъкът е сигнализиран с пътни знаци. Срок до 30.04.2018 г.\r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено поради пропадане на част от пътното платно при км 10+650, км 11+720, км 12+830 и км 13+360. Срок до 30.06.2018 г.\r\nОПУ-Кърджали:\r\nВременно са въведени следните ограничения за движение на МПС: \r\nПът III-5009: Движението по път ІІІ-5009 Зорница – Бели пласт – Стремци – Черноочене – Кърджали е ограничено за МПС над 12 т. \r\nОбходен маршрут: по път I-5 Хасково – Кърджали и път III-507 Кърджали – Мост през с. Мост. Срок до 21.12.2018 г.\r\nРемонтни дейности: няма.\r\nОПУ-Ловеч: \r\nВременно са въведени следните ограничения за движение на МПС:\r\nПът III-357: Движението по път III-357 Троян – Орешак в град Троян от км 1+850 до км 1+950 е ограничено за всички МПС поради смяна на съществуващата дървена прелеза настилка с еластична. Обходен маршрут за всички МПС е по улици в гр. Троян: От път III-357, кръстовище с път II-35 при км 75+165, наляво към център, по път III-357 (по ул.“В.Левски“), път  II-35 при км 75+165, наляво към център, по път III-357 (по ул.“В.Левски“) кръстовище на км 0+272 наляво по мост над река Бели Осъм и при км 0+443 на път III-357 надясно към Кърнаре (по ул. „Г.С.Раковски“) и обратно. Срок до 03.04.2018 г.; \r\nПът III-3505: Движението по път III-3505 Казачево – Стефаново от км 0+000 до км 8+500 е ограничено за МПС над 12 т поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.04.2018 г.\r\nРемонтни дейности: няма.\r\nОПУ-Монтана:\r\nВременно са въведени следните ограничения за движение на МПС: \r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т.\r\nОбходен маршрут: през гр. Своге. Срок до 31.13.2018 г.;\r\nПът ІІІ-112: Движението по път ІІІ-112 Дъбова Махала – Смирненски – Славотин – Студено Буче – Монтана е ограничено за МПС над 12 т поради изпълнение на строително-монтажни работи. Останалите автомобили да се придвижват с повишено внимание. Срок до 15.04.2018 г.\r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за МПС над 12 т поради пропадане на част от едната лента и банкета. Движението се осъществява двупосочно в една лента. Скоростта на движение е ограничена до 50 км/ч и е сигнализирано с пътни знаци. Срок до 31.03.2018 г.\r\nРемонтни дейности: няма.\r\nОПУ-Пазарджик: \r\nВременно са въведени следните ограничения за движение на МПС:\r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т. \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г.\r\nРемонтни дейности:\r\nПът ІІ-37: Движението по път ІІ-37 с. Радилово – гр. Пещера се осъществява в една лента поради частични ремонтни дейности на асфалтовата настилка. Движението е сигнализирано с пътни знаци. Срок до 02.04.2018 г.\r\nОПУ-Перник:\r\nВременно са въведени следните ограничения за движение на МПС:\r\nПът ІІ-63: Движението по път ІІ-63 Брезник – Трън в участъка преди влизането в гр. Трън от км 46+300 до км 46+350 се осъществява в една лента поради пропадане на част от банкета. Движението е регулирано с пътни знаци. Срок до 30.04.2018 г.\r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 30.06.2018 г.\r\nРемонтни дейности: няма.\r\nОПУ-Плевен:\r\nВременно са въведени следните ограничения за движение на МПС: \r\nПът III-118: Движението по път ІІІ-118 в чертите на гр. Долна Митрополия от км 23+057 до км 24+038 е ограничено за всички МПС, поради ремонтни дейности.\r\nОбходен маршрут: през съседни улици в града, съгласно поставената вертикална сигнализация. Срок – целогодишно.\r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т.\r\nОбходен маршрут: път III-303 Българене – Малчика – Аспарухово – Левски. Срок – целогодишно.\r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено транзитното движение на МПС над 15 т.\r\nОбходен маршрут: по път ІІ-34 Плевен – Никопол. Срок – целогодишно.\r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т.\r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно.\r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно.\r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж, в района на с. Беглеж от км 21+062 до км 27+123 е ограничено за МПС над 8 т.\r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно.\r\nПът ІІІ-3006: Движението по път III-3006 Радомирци – Рупци – Червен бряг от км 8+904 до км 9+221 в участъка на свлачище в землището на гр. Червен бряг е ограничено за МПС над 12 т.\r\nОбходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно. Срок – целогодишно.\r\nРемонтни дейности:\r\nПът ІІ-35: Движението по път ІІ-35 Плевен – Ловеч от км 13+600 до км 25+384 се осъществява с повишено внимание поради частични ремонтни дейности на асфалтовата настилка. Движението е сигнализирано с пътни знаци. Срок до 15.09.2018 г.\r\nОПУ-Пловдив: \r\nВременно са въведени следните ограничения за движение на МПС:\r\nПът II-86: Движението по път II-86 Пловдив – Асеновград от изхода на гр. Пловдив до разклон за гр. Куклен се осъществява двупосочно в едното платно в посока Асеновград поради ремонтни дейности. Срок до 14.05.2018 г.\r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите.\r\nОбходен маршрут: път III-866 Кричим – Девин.\r\nПът ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица.\r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград.\r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 21.12.2018 г. \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 21.12.2018 г.\r\nРемонтни дейности: \r\nПът III-565: Движението по път III-565 Шишманци – Белозем в района на п.в. при АМ „Тракия“ се осъществява в една лента поради ремонтни дейности на надлеза. Движението в участъка се контролира от светофарна уредба. Срок до 26.04.2018 г.\r\nОПУ-Разград:\r\nВременно са въведени следните ограничения за движение на МПС: \r\nРемонтни дейности: няма.\r\nОПУ-Русе:\r\nВременно са въведени следните ограничения за движение на МПС: \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 26.04.2018 г.\r\nПът III-202: Движението по път ІІІ-202 Нисово – Кацелово от км 17+750 до км 33+900 се ограничава за всички МПС за целия зимен период. Срок до 31.03.2018 г.\r\nОбходен маршрут: път ІІІ-501 Русе – Иваново – Две могили – път ІІІ-5001 Две могили – Широково – Кацелово и обратно. \r\nПът III-501: Движението по път ІІІ-501 Борово – Бяла от км 46+665 до км 51+245 се ограничава за всички МПС за целия зимен период. Срок до 31.03.2018 г.\r\nОбходен маршрут: гр. Борово – път І-5 /Русе – В. Търново/ - кръгово кръстовище гр. Бяла и обратно. Срок до 31.03.2018 г.\r\nПът ІІІ-5101: Движението по път ІІІ-5101 Борово – Пет кладенци от км 0+000 до км 6+670 е ограничено за МПС над 10 тона. \r\nОбходен маршрут: през гр. Бяла. Срок до 26.04.2018 г.\r\nРемонтни дейности: няма.\r\nОПУ-Силистра:\r\nВременно са въведени следните ограничения за движение на МПС: \r\nПът III-701:Ограничено движение по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т поради компрометирано състояние на мостово съоръжение. \r\nОбходен маршрут за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.06.2018 г.\r\nРемонтни дейности:\r\nПът II-49: Движението по път II-49 Тутракан – Кубрат от км 89+100 до км 98+876 се осъществява в една лента съгласно поставената временна сигнализация поради частични ремонтни дейности на асфалтовата настилка. Срок до 31.05.2018 г.\r\nОПУ-Сливен:\r\nВременно са въведени следните ограничения за движение на МПС: няма.\r\nРемонтни дейности: няма.\r\nОПУ-Смолян:\r\nВременно са въведени следните ограничения за движение на МПС: \r\nПът II-86: Движението по път ІІ-86 гр. Смолян – с. Средногорци при км 109+450 в района на разклона за с. Тикале е ограничено за всички МПС поради срутване на скална маса на пътното платно. \r\nОбходен маршрут: Смолян – Чокманово – Смилян – Рудозем – Средногорци и обратно. Срок до 30.04.2018 г.\r\nПът III-866: Движението по път III-866 Широка лъка – Девин при км 37+800 се осъществява с повишено внимание поради пропаднал банкет с дължина 10 м. Участъкът е сигнализиран с пътни знаци за МПС с тегло над 12 т поради намален габарит на пътното тяло. Срок до 30.04.2018 г.;\r\nПът III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 30.04.2018 г.;\r\nПът ІІІ-8631: Движението по път ІІІ-8631 Момчиловци – Славейно – местност Момина вода от км 0+000 до км 5+993 е ограничено да се движат автомобилите с маса над 12 т. без ремаркета и полуремаркета, поради стеснен габарит. Движението в района се регулира с пътни знаци. Срок до 30.04.2018 г.\r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 30.04.2018 г.\r\nРемонтни дейности:\r\nПът ІІ-86: Движение с повишено внимание по път ІІ-86 Чепеларе – Смолян от км 76+000 до км 80+000 /в чертите на гр.Чепеларе/ поради почистване на пътното платно от пясък. Участъкът се регулира с пътни знаци и сигналисти. Срок до 05.04.2018 г.\r\nПът ІІІ-8652: Движението по път ІІІ-8652 Бял извор – Изгрев – Неделино при км 16+395 се осъществява в една лента поради пропаднал банкет и подкопано платно за движение. Участъкът е сигнализиран с пътни знаци. Срок до 30.04.2018 г.\r\nОПУ-София:\r\nВременно са въведени следните ограничения за движение на МПС: \r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т.\r\nОбходен маршрут: през гр. Своге. Срок до 31.03.2019 г. \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г.\r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси. \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 30.09.2018 г.\r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 01.09.2018 г. \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища. \r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. Срок до 30.09.2018 г.\r\nРемонтни дейности: няма.\r\nОПУ-Стара Загора:\r\nВременно са въведени следните ограничения за движение на МПС: \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600. \r\nОбходни маршрути: \r\n- път ІІ-66 Поповица – Плодовитово – Първомай – Скобелево; \r\n- път ІІ-66 Чирпан – Плодовитово – Първомай – Скобелево; \r\n- Скобелево – Първомай – Плодовитово – път ІІ-66. Срок до 31.03.2018 г.\r\nПът ІІІ-5031: Движението по път III-5031 Опан – Гълъбово е ограничено на МПС над 10 т. \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово. \r\nРемонтни дейности: няма.\r\nОПУ-Търговище:\r\nВременно са въведени следните ограничения за движение на МПС:\r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т поради свлачище в района на с. Александрово. Участъкът е сигнализиран с пътни знаци. Срок до 30.04.2018 г.\r\nРемонтни дейности:\r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 30.04.2018 г.\r\nОПУ-Хасково:\r\nВременно са въведени следните ограничения за движение на МПС:\r\nПът III-597: Движение по път III-597 Ивайловград – Дъбовец – Малко градище – Лозен – Любимец при км 56+850 в гр. Любимец е ограничено за всички МПС поради закрит ж.п. прелез. \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 20.12.2018 г.\r\nПът III-5009: Движението по път III-5009 Козлец – Кърджали от км 0+000 до км 26+080 e ограничено за МПС над 12 т. Срок до 21.12.2018 г.\r\nРемонтни дейности: няма.\r\nОПУ-Шумен:\r\nВременно са въведени следните ограничения за движение на МПС: \r\nПът III-701:Ограничено движение по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т, поради компрометирано състояние на мостово съоръжение. \r\nОбходен маршрут: за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.06.2018 г.\r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси. \r\nОбходен маршрут: Шумен – Овчарово – Друмево. Срок до 21.05.2018 г.\r\nРемонтни дейности: няма.\r\nОПУ-Ямбол:\r\nВременно са въведени следните ограничения за движение на МПС:\r\nПът ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа.\r\nОбходен маршрут: по изграден обходен път до моста с ограничение на скоростта до 30 км/ч. Срок до 30.06.2018 г.;\r\nРемонтни дейности:\r\nПът ІІІ-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента, поради пропаднала настилка и пропаднал насип. Движението се регулира чрез пътни знаци. Срок до 30.06.2018 г.\r\n2. Опасност от падащи камъни: Искърско дефиле; Кресненско дефиле; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 на Прохода на Републиката; път ІІ-73 Шумен-Карнобат. Шофьорите да се движат с повишено внимание по тези участъци.", "date": "2018.03.31", "title": "Актуална пътна обстановка"}
{"url": "http://www.focus-news.net/news/2018/03/31/2506168/predstoyashti-sabitiya-v-stranata-za-31-mart-agentsiya-fokus.html", "text": "***\r\nОт 09.00 часа празничното богослужение в столичния храм „Свети Великомъченик Георги Победоносец“ (кв. „Горубляне“, ул. „Самоковско шосе“ № 75), с благословението на Негово светейшество Българския патриарх и Софийски митрополит Неофит,  ще бъде оглавено от Негово Преосвещенство Мелнишки епископ Герасим – главен секретар на Св. Синод на Българската православна църква. След края на църковната служба, пред храма националният омбудсман Мая Манолова ще дари пакети с храна на социално слаби и възрастни хора, събрани от доброволците на Националната кампания „Великден за всеки – дари празник на баба и дядо“. \r\n***\r\nОт 09.00 часа в сградата на централния корпус на Софийския университет „Св. Климент Охридски“, ще се проведе писмения изпит по обявения от ВСС конкурс за назначаване на длъжност „прокурор“ в районните прокуратури. \r\n***\r\nОт 10.00 часа на площад „Св. Александър Невски“ ще се състои официалното откриване на Мото-сезон 2018г. \r\n***\r\nОт 11.30 часа от площад „Народно събрание“ Олимпийските легенди Йордан Йовчев и Евгения Раданова, младият талант в алпийските ски Алберт Попов и участничката на Олимпиадата в ПьонгЧанг Теодора Пенчева ще поведат колоната на Велошествието и Велокарнавала. \r\n***\r\nОт 12.00 часа в Sofia Ring Mall ще се състои първата от серията изнесени инициативи, част от осиновителската  кампания на ОП „Екоравновесие“ – „Подари си приятел“. В рамките на кампанията, кучета от общинските приюти се извеждат максимално близо до хората – в търговски центрове, паркове и градинки, за да може всеки желаещ да се запознае с тях и да ги поразходи.\r\n***\r\nОт 16.00 часа в Литературен клуб перото ще се проведе представяне на книгата „За доброто име на фирмата“ на Ясен Гуев. \r\n***\r\nОт 19.00 часа на сцената на Театър Азарян ще бъде представено представлението „В очакване на Годо”. \r\n***\r\nОт 19.00 часа в зала „Орфей“ на парк „Македония“ ще започне първата фестивална вечер на „Blagoevgrad Blues & Jazz”2018. \r\n***\r\nОт 11:00 часа пред зала „22 септември”, където се намира и Почетното консулство на Казахстан в Благоевград, ще бъде отбелязан Казахстанският празник Науръз.\r\n***\r\nОт 11.00 часа в конферентна зала на Гранд хотел и СПА „Приморец“ ще се проведе премиерата на автобиографичната книга на Стефан Данаилов „Романът на моя живот“.\r\n***\r\nОт 11:00 часа в Концертната зала на Младежки дом, ще се проведе награждаването на лауреатите в Общинския конкурс „Възкресение Христово” за великденски рисувани яйца, рисувана и колажирана картичка; великденска украса и  рисувано яйце.\r\n***\r\nДва концерта, посветени на предстоящите празници – Цветница и Великден, ще бъдат изнесени в Градската художествена галерия „Борис Георгиев“.От 11.30 часа започва концертът на смесен хор „Морски звуци“, с диригенти Р. Щерева и Стефан Бояджиев – състави от хорова школа „Проф. Марин Чонев“, съвместно с Хор на моряците – ветерани „Христо Манолов“, с диригент Д. Димитров. От 17.30 часа ще пее Хорът на варненските момчета и младежи.\r\n*** \r\nОт 11.00 часа в салон на НЧ „Искра“Театър ВЕСЕЛ представя: „Хитър Петър“ – детски куклен спектакъл, представен от Куклен театър ВЕСЕЛ.\r\n***\r\nОт 16.30 часа в Актовата зала на Национална Априловска гимназия ще се проведе Втората сесия на XIV Национален събор на Българския младежки Червен кръст.\r\n***\r\nОт 08.00 до 16.00 часа в ЖК „Рилци“ ще се проведе възстановка на пролетни обичаи „Пъстър Лазар, шарена Цветница“. \r\n***\r\nОт 11.00 часа на общоградския площад пред църквата „Свето успение Богородично” в Каварна ще се проведе честване на пролетните празници Лазаровден и Цветница.\r\n***\r\nВ 10.00 часа в „Бухаловия хан“ ще се проведе работилница за великденска украса.\r\n***\r\nОт 09.00 часа, на Лазарова събота, Негово високопреосвещенство Видинският митрополит Даниил ще оглави архиерейска света Литургия в храм \"Св. Параскева\", село Медковец.\r\n***\r\nВ 10.00 часа пред кметството на район „Тракия“ на бул. „Освобождение“ ще се състои официално откриване на Велосезон 2018. В 10.30 часа ще бъде даден старт на 3-километров веломаратон до парк „Лаута“.\r\n***\r\nВ 10.00 часа рокерите ще се съберат на ул. „Данаил Николаев“, близо до бул. „Руски“,  а в 12.00 часа ще дадат началото на новия мотосезон, след което ще потеглят към Бачковския манастир за традиционнен водосвет.\r\n***\r\nВ 17.00 часа в зала “Съединение“ на Регионалния исторически музей ще се проведе концерт в памет на маестро Крикор Четинян. Ще участват певци и диригенти от цяла България, Гърция и Турция. \r\n***\r\nВ 19.00 часа в Комплекс С.И.²Л.А. ще се състои концерт на група ФСБ.\r\n***\r\nОт 12.00 часа в ДКТ „Васил Друмев“ ще се състои творческа среща с ръководителите на съставите участници в 13-тите Национални ученически театрални празници.", "date": "2018.03.31", "title": "Предстоящи събития в страната за 31 март (Агенция „Фокус“)"}
{"url": "http://www.focus-news.net/news/2018/03/31/2506170/nimh-maksimalnite-temperaturi-shte-sa-mezhdu-20-i-25-sledobed-vremeto-shte-bade-vetrovito.html", "text": "Атмосферното налягане е близко до средното за март - ще се понижи значително. Днес ще има разкъсана висока и средна облачност. Ще духа слаб до умерен вятър от юг-югозапад, който след обяд и през нощта ще се усили чувствително, особено в Източна България и в районите северно от планините. Максималните температури ще са между 20° и 25°, за София - около 22°. Такава е прогнозата за времето на Националния институт по метеорология и хидрология (НИМХ) при БАН, съобщи за Агенция „Фокус“ Евгения Егова. \r\nПо Черноморието ще има разкъсана средна и висока облачност. Ще духа до умерен вятър от юг-югозапад, който в следобедните часове ще се усили. Максималните температури ще са от 10°-11° в северната до 17°-18° в южната част. Температурата на морската вода е 7-8°. Вълнението на морето ще е около 2 бала, след обяд по северното крайбрежие ще се усили.\r\nНад планините облачността ще е предимно значителна. Ще духа силен, по билата до бурен южен вятър. Максималната температура на височина 1200 метра ще е около 13°, на 2000 метра – около 5°.", "date": "2018.03.31", "title": "НИМХ: Максималните температури ще са между 20° и 25°, следобед времето ще бъде ветровито"}
{"url": "http://www.focus-news.net/news/2018/03/31/2506169/komsomolyskaya-pravda-balgariya-nyama-namerenie-da-goni-ot-stranata-ruski-diplomati.html", "text": "Българският министър-председател Бойко Борисов заяви, че страната му няма намерение да се впуска в антируската истерия и подобно на своите американски и задокеански партньори да гони руски дипломати, пише  Комсомольская правда.\r\n„Не смятаме, че ни е нужно да гоним дипломати или технически персонал от Руската федерация. В момента, като страна-председател на Съвета на ЕС ние смятаме, че ни е необходимо да запазим открит канала за комуникации с Русия“, подчерта българският министър-председател.\r\nБорисов допълни, че дипломацията предвижда не взаимно гонене на служители от посолствата, а възможност всички възможни спорове да се решават чрез преговори на кръгла маса.  Виктор Турмаков", "date": "2018.03.31", "title": "Комсомольская правда: България няма намерение да гони от страната руски дипломати"}
{"url": "http://www.focus-news.net/news/2018/03/31/2506171/sofiyska-eparhiya-ima-nov-vikaren-episkop.html", "text": "На свое заседание  Св. Синод на Българската православна църква е определил Негово преосвещенство Белоградчишкият епископ Поликарп за нов викарий на Софийския митрополит Неофит, който е и Светейши Български патриарх, предаде репортер на Агенция \"Фокус\". \r\nНикола ПЕТКОВ", "date": "2018.03.31", "title": "Софийска епархия има нов викарен епископ"}
{"url": "http://www.focus-news.net/news/2018/03/31/2506175/vazmozhni-sa-vremenni-prekasvaniya-v-ramkite-na-denya-v-programata-na-radio-fokus-veliko-tarnovo-poradi-tehnicheska-profilaktika.html", "text": "Възможни са временни прекъсвания в рамките на деня в програмата на Радио „Фокус“-Велико Търново, поради техническа профилактика.", "date": "2018.03.31", "title": "Възможни са временни прекъсвания в рамките на деня в програмата на Радио „Фокус“-Велико Търново, поради техническа профилактика"}
{"url": "http://www.focus-news.net/news/2018/03/31/2506172/rbk-deyli-balgariya-reshi-da-ne-goni-ruski-diplomati.html", "text": "Българският министър-председател Бойко Борисов заяви, че от страната няма да бъдат гонени руски дипломати. Той заяви това след заседание, посветено на „Случая Скрипал“, пише РБК Дейли.\r\n„България е демонстрирала пълна солидарност с Великобритания по „Случая Скрипал“, заяви Борисов и допълни, че София трябва да поддържа канал за връзка с Русия. Според Лондон зад отравянето на бившия сътрудник на ГРУ и дъщеря му Юлия стои Русия. Москва отрича обвиненията.\r\nНа 27 март Борисов отзова посланика в Москва Бойко Коцев за консултации. Общо повече от 20 страни са взели решение за изгонването на руски дипломати във връзка със случая. Борисом отбеляза, че Коцев ще се върне в Москва след седмица.  Виктор Турмаков", "date": "2018.03.31", "title": "РБК Дейли: България реши да не гони руски дипломати"}
{"url": "http://www.focus-news.net/news/2018/03/31/2506174/gd-granichna-politsiya-intenziven-e-trafikat-na-gkpp-kapitan-andreevo-i-lesovo-ba-izhod-za-tovarni-avtomobili.html", "text": "На българо-турската граница, на гранични контролно-пропускателни пунктове „Капитан Андреево“ и „Лесово“ трафикът е интензивен за товарни автомобили на изход. Това съобщиха от пресцентъра на ГД „Гранична полиция“. Информацията за трафика на българските гранични контролно-пропускателни пунктове е към 06.00 часа.\r\nНа българо-сръбската, българо-македонската, българо-гръцката и на българо-румънската граница трафикът е нормален на всички гранични контролно-пропускателни пунктове.", "date": "2018.03.31", "title": "ГД „Гранична полиция“: Интензивен е трафикът на ГКПП „Капитан Андреево“ и „Лесово“ ба изход за товарни автомобили"}
{"url": "http://www.focus-news.net/news/2018/03/31/2506176/utroru-balgariya-vleze-v-chelnata-desetka-na-sayuznitsite-na-rusiya.html", "text": "Отравянето на бившия полковник от ГРУ Сергей Скрипал раздели Запада на два лагера. Мнозинството застана на страната на Лондон, подкрепяйки недоказаните обвинения по адрес на Русия. Но редица страни неочаквано се отказаха от натиска спрямо Москва и запазиха неутралитет с надежда, че британците все пак ще представят доказателства, предава  Утро.ру.\r\nТака България обърна гръб на Великобритания. Тя, както и останалите „опозиционни“ страни няма намерение да гони нито руски дипломати, нито технически персонал. \r\n„На практика ние показахме пълна солидарност с Великобритания. В момента като страна-председател на Съвета на ЕС ние смятаме, че ни е необходимо да запазим канал за комуникация с Русия“, заяви българският министър-председател. \r\nСпоред политолога Дмитрий Журавлев това решение показва наличието на „здрав разум“ в ръководството на слънчевата държава.\r\n„Великобритания не си даде труда да доказва обвиненията си. Тя поиска единни действия просто въз основата на това, че „щом сме съюзници, значи трябва да правите като нас“. С България сме имали различни етапи на отношения в постсъветския период. Българите не измениха на здравия разум“, заяви експертът. Според него подобно поведение ще се отрази на София, защото Брюксел няма да остави без внимание подобно действие.  Виктор Турмаков", "date": "2018.03.31", "title": "Утро.ру: България влезе в челната десетка на съюзниците на Русия"}
{"url": "http://www.focus-news.net/news/2018/03/31/2506157/afp-sasht-izrazyavat-dalboka-taga-zaradi-sblasatsite-v-ivitsata-gaza.html", "text": "Държавният департамент на САЩ  изразява „дълбока тъга“ заради сблъсъците в Ивицата Газа, заявява говорителят на ведомството Хедър Науърт цитирана от AFP.\r\nВ акаунта на външното ведомство на САЩ в социалната мрежа „Туитър“ тя пише: „Не сме дълбоко натъжени от жертвите в Газа днес. Настояваме замесените страни да предприемат стъпки за намаляване на напрежението“.\r\n„Международната общественост е фокусирана върху предприемане на стъпки, които да подобрят живота на палестинците и работи върху мирен план. Насилието не работи за никоя от тези цели“, завършва Хедър Науърт. Юлиян Марков", "date": "2018.03.31", "title": "AFP: САЩ изразяват „дълбока тъга“ заради сблъсъците в Ивицата Газа"}
{"url": "http://www.focus-news.net/news/2018/03/31/2506179/vratsa-negovo-visokopreosveshtenstvo-vrachanskiyat-mitropolit-grigoriy-shte-oglavi-arhiereyska-sveta-liturgiya-na-tsvetnitsa-v-katedralniya-hram-sv-apostoli.html", "text": "На 1 април 2018 г. – неделя, когато Православната църква чества  Вход Господен в Йерусалим /Цветница, Връбница/  –  в катедралния храм \"Св. 12 апостоли\", град Враца,  ще започне архиерейска света Литургия, предаде репортер на Агенция \"Фокус\". Начало: 9.00 часа.\r\nВечерта от 17.00 ч. в митрополитския храм \"Св. Николай Мирликийски Чудотворец\" е началото на богослужението  Последование на Жениха, с което за православните християни започва Страстната седмица.\r\nНикола ПЕТКОВ", "date": "2018.03.31", "title": "Враца: Негово високопреосвещенство Врачанският митрополит Григорий ще оглави архиерейска света Литургия на Цветница в катедралния храм \"Св. Апостоли\""}
{"url": "http://www.focus-news.net/news/2018/03/31/2506178/denyat-31-mart-v-balgarskata-istoriya.html", "text": "През 1878 година на наборен принцип е създадена Българската земска войска, чиято първа рота се формира в Пловдив. Основа за изграждането й става българското Опълчение, участвало в Руско-Турската освободителна война (1877 - 1878).\r\nПрез 1961 г. на тази дата завършва Първият международен музикален фестивал “Мартенски музикални дни” в Русе, превърнал се в традиция. “Мартенски музикални дни” е член на Европейската асоциация на фестивалите.\r\nПрез 1916 г. в 24 ч България преминава от Юлианския към Григорианския календар и вместо 1 април, настъпва 14 април.\r\nНа 31 март 1981 г в София се открива Народният дворец на културата, от 23 юли 1982 г. - Народен дворец на културата \"Людмила Живкова\", а от 1990 г. - Национален дворец на културата (НДК). На 31 март е роден  “българският Матис” - художникът Иван Яхнаджиев. На тази дата умира писателят Слав Христов Караславов.\r\n2011 г.\r\nПрезидентът Георги Първанов връчва на проф. Митко Миховски Орден „Св. св. Кирил и Методий” първа степен „за големите му заслуги в областта на образованието и науката и по повод 70 години от рождението му“\r\n2010 г.\r\nПредложението за импийчмънт на президента Георги Пъванов е отхвърлено поради недостатъчни 6 гласа в парламента\r\n2000 г.\r\nМеждународния валутен фонд отпуска седмия транш на България в размер на 70 000 000 $. МВФ е създаден през 1945 г. с 39 страни-членки. Седалището е във Вашингтон, съществува и европейско бюро в Париж.\r\nСтруктурата на фонда е изградена от висш орган - Съвет на управляващите (Board of Governors), в който влизат министрите на финансите или управителите на централните банки на отделните страни. Изпълнителният орган е Директоратът ( Executive Board), в който е съсредоточена властта за постоянно вземане на решения. 24-те членове на Директората се срещат 3 пъти седмично за решаване на актуалните проблеми; Съществува още Изпълнителен директор (Executive Director) или Разпоредител и Съвет (Council). Най-важният орган на МВФ е Временният Комитет (Interim Committee). Членовете му се срещат два пъти годишно - през пролетта и есента. Този комитет може да бъде трансформиран в съвет с правомощия да взема решения.\r\nФондът има статут на специализирана организация към ООН. МВФ работи за осъществяването на международно валутно сътрудничество чрез поддържане на стабилност на валутите и чрез премахване на ограниченията върху обмена. Подпомага страните със затруднения в платежния баланс като предоставя кредити. Създава условия за разширяване на международната търговия. България е член от 1990 г.\r\n1998 г.\r\nНа съвещание в Брюксел се взема решение да се постигне сигурност на атомните електроцентрали в Европа, което засяга реакторите по съветски образец, по-специално в България и Литва.\r\n1994 г.\r\nСветовната банка отпуска на България 100 000 000 $ заем за преструктуриране на икономиката.\r\n1982 г.\r\nПодписан е договор за икономическо, търговско и техническо сътрудничество с Алжир за периода до края на 1985 г. В Алжир е развито производството на вина, южни плодове, памук, маслини, цинк, фосфати и др. Отношенията между България и Алжир датират от периода на борбата за независимост на АДНР (Алжирска Демократична и Народна Република). Дипломатически отношения са установени на 20 март 1962 г. - 3 месеца преди провъзгласяването на независимостта на Алжир. Първият извънреден и пълномощен посланик на Алжир у нас връчва акредитивните си писма на 12 декември 1963 г. До момента няма промени в дипломатическите отношения и ранга на дипломатическите представителства и представители , разменени между Р България и АДНР.\r\n1981 г.\r\nЗа честването на 1300-годишнината от създаването на българската държава са създадени 52 юбилейни комитета в различни държави, като до самото честване те стават 57.\r\n1972 г.\r\nВ Клуба на културните дейци в София се провежда национално съвещание по проблемите на Българската кинематография.\r\n1969 г.\r\nПодписана е спогодба за икономическо, индустриално и техническо сътрудничество с Холандия. Основни отрасли в Холандия са корабостроене, самолетостроене, черна и цветна металургия, химическа, електротехническа, текстилна, целулозна, хранително-вкусова, керамична, порцелано-фаянсова промишленост. Страната е един от най-големите износители на аудио- и видео апаратури. Около 70% от селскостопанската продукция дава животновъдството - едър рогат добитък, свине, птици. Холандия заема едно от първите места в света по парниково производство- зеленчукопроизводство, цветарство. Основни селскостопански култури, които се отглеждат са картофи, захарно цвекло, овес, пшеница, ечемик.\r\n1961 г.\r\nЗавършва Първият международен музикален фестивал “Мартенски музикални дни” в Русе, превърнал се в традиция. “Мартенски музикални дни” е член на Европейската асоциация на фестивалите. Всяка година през втората половина на м. март град Русе събира елитни български и чужди музиканти от различни части на света като гости и участници във фестивала “Мартенски музикални дни”. Основан през 1961 г. като инициатива в рамките на българо-немското културно сътрудничество, домакинстван от Община Русе, фестивалът поддържа трайно авторитета на гр. Русе като един от водещите културни центрове в България. В реализацията на фестивала са ангажирани национални и международни институции като Министерството на културата, Съюза на българските композитори, БНР, БНТ Британски съвет, Гьоте институт, Фондация Гаудеамус - Холандия, Про Хелвеция, Унгарски културен институт, Посолството на Австрия в България, Френски институт - София и др.\r\n1960 г.\r\nВлиза в сила първият междудържавен план за културен обмен, подписан между България и Франция.\r\nДипломатическите отношения между България и Франция са установени на 8 юли 1879 г. Културните отношения се регулират от Културна спогодба и Спогодба за научно и техническо сътрудничество (подписани през 1966 г.) и тригодишни Програми за сътрудничество в областта на науката, образованието и културата. От октомври 1993 г. България е пълноправен член на Движението на франкофонските страни, преименувано от 1997 г. на Международна организация на франкофонията. През февруари 1990 г. е подписана Спогодба за откриване и функциониране на културни центрове в столиците на двете страни. От март 1991 г. активно функционира Френски културен институт в София. На 07 октомври 2004 г. e открит Български културно-информационен дом към Посолството ни в Париж. На 2 декември 2003 г. в Маастрихт е подписано Споразумение между правителството на Република България и правителството на Френската република относно предоставяне на сграда за нуждите на културното сътрудничество. На 30 март 2004 г. е подписана Програма за културно, образователно, научно, техническо и междуведомствено сътрудничество между правителството на Република България и правителството на Френската република за периода 2004-2005-2006 г.\r\n1946 г.\r\nСъставено е второ правителство на Кимон Георгиев.\r\n1943 г.\r\nОт 31 март до 2 април цар Борис ІІІ е на посещение при Хитлер в Бергхоф. Водят се разговори по хода на войната, англо-турските отношения и еврейския въпрос.\r\nБорис III е цар на българите (от 3 октомври 1918 г. до деня на неговата смърт – 28 август 1943 г.). Син е на княз (цар) Фердинанд I и княгиня Мария Луиза. Роден е на 30 януари 1894 г. в София. Получава веднага титлата княз Търновски. Неговият брат е княз Кирил Преславски, и сестрите му са княгините Евдокия и Надежда. Поради ранната смърт на майка им (1899 г.) децата растат под непосредствения надзор на баба им – княгиня Клементина. Получават образованието си в Двореца като преподаватели са им видни учители от столичните училища. След завършване на средното си образование Борис III слуша лекции във Военното училище в София. След навършване на пълнолетие през 1912 г. официално е провъзгласен за престолонаследник на българския престол. Участва като офицер със специални поръчения в Балканската война (1912–1913 г.) и в Междусъюзническата война (1913 г.). След въвличането на България в Първата световна война (1914–1918 г.) известно време е адютант на главнокомандващия Българската армия, но после отново е офицер за специални поръчения. След абдикацията на цар Фердинанд I на 3 октомври 1918 г. се възкачва на престола под името Борис III. Става инициатор на военен заговор, организацията на който възлага на ръководителите на Военния съюз и новопоявилата се формация Народен сговор. След успеха на акцията (Държавен преврат на 9 юни 1923 г.) пристъпва незабавно към укрепване на положението си като първостепенен фактор в цялостния политически живот на страната. Подкрепя сговористкото правителство на проф. Александър Цанков до лятото на 1925 г. и когато то става неудобно от външни съображения, се разграничава от него, което довежда и до парламентарното му бламиране в началото на януари 1926 г. Работи в тесен контакт и с второто сговористко правителство начело с Андрей Ляпчев. През юни 1931 г. е принуден да се раздели с него, след като то претърпява неуспех в проведените избори за ХХIII Народно събрание. През октомври 1930 г. се оженва за италианската принцеса Джованна (Йоанна). От брака им през януари 1933 г. се ражда първото им дете – княгиня Мария Луиза. Чрез ловки маневри царят съумява да разедини редиците на Военния съюз. С тези действия той отслабва позициите на правителството на Кимон Георгиев и през януари 1935 г. го заставя да напусне управлението на страната. След два преходни кабинета, през ноември 1935 г. Борис III поема цялата власт в свои ръце. Министрите са превърнати в обикновени административни чиновници, които той назначава и сваля по свое усмотрение. Картината в страната не се променя и след парламентарните избори през пролетта на 1938 г. Тъй като новоизбраната камара пак не му се нрави, тя е разпусната предсрочно и вместо нея в края на 1939 г. и началото на 1940 г. е избрана друга. През този период (юни 1937 г.) се ражда и второто дете на царското семейство. Наричат го Симеон и също получава титлата княз Търновски. През септември 1939 г. се поставя началото на Втората световна война (1939–1945 г.). Царят твърдо се придържа към прокламирания от него курс на неутралитет. Когато обаче през следващата година военните действия се пренасят и на Балканския полуостров, възможностите му за маневриране силно се ограничават. Натискът на Берлин за въвличане на България във войната става все по-силен. На 1 март 1941 г. правителството на проф. Богдан Филов, не без негово съгласие, подписва Тристранния пакт, в резултат на който България става съюзник на държавите от хитлеристката ос. От този момент Борис III е лишен на практика от възможността да провежда самостоятелна външна политика. Той се оказва безсилен да се противопостави на следващото искане на своите съюзници – да обяви война на САЩ и Великобритания, което става на 13 декември 1941 г. Настъпилият обрат в хода на военните действия на Източния фронт, събарянето на диктатурата на Мусолини (юли 1943 г.) и отпадането на Италия като съюзник на хитлеристка Германия правят все по-несигурна перспективата пред българския монарх. В средата на август 1943 г. той предприема поредното си посещение при Адолф Хитлер. Към 20–21 август неочаквано заболява тежко и след едноседмични мъчения умира на 28 август. Смъртта му е съвсем неочаквана и причините за нея и до днес остават неизяснени. На престола веднага е въздигнат синът му княз Симеон под името цар Симеон II. Поради непълнолетието му вместо него функциите на монарха се поемат от Регентство в състав: професор Богдан Филов, княз Кирил Преславски и ген. Н. Михов.\r\n1938 г.\r\nПубликувана е Наредба-закон за държавен надзор върху дружествата и сдруженията.\r\n1928 г.\r\nВ Бургас завършва учредителният събор от 13 делегати на Съюза на евангелските петдесятни църкви в България. Оглавен е от пастор Николай Николов. Едновременно се оформя движението на Независимите петдесятни църкви около пастор Стоян Тинчев. Печатни органи на Съюза на евангелските петдесятни църкви са в. “Петдесятни вести” и сп. “Благовестител”.\r\n1923 г.\r\nПроизнесена е присъдата на Третия Държавен съд срещу министрите от кабинета на Васил Радославов. Шестима са осъдени на доживотен затвор, а останалите - на 10-15 години затвор.\r\nВасил Христов Радославов е политически и държавен деец, действащ член на БАН. Роден е на 15 юли 1854 г. в Ловеч. Завършва право в Хайделберг, Германия, защитава и докторат. След като се завръща в България, става един от лидерите на Либералната партия. Участва неколкократно в управлението на държавата като министър на правосъдието (29 юни 1884 г. – 15 юли 1886 г., 9 – 12 август. 1886 г.), министър на вътрешните работи (12 август 1886 г. – 28 юни 1887 г.). По време на Регентството е министър-председател (16 август 1886 г. – 28 юни 1887 г.). При управлението на Стефан Стамболов (1887 г. – 1894 г.) оглавява т. нар. легална опозиция. Включен е в състава на коалиционното правителство на К. Стоилов като министър на правосъдието (19 май – 17 септември 1894 г.) и министър на народното просвещение (17 септември – 9 декември 1894 г.). По-късно минава в опозиция на управляващата Народна партия (1894 г. – 1899 г.). Радославов е министър на вътрешните работи от 18 януари 1899 г. до 27 ноември 1900 г. Определя до голяма степен политиката на правителството, поради което управлението през периода 1899 г. – 1901 г. е известно като Радославов режим. През лятото на 1903 г. Радославов е обвинен в измяна на родината и княза, в използване на властта за лично облагодетелстване и е осъден от Държавен съд на осем месеца затвор и отнемане завинаги на гражданските и политическите права. Няколко месеца по-късно е амнистиран. Отново е министър-председател в един от най-тежките периоди за България (4 юли 1913 г.–21 юни 1918 г.). Едновременно с това до 21 септември 1915 г. е министър на вътрешните работи и народното здраве, а след това и министър на външните работи и изповеданията. След подписването на Солунското примирие 1918 г. емигрира в Германия. Осъден е задочно от Държавен съд като един от главните виновници за втората национална катастрофа. Васил Радославов умира през 1929 година.\r\n1919 г.\r\nИзпълнителният комитет на македонските братства иска да бъде допусната негова делегация до Парижката конференция. Искането е подновено на 26 май и е последвано от петиция с 19 000 подписа на глави на семейства.\r\nМакедонските дружества и братства са организации на бежанци и преселници от Македония в България. Задачата, която си поставят, е да подпомагат своите сънародници от европейските предели на Османската империя, останали под властта на Високата порта. Първите дружества се появяват още в началото на 80-те години на XIX в., но между тях не съществува никаква връзка. Първият опит да се обединят е предприет през 1885 година, но без успех. Идеята за обединение се реализира 10 години по-късно, когато през март 1895 г. се полагат основите на Македонския комитет, преименуван малко по-късно във Върховен македоно-одрински комитет. След като през 1900 г. към тях се присъединяват и клоновете на дружество “Странджа”, те се преименуват в македоно-одрински дружества. С разтурянето на ВМОК през 1903 г. македоно-одринските дружества продължават да съществуват като благотворителни братства. През 1905 г. те се обединяват в една организация, наречена Съюз на македоно-одринските благотворителни братства. По време на войните от 1912-1913 г. подпомагат активно образуването и действията на Македоно-одринското опълчение. Въпреки поражението на България в Първата световна война (1914-1918 г.) пред мирната конференция в Париж (1919-1920 г.) застъпват идеята за присъединяване на Македония към свободната българска държава. През есента на 1920 г., когато е свикан Вторият велик събор на братствата, в техните редове се извършва разцепление. Една малка група излиза от тях и се обособява в Македонска федеративна организация. Останалата част поддържа тесни контакти с нелегалната Вътрешна македонска революционна организация, възстановена след края на Първата световна война от Т. Александров и ген. Ал. Протогеров. През януари 1923 г. между братствата и федералистите е постигнато обединение, което просъществува твърде кратко време. След последвалото разединение между тях Съюзът на македонските братства продължава да следва линията на ВМРО. Организацията просъществува до извършването на държавния преврат на 19 май 1934 г., когато заедно с другите политически, синдикални и националнореволюционни организации е разтурена. Печатни органи са в. “Македония” (1919-1923 г.) и “Независима Македония” (1923-1926 г.).\r\n1916 г.\r\nВ 24.00 ч на 31 март България преминава от Юлианския към Григорианския календар и вместо 1 април настъпва 14 април.\r\nПри завоюването на Египет римляните се запознават с новия за тях начин на времеизчисляване и Юлий Цезар решава да го въведе в Рим, но с по-голяма точност, за да свърже слънчевата година с европейското положение на Слънцето, с европейската пролет, лято и т. н. По нареждане на Юлий Цезар александрийският математик Созиген създава римски календар, наречен Юлиански. Той е въведен във Римската империя на 1 януари 46 пр. Хр. Така от 1 януари започва началото на годината. В Юлианския календар продължителността на годината е 365 дни и 6 часа. Всяка четвърта година се смята за високосна и се състои от 366 дни.\r\nГръцкият астроном Метон (ок. 400 пр. Хр.) открива, че 19 лунни години съвпадат по продължителност с 19 слънчеви години (имат 6 935 денонощия). Това е т. нар. цикъл на Метон, който показва, че ако първият месец на лунната година съвпада точно с първия месец на слънчевата година, то след 19 години се повтаря това съвпадение. Благодарение на откритието на Метон съгласуването на лунното изчисление с египетската слънчева година става лесно. По-трудно се оказва съгласуването на лунния календар с Юлианския, тъй като 19-годишен период от юлиански години има не 6 939, а 6 936 денонощия и 18 часа. По такъв начин юлианската година изостава с 4 дни от лунната. Това изоставане има много малък период и след четири 19-годишни цикъла (76 год.) лунният календар ще изпревари слънчевия с 19 дни, но Юлианския календар с прибавените 19 дни ще се върне назад. Затова след 76 години началото на лунната година съвпада точно с началото на юлианската. Изчислените по лунния цикъл фази на Луната, ще съвпаднат със същите юлиански числа и месеци, както преди 76 години. Така за 76 слънчеви години точно изтичат 76 лунни и 76 юлиански. По такъв начин следващата година от новия цикъл ще започне не само в един и същи ден, но и в един и същи час от денонощието. Римско- християнският монах Дионисий Млади определя, че годината на Христовото рождение съвпада със 754 г. от основаването на Рим. С това се слага началото на християнската ера от рождението на Иисус Христос.\r\n1915 г.\r\nОбнародван е Закон за обединение на фондовете за работнически застраховки - създава се централизиран фонд.\r\n1909 г.\r\nОт 31 март до 15 април се правият опити за преврат на старотурците в Цариград. Опитите са потушени от младотурците с подкрепата на четите на Я. Сандански и Хр. Чернопеев. На 27 април султан Абдул Хамид II е детрониран и заместен от брат си Мехмед V.\r\nМладотурците са членовете на турската националистическа организация “Иттихад ве тераки” (Комитет “Единение и напредък”). Тя е основана в 1889 г. с цел да се бори срещу султанския абсолютизъм и икономическата изостаналост на Османската империя. Организират и провеждат Младотурската революция (1908 г.), след което се отказват от много от своите идеи и на практика продължават политиката на старата султанска Турция. С поражението на Турция в Първата световна война (1914–1918 г.) техният авторитет е силно накърнен и те са отстранени от управлението на страната от Кемал Ататюрк.\r\nг.\r\n1903 г.\r\nВ кабинета на д-р Данев влиза като военен министър генерал Михаил Савов. За четири години той преустройва българската армия. През Балканската война е фактически главнокомандващ. Два дена след акта от 16 юли 1913 г. правителството го уволнява от поста помощник-главнокомандващ. През 1920 г. Стамболийски изпраща Савов за пълномощен министър в Париж. Уволнен е след преврата на 9 юни 1923 г., той не се завръща в България. Умира през 1928 г. във френското селце Сен-Валие дьо Тией.\r\n1900 г.\r\nСпрян е от печат в. “Народна защита”. Обществено-политическият вестник излиза два пъти седмично в София от 26 ноември 1897 г. Изданието е близко до Д. Греков, лидер на Народнолибералната партия (стамболовисти). Редактори са А. С. Василев, Ст. Блажов и др.\r\n1878 г.\r\nСъздадена e Българска земска войска на наборен принцип. Формирана е учебна рота в Пловдив. Сформира се според статута “Временни правила за Българската земска войска”. Начело на войската е поставен руският ген. А. Н. Шелейховски, активно подпомаган от първия военен министър на България руския ген. П. Д. Паренсов. Основа за изграждането на Българска земска войска става Опълчението. Наред с това Временното руско управление въвежда задължителна военна повинност за мъжете от 20 до 30 г. със срок на служба за редовия състав 10 г. От тях 4 години в Действащата армия и 6 години в запас. Още през април 1878 г. е свикан първият набор от около 9000 души, а малко по-късно и вторият – над 20 000. За тяхното въоръжаване руското командване предоставя безвъзмездно необходимото оръжие. Офицерският кадър се формира от руски офицери и от български офицери на руска военна служба. На 8 юли 1878 г. в София е открито военно училище за обучение на командни кадри. Унтерофицери (сержанти) и фелдфебели (старшини) се подготвят в Търновската унтерофицерска царска школа. Обучението на офицерския кадър и на цялата армия се осъществява по руски устави. Българска земска войска съществува до 1879 г.На тази дата са родени:\r\n1955 г.\r\nРоден е Филип Димитров, министър-председател на България\r\n1948 г.\r\nРоден е Иван Яхнаджиев - български художник живописец, наричан “българския Матис”. През 1977 г. завършва Националната художествена академия “Николай Павлович”, специалност “Живопис” в класа на проф. Д. Узунов. От 1977 до 2000 г. има над 40 самостоятелни изложби в България и повече от 20 самостоятелни изложби в Белгия (1987 г., 1988 г., 1989 г.), Италия (1990 г.), Турция (1992 г.), Гърция (1992 г.), Холандия (1992 г.), Кипър (1994 г.), Берлин (1996 г.) и др. Илюстрира стихосбирката на Ханс Раймунд. “Послепис за рухнали митове” (1994 г.); Георг Тракъл “Духовно здрачаване” (1995 г.), Райнер Кунус “Сън в изгнание” (1996 г.).\r\n1930 г.\r\nРоден е Людмил Георгиев - български джазмузикант, кларнетист, алтсаксофонист, вокалист, композитор и публицист. Той израства в музикантска среда (всичките му роднини са музиканти) и по естествен начин става продължител на традицията. Започва да се занимава със суинг през 1946 г., като сформира бигбенд от ученици от различни софийски гимназии, останал в историята на бълг. музика с името “Джаза на младите”. През 50-те години на ХХ в. Георгиев преминава през “Естрадния оркестър” на Е. Георгиев и “Оптимистите” на Б. Сакеларов. От 1964 г. до 1969 г. ръководи оркестър “София”. През 70-те години на ХХ в. работи предимно в чужбина с Е. Казасян и Л. Иванова. До 1990 г., когато се пенсионира, Георгиев работи в бигбенда на БНР. С това, разбира се, не приключва неговата музикантска кариера - той продължава да свири и пее по джазклубовете в страната. Работи с всички именити български джазмени. Той е сред организаторите, неизменен участник във всички джазсрещи и фестивали. Широките му познания и повествователните му умения помагат за популяризиране на джаза в България - участник и водещ е на много радио- и тв предавания. Георгиев е автор на книгите “Гласове на джаза”, “Звезди на джаза” и “Звезди на шоубизнеса”. През 1998 г. той организира концерт “100 години Гершуин” в Зала 1 на НДК. В началото на ХХI в. Георгиев все още е сред активните джазмузиканти, сътрудничи предимно с В. Петров, Р. Тосков, С. Щерев и др. Дискографията му включва “Среднощен час” (1974 г.; с бигбенда на БНР), “Идея” (1978 г.; с Данчо Капитанов, Марио Станчев, Теодоси Стойков и Петър Славов), “Интимен блус” (1983 г.; с А. Дончев), “Реминисценция”\" (1991 г.; с “Акустична версия”), “Звезди” (1994 г.).На тази дата умират:\r\n2004 г.\r\nУмира Иван Костов, български геолог, минералог-кристалограф.\r\nРоден е през 1913 година в Пловдив. Работи главно в областта на минералогията. Той е дългогодишен директор на Националния природонаучен музей и академик на Българската академия на науките. Автор е на повече от 250 научни труда, голяма част от които са публикувани в чуждестранни издания. Неговият монографичен учебник по \"Минералогия\" (последно издание 1993 г.) е преведен на английски и руски език. Учебникът му по \"Кристалография\" е с четири издания в България и едно на руски език. Съавтор е в колектив на 4-то научно откритие в България, свързано с еволюцията на кристаломорфологията на минералите. Бил е президент на Международната минералогическа асоциация (1982-1986).\r\n2002 г.\r\nУмира Слав Христов Караславов - български писател белетрист и поет. Завършва гимназия в Първомай. Работи като пътуващ журналист. Редактор е във в-к “Народна младеж”, в-к “Септемврийче”, Радио София. Работи и в изданията “Народна младеж” и “Български писател”. Главен секретар е на СБП за периода 1972-1979 г. Главен редактор е и на ИК “Иван Вазов”. Негови стихосбирки са:“Ехо от кавалите” (1959 г.), “На бял камък” (1961 г.), “Насаме със сина” (1965 г.), “Приемете ме и такъв” (1967 г.), “Поеми” (1973 г.), “Априлски пространства” (1976 г.), “Безводни реки” (1979 г.), “Дуел” (1981 г.), “Снегопад” (1983 г.), “Сватбено пътуване. Интимна лирика” (1985 г.), “Ракета. Стихове за деца” (1987 г.) и др. Белетристичното му творчество е обърнато към историята: “Приятел със смъртта” (1967 г.), “Хроника за Хаджи Димитър” (1968 г.), “Неуспешно следствие” (1980 г.), “В дните на цар Ивайло” (1981 г.), “В дните на цар Ивайло, на хан Ногай, на Георги Тертер и Теодор Светослав” (1984 г.), “Детрониране на величията” (1986 г.), тетралогията “...И се възвисиха Асеневци” (1976 г.), трилогията “Солунските братя” (1978-1979 г.). Автор е също на пътеписи, пиеси, произведения за деца и юноши.\r\n1931 г.\r\nУмира Иван Петков Стайков - български композитор, аранжор и пианист. Завършва БДК, специалност пиано. Той е член на СБК. Автор е на оркестрови пиеси, филмова музика (“Двойникът”, “Господин за един ден”), мюзикъли, автор е и на музиката към първия български филмов мюзикъл “Бягство по Ропотамо”. В средата на 50-те години заедно с Е. Георгиев е сред първите автори на оригинални аранжименти за български песни. Стайков е един от основните сътрудници на Естрадния оркестър на БНР, автор на аранжименти за бигбенд. Активен участник е в първите издания на “Златният Орфей”. Основна изпълнителка на неговите песни е М. Николова. Има принос за създаване на репертоара от джазови пиеси на Естрадния оркестър на КТР. Възстановява по скици, довършва и оркестрира II симфония на Д. Ненов “Поема на българската земя” (1982 г.). Стайков е удостоен с орден “Кирил и Методий”, I степен.За изготвянето на историческата справка на Агенция “Фокус” са използвани следните източници:\r\nЕнциклопедия “България” - Издателство на БАН, 1982 г.;\r\nЕнциклопедия “Британика” (2004 г.);\r\nБолшая Советская Энциклопедия (1970 г.);\r\nФамилна енциклопедия “Larousse”;\r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;\r\nИстория на България по дати - Книгоиздателска къща “Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща “Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща “Емас”, 2001 г.;\r\nИстория на Русия - Книгоиздателска къща “Труд”, 2002 г.;\r\nИстория на Османската империя - Издателство “Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nNational Geographic Arhive;\r\nИсторически бюлетин – на “The New York Times”;\r\nИсторически бюлетин – на “The History Channel”;\r\nИсторически бюлетин – на “World of Quotes”;\r\nИсторически архив на Агенция “Фокус” - отдел “Архив и бази данни”;", "date": "2018.03.31", "title": "Денят 31 март в българската история"}
{"url": "http://www.focus-news.net/news/2018/03/31/2506149/anadolu-agency-donalad-tramp-i-redzhep-tayip-erdogan-obsazhdat-siriya-v-telefonen-razgovor.html", "text": "Американският президент Доналад Тръмп и турският президент Реджеп Тайип Ердоган обсъждат Сирия в телефонен разговор, предава турската Anadolu Agency.\r\nПо време на разговора двамата президенти са обсъдили двустранните отношения и регионалните проблеми – скорошното развитие на ситуациите в Сирия и Ирак, както и борбата с тероризма.\r\nДвамата лидери са потвърдили решимостта да засилят координацията и сътрудничеството като съюзници. Обсъдена е била и обстановката в Ивицата Газа във връзка с днешните палестински демонстрации, които целят Израел да бъде принуден да вдигне 10-годишната блокада на управляваната от  ХАМАС територия. Юлиян Марков", "date": "2018.03.31", "title": "Anadolu Agency: Доналад Тръмп и Реджеп Тайип Ердоган обсъждат Сирия в телефонен разговор"}
{"url": "http://www.focus-news.net/news/2018/03/31/2506154/afp-beliyat-dom-zamrazyava-sredstvata-za-vazstanovyavane-na-siriya.html", "text": "Белият дом е инструктирал Държавния департамент да замрази повече от 200 милиона долара във фондове за възстановяване на Сирия, пише американското издание The Wall Street Journal, цитиран от AFP.\r\nТова съобщение идва само ден след като американският президент Доналд Тръмп обяви в реч, че САЩ ще се оттеглят от Сирия „много скоро“, което е още едно доказателство за намеренията на президента. По време на речта си в Охайо Тръмп заявява, че войната срещу „Ислямска държава“ затихва и той иска същото да се случи с американското участие в Сирия. В момента САЩ има около две  хиляди военнослужещи в Източна Сирия, като част от международните усилия за борба срещу „Ислямска държава“. Юлиян Марков", "date": "2018.03.31", "title": "AFP: Белият дом замразява средствата за възстановяване на Сирия"}
{"url": "http://www.focus-news.net/news/2018/03/31/2506180/obozrevately-ukrayna-oshte-edna-strana-se-otkaza-da-goni-ruski-diplomati.html", "text": "България реши да не гони от страната руски дипломати във връзка с отравянето на бившия служител на ГРУ Сергей Скрипал във Великобритания. Това решение бе прието на провело се в София заседание на Съвета за сигурност. България е „солидарна с Великобритания, но няма да експулсира от страната руски дипломати“, предава „Обозреватель“.\r\nБългарският министър-председател Бойко Борисов съобщи, че София също връща в Москва своя посланик в Русия Бойко Коцев, по-рано привикан за консултации във връзка с химическото нападение в Солсбъри.  Виктор Турмаков", "date": "2018.03.31", "title": "„Обозреватель“ (Украйна): Още една страна се отказа да гони руски дипломати"}
{"url": "http://www.focus-news.net/news/2018/03/31/2506183/sofiya-vavezhda-se-vremenna-organizatsiya-na-dvizhenieto-za-reklamno-sabitie.html", "text": "Въвежда се временна организация на движението за рекламно събитие, съобщиха от пресцентъра на Столична община. От 8.30 до 19.30 часа днес и от 8.30 до 19.30 часа на 1 април се забранява престоят и паркирането на пътни превозни средства с изключение на автомобилите на участниците в мероприятието на ул. „Кн.Ал.Първи“, в частта до ул. „Сребърна“, от страната на градинката.", "date": "2018.03.31", "title": "София: Въвежда се временна организация на движението за рекламно събитие"}
{"url": "http://www.focus-news.net/news/2018/03/31/2506186/sofiya-olimpiyski-legendi-i-diplomati-shte-se-vklyuchat-vav-veloshestvieto-i-velokarnavala-sofiya-kara-kolelo.html", "text": "Олимпийските легенди Йордан Йовчев и Евгения Раданова, младият талант в алпийските ски Алберт Попов и участничката на Олимпиадата в ПьонгЧанг Теодора Пенчева ще поведат колоната на Велошествието и Велокарнавала от площад \"Народно събрание\" до Южния парк. Това съобщиха от пресцентъра на Столична община. Събитието се организира за втора поредна година от София – Европейска столица на спорта, Център за градска мобилност и Столична община под мотото „София кара колело“.\r\nУчастниците и желаещите да ги подкрепят се събират от 10.00 часа край паметника на Цар Освободител, а стартът е точно в 11.30 часа. Специалисти по анимацията и карнавалната украса ще помагат велосипедите да имат по-атрактивна визия. Шествието ще бъде водено от специална озвучена платформа, на която ще бъде световната и европейска шампионка Християна Тодорова. Олимпийска медалистка от Рио е лице на инициативата София – Европейска столица на спорта.\r\nВелошествието ще премине по маршрут покрай Перловската река до Южния парк, където предстоят много състезания, концерти, танци, викторини и забавни игри с награди.\r\nПроявата е част от кампанията на Столична община „Мисли чисто“, в която известни хора – общественици, спортисти, музиканти, приемат предизвикателството в рамките на ден или седмица да слязат от собствения си автомобил и да се возят с градския транспорт, като междувременно споделят своите впечатления в собствените си социални канали с единен хаштаг.\r\nОрганизаторите са осигурили аниматори, които ще помогнат на всички желаещи да участват във Велокарнавала да украсят своите колела. След пристигането в Южния парк ще има и специални конкурси за най-добра визия, за най-атрактивно каране на велосипед и т.н. Там ще се организират и много забавни игри, състезания за децата с МТБ ХСО, екоигри за малчуганите и анимация, тестове на велосипеди и на продукти за активен живот, томболи с награди.\r\nПрограмата за събота предвижда:\r\n- 10.00 часа - Записване за велошествието и карнавална украса;\r\n- 11.30 часа - Старт на Велошествието и Велокарнавала;\r\n- 12.00 часа - Пристигане на колоната в Южния парк\r\n- 12.15 часа - Състезание за децата с МТБ ХСО (БКЛ);\r\n- 12.15 часа - Планинско колоездене за децата с DRAG;\r\n- 12.15 часа - Изпълнения на сцената на ученици от 144 училище;\r\n- 12.30 часа - Томбола с игри и награди за участниците;\r\n- 13.00 часа - Велообучение и безопасност за деца с DRAG;\r\n- 13.30 часа - Награждаване на призьорите в състезанията.\r\nВъв шествието ще се включат и много представители на посолства в България. Досега потвърждение има от дипломатите на Дания, Германия, Холандия и др. Събитието се организира с подкрепата на Софийска вода, DRAG, списание 360, Долчини, 5kmrun.bg и Българска колоездачна лига. Маршрутът може да си види в специалната Facebook страница на събитието с име \"Велошествие и Велокарнавал София кара колело\".", "date": "2018.03.31", "title": "София: Олимпийски легенди и дипломати ще се включат във Велошествието и Велокарнавала „София кара колело“"}
{"url": "http://www.focus-news.net/news/2018/03/31/2506184/denyat-31-mart-svetovnata-istoriya.html", "text": "През 1282 г. в Палермо избухва въстание срещу французите в Сицилия, известно като Сицилианска вечерня. Въстанието е против Шарл I Анжуйски, наложил властта си над Сицилийското кралство през 1268 г. Повод за бунта стават оскърбленията, отправени към сицилианските жени от френски войници. През април вълненията обхващат целия остров и повечето французи - около 4000 - са убити. Арагонският крал Педро III е повикан на помощ и пристига в Сицилия през септември 1282 г. Сицилианска вечерня е подпомогната и от византийския император Михаил VIII Палеолог.\r\nОткрита е Айфеловата кула, висока 317 метра. Според околната температура, височината й може да се промени с до 8 см заради разширението на метала. Конструкцията й съдържа над 18 000 метални части и 2 500 000 нита, тежи над 10 000 тона. До върха се стига по 1792 стъпала, което е годината на обявяване на Първата Френска Република. И още: От създаването й насам тя е била пребоядисвана 17 пъти, или по един път на всеки 7 години. Цветовете са били сменяни няколко пъти: отначало кафяво-червено, след това бежово-жълто и последно - бронзово. За да бъде препокрита кулата, са нужни 60 тона боя и 25 бояджии, които да работят повече от една година.\r\nПрез 1966 г. е изстрелян в Космоса съветският космически апарат “Луна 10”, а четири години по-късно, през 1970 г., след 12 години, прекарани в космоса, друг космически апарат - „Експлорър” 1 влиза обратно в земната атмосфера.\r\nВ Албания се провеждат първите многопартийни избори през 1991 г.\r\nНа 31 март са родени: философът Рене Декарт, австрийският композитор Йозеф Хайдн, американският актьор Ричард Чембърлейн. На тази дата умира физикът Исак Нютон.\r\n2016 г.\r\nД-р Хайнц Фишер, федерален президент на Република Австрия е удостоен с лента „Стара планина“ „за неговите изключително големи заслуги за развитието на българо-австрийските отношения“\r\n2016г.\r\nЗа първи път в историята на Социалистическа република Виетнам, представителка на нежния пол беше избрана за председател на Народното събрание\r\n2014 г.\r\nМеждународния съд на ООН е постановява, че антарктическата китоловна програма на Япония не е за научни цели и трябва да бъде прекратена. Ловът на китове е традиционен в Япония от XII век и продължава като маскиран за научни изследвания и след 1986 г. когато Международната комисия по лова на китове налага мораториум върху лова с търговски цели.\r\n2013 г.\r\nРъководителят на метежниците Мишел Джотодия се самообявява за президент на Централноафриканската република.\r\n2012 г.\r\nПрезидентът на Мавриций Анеруд Джугнаут подава оставка.\r\n2011 г.\r\nМинистър председателя на Мали Модибо Сидибе подава в оставка.\r\n2010 г.\r\nСтраните подписали Променения договор от Брюксел решават да прекратят договора за Западноевропейският съюз, като всички дейности на западноевропейския съюз постепенно се прекратяват до юни 2011 година\r\n2006 г.\r\nКонституционния съд на Босна и Херцеговина решава, че герба на Република Сръбска се явява дискриминационен спрямо останалите две общности в страната — бошняци и хървати, тъй като в този му вид е сръбски символ.\r\n2005 г.\r\nДепутатите от законодателното събрание на ЕАО (Еврейска автономна област) създават работна група за подготовка към изменения в официалното название на региона. Според тях, думата автономна в названието на ЕАО е анахронизъм, тъй като почти 15 години областта се явява самостоятелен субект на Федерацията.\r\n2005 г.\r\nПринц Албер II поема ръководството на княжество Монако.\r\n2001 г.\r\nОфициално е открито Бразилското метро.\r\n1991 г.\r\nВ Албания се провеждат първите многопартийни избори. От 1991 г. в резултат на промените, обхванали цяла Източна Европа, в Албания е налице “тиха революция”. На 20 април 1991 г. страната е обявена за република. Парламентът се избира за срок от 4 години и има 140 депутати. Сто депутати се избират директно. Четиридесет депутати се избират от листи на партии или коалиции според тяхното представяне в изборите. През 1992 г. за президент е избран Сали Бериша, а през 1996 г. изборите печели демократическата опозиция. На 24 юли 1997 г. за президент е избран Реджеп Мейдани, а за министър-председател - Пандели Майко. На 2 октомври 1998 г. е сформирано правителство. Президент от 24 юли 2002 г. е Алфред Моисиу, а министър председател- Фатос Нано.\r\n1982 г.\r\nПодписан е договор за икономическо, търговско и техническо сътрудничество с Алжир за периода до края на 1985 г. В Алжир е развито производството на вина, южни плодове, памук, маслини, цинк, фосфати и др. Отношенията между България и Алжир датират от периода на борбата за независимост на АДНР (Алжирска Демократична и Народна Република). Дипломатически отношения са установени на 20 март 1962 г. - 3 месеца преди провъзгласяването на независимостта на Алжир. Първият извънреден и пълномощен посланик на Алжир у нас връчва акредитивните си писма на 12 декември 1963 г. До момента няма промени в дипломатическите отношения и ранга на дипломатическите представителства и представители , разменени между Р България и АДНР.\r\n1979 г.\r\nПоследният британски войник напуска Малта — денят е обявен за Ден на свободата.\r\n1970 г.\r\nСлед 12 години, прекарани в космоса, Експлорър 1 влиза обратно в земната атмосфера. Експлорър 1 е проектиран и построен от Реактивната лаборатория JPL, а ракетата-носител Юпитер-С е модифицирана от Армейската балистична ракетна агенция ABMA, за да бъде пригодена да пренесе сателитен товар – в резултат новата ракета става известна с името Джуно 1. Сглобяването на Експлорър 1 и модификацията на Юпитер-С отнемат 84 дена. Преди работата по тях да е приключила, СССР вече изстрелват втория си спътник – Спутник 2 - на 3 ноември 1957 г. Мисията Експлорър 1 способства за откриването на поясите на Ван Алън.\r\nОбщото тегло на спътника е почти 14 килограма, от които 8.3 килограма е инструментариумът. Електрозахранването е предоставено от никелово-кадмиеви химически батерии, които съставят около 40% от цялото тегло. Предоставената електроенергия поддържа високоенергийния предавател в продължение на 31 дена и нискоенергийния предавател в продължение на 105 дена. Експлорър 1 спира предаването на информация на 23 май 1958 г. с изчерпването на батериите си, но остава в орбита повече от 12 години. На 31 март 1970 г. прави възпламенително обратно влизане в атмосферата над Тихия океан. Експлорър 1 е първият космически апарат от програмата Експлорър, която към ноември 2004 г. е изстреляла 83 космически сонди.\r\n1966 г.\r\nИзстрелян е съветският космически апарат “Луна 10”. “Луна 10” (“Луник 10”) е непилотирана космическа мисия от съветската програма “Луна”. Апаратът е изстрелян към Луната от платформа в орбита около Земята. Сондата става първият изкуствен сателит на Луната (или на друго (освен Земата) небесно тяло изобщо). Космическият съд влиза в лунна орбита на 3 април 1966 г. и завършва първата си обиколка 3 часа по-късно. С негова помощ са проведени различни изследвания на космическите лъчения, както и на гравитацията на земния спътник. Апаратът предава обратно до Земята Интернационала по време на Двадесет и третия конгрес на КПСС. “Луна 10”, захранван от батерии, е в действие в продължение на 460 обиколки около Луната и провежда 219 активни предавания на информация, преди радиосигналите да прекъснат на 30 май 1966 г.\r\n1917 г.\r\nСАЩ купуват от Дания група острови в Карибско море за $25 млн, които по-късно преименуват на Американски Вирджински острови.\r\n1909 г.\r\nОт 31 март до 15 април се правият опити за преврат на старотурците в Цариград. Опитите са потушени от младотурците с подкрепата на четите на Я. Сандански и Хр. Чернопеев. На 27 април султан Абдул Хамид II е детрониран и заместен от брат си Мехмед V.\r\nМладотурците са членовете на турската националистическа организация “Иттихад ве тераки” (Комитет “Единение и напредък”). Тя е основана в 1889 г. с цел да се бори срещу султанския абсолютизъм и икономическата изостаналост на Османската империя. Организират и провеждат Младотурската революция (1908 г.), след което се отказват от много от своите идеи и на практика продължават политиката на старата султанска Турция. С поражението на Турция в Първата световна война (1914–1918 г.) техният авторитет е силно накърнен и те са отстранени от управлението на страната от Кемал Ататюрк.\r\n1889 г.\r\nСъстои се официалното откриване на Айфеловата кула. Кулата е построена от стоманени конструкции по проект на инж. А. Г. Айфел. Тя символизира развитието на техниката и технологиите през ХIХ век. Височината й е 300 м, а теглото - 9 000 тона. Айфеловата кула има 3 площадки, разположени на височини 53,63 м, 115,73 м и 276,13 м от земята. Върху кулата. са монтирани тв предавателни антени. Заедно с антените общата й височина е 320 м.\r\n1877 г.\r\nПредставители на шестте велики сили подписват в Лондон общ протокол, с който на турското правителство се предлага да започне извършването на реформи в балканските си провинции.\r\n1848 г.\r\nЗапочва общогерманско събрание във Франкфурт на Майн. Представителите на либералната опозиция се обявяват против обявяването на Германия за република. Левите демократи, които нямат голямо политическо влияние в обществото, искат да обявят Германия за децентрализирана конфедеративна република и се опитват да вдигнат въстание в Баден, но то е бързо потушено. На 18 май 1848 г. започва своята работа общогерманско Национално събрание във Франкфурт на Майн, като основната му задача е да изработи нова конституция. Болшинство в това събрание имат либералите центристи. През 1849 г. Франкфуртското събрание създава имперска конституция, запазваща монархиите и границите между германските държави. Имперската корона е предложена на Фридрих Вилхелм IV, но той се отказва от нея. Пруският крал и други монарси отказват да признаят конституцията. Избухналото през пролетта и лятото на 1849 г. въстание в Западна и Южна Германия постепенно затихва и положението е окончателно овладяно от пруските войски. Франкфуртският парламент е разпуснат на 18 юни 1849 г.\r\n1790 г.\r\nМаксимилиан Робеспиер е избран за президент на Якобинския клуб. Той ръководи борбата срещу жирондистите, изразяващи интересите на едрата буржоазия и склонни към съглашателство с аристокрацията. Теоретически обосновава революционно -демократическата диктатура и терора като главно оръжие на революцията. Максимилиан Робеспиер става жертва на заговор на своите политически противници. Осъден е на смърт и е гилотиниран.\r\n1282 г.\r\nВ Палермо избухва въстание срещу французите в Сицилия, известно като Сицилианска вечерня. Въстанието е против Шарл I Анжуйски (на снимката), наложил властта си над Сицилийското кралство през 1268 г. Причините за въстанието са окончателното закрепостяване на селяните, насилията на френските рицари, злоупотребите на длъжностните лица, преместването на столицата от Палермо в Неапол. Повод за бунта стават оскърбленията, отправени към сицилианските жени от френски войници. През април вълненията обхващат целия остров и повечето французи - около 4 000 - са убити. Арагонският крал Педро III е повикан на помощ и пристига в Сицилия през септември 1282 г. Сицилианска вечерня е подпомогната и от византийския император Михаил VIII Палеолог.\r\n1078 г.\r\nВизантийският император Михаил VII е свален от престола след бунт на армията и е назначен за ефески митрополит. Михаил VII Дука е император от 24 октомври 1071 г. Той е племенник на император Константин Х Дука. Наричан е Парапинак - крадец, защото нарежда да се продава жито с по-малка мярка от законната. По време на управлението му Византийската империя е подложена на нападения от норманите в Италия и на селджукските турци в Мала Азия. В западните български земи през 1072 г. избухва бунт начело със скопския болярин Георги Войтех. Михаил VII Дука поддържа добри отношения с папа Григорий VII, но не успява да се съюзи със Запада за борба срещу селджукските турци.На тази дата са родени:\r\n1948 г.\r\nРоден е Ал Гор, вицепрезидент на САЩ, Нобелов лауреат през 2007 г.\r\n1935 г.\r\nРоден е Хърб Алпърт – американски тромпетист, композитор и вокал. Той свири на тромпет от дете, но впоследствие започва да свири на китара. Създава песни в тандем с Лу Адлър. През 1962 г. създава собствена звукозаписна фирма с Джери Мос – “A&M”. Удостоен е със 7 награди “Грамми”. Едно от големите му открития е “Карпентърс” (1970 г.). В края на 70-те години се оказва на гребена на диско-вълната. През 80-те записва със звезди като “Ю Би 40”, Джанет Джексън, Брайън Адамс, “Полис” и др. В началото на 90-те години опитва и хип-хоп. Единственият хит № 1, който пее, е “Keep Your Eye on Me” (1987 г.), по музика на Бърт Бакарак. В последния си албум за “А&М” – “Midnight Sun”, посвещава изпълнението на превърналата се в евъргрийн “Taste of Honey” на Стен Гец, един от последните албуми на големия саксофонист – “Apasionado” (1990 г.) е продуциран лично от Aлпърт. През 1994 г. Алпърт и Мос отново основават собствена фирма – “Almo Sounds”. Албуми: “The Lonely Bull” (1962 г.), “Herb Alpert’s Tijuana Brass, Vol. 2” (1963 г.), “South of Border” (1964 г.), “Whipped Cream & Other Delights” (1965 г.), “Going Places” (1965 г.), “What Now My Love” (1966 г.), “The Beat of the Brass” (1968 г.), “The Brass Is Comin” (1969 г.), “Rise” (1979 г.), “Magic Man” (1981 г.), “Bulish” (1984 г.), “Keep Your Eye on Me” (1987 г.), “Mudnight Sun” (1992 г.), “Second Wind” (1996 г.), “Passion Dance” (1997 г.), “Colors” (1999 г.).\r\n1934 г.\r\nРоден е Джордж Ричард Чембърлейн - американски актьор. Учи в Пелмон Колидж, където за първи път проявява вокални и актьорски данни. В киното е от 1960 г., но печели популярност с участието си в тв сериали. Става световно известен с образа на д-р Килдеър в едноименния сериал на NBC 1961-1966 г., за който получава “Златен глобус”. В театъра работи в “Нощта на игуаната”, “Бащи и синове”, снима се в Англия - в тв сериал “Портрет на една дама” (1968 г.), в психодрамите“Петулия” (1967 г.), “Лудата от Шапо” (1968 г.), в екранизации по Шекспир - “Юлий Цезар” (1970 г.), “Хамлет” (1971 г.), в биографичните филми “Влюбени жени” (1970 г.), “Лейди Каролина Лемб” (1972 г.), в поредица костюмни зрелищни филми - “Тримата мускетари” (1975 г.), “Четиримата мускетари” (1976 г.), “Сирано дьо Бержерак” (1976 г.), “Желязната маска” (1977 г.), “Пантофката и розата” (1978 г.), повтаряйки успеха на знаменития си предшественик във Великобритания Джон Баримор. Участва в австралийската драма “Последната вълна” (1978 г.), в популярния филм-катастрофа “Ад под небето” (1974 г. ). Нов етап в актьорската му кариера по пътя на творческата зрелост и майсторство се явяват знаменитите му тв изяви през 80-те год. - “Шогун” (1980 г. , “Златен глобус”), “Птиците умират сами” (1983 г., “Златен глобус”), “Валенберг - разказ за героя” (1984 г.), “Мечтата Запад” (1986 г.), “Кук и Пири” (1986 г.), “Казанова” (1987 г.), “Самоличността на Борн” (1988 г.), “Страх за кожата” (1990 г.). Участва още в “Телефонно убийство” (1987 г.), “Хищна птица” (1993 г.), “Изгубената дъщеря” (тв, 1997 г.), “Река, в която да се удавиш” (1997 г.), “Павилионът” (1999 г.).\r\n1906 г.\r\nРоден е Синъитиро Томонага - японски физик теоретик. През 1929 г. завършва университета в Киото. Работи в Научноизследователския институт по физика и химия под ръководството на Й. Нишин и в Лайпциг при В. Хайзенберг. От 1941 г. е професор в университета в Токио. Автор е на редица разработки по теория на неутроните, магнетизма и квантовата теория на полето. На Томонага принадлежи релативистка инвариантна формулировка на квантовата теория на вълновите полета. Лауреат е на Нобелова награда за 1965 г.\r\n1871 г.\r\nРоден е Артър Грифит – ирландски политик. По професия той е журналист. Един от основателите на “Шин Фейн” и лидер на дясното крило на партията. През 1910-1917 г. е председател, а след това заместник-председател на партията. Грифит не взема участие в Ирландското въстание през 1916 г. По време на партизанската война срещу Великобритания през 1919-1921 г. е в затвора, откъдето води преговори с английското правителство. На 6 декември 1921 г. Грифит подписва англо-ирландския договор за обособяване на териториите Южна и Централна Ирландия (свободната държава Ейре) при запазване на английското владение над Северна Ирландия. През януари 1922 г. става президент на новата държава и организира разправата с противниците на договора.\r\n1635 г.\r\nРоден е Джон Патрик Гордон (Петър Иванович) - руски генерал и контраадмирал, по народност шотландец. Известно време той служи в шведската и полската армия. През 1661 г. постъпва на служба в Русия и става военен наставник на Петър I Велики. Участва в Чигеринските (1676-1678 г.) и Кримските (1687 г., 1689 г.) походи на руската армия. Като командир на Бутирския полк през 1689 г. поддържа Петър I и му помага да победи сестра си София. Гордон е един от първите чуждестранни учители, помощници и съратници на Петър I при създаването на редовна армия и извършването на реформи. Командва отряд и ръководи обсадните действия в Азовските походи на Петър I (1695-1696 г.), участва и в потушаването на Стрелецкия бунт в Москва (1698 г.).\r\n1596 г.\r\nРоден е Рене Декарт - френски философ, физик, математик и физиолог. Родоначалник е на картезианството. Негова е прочутата аксиома: “Je pense, dons je suis” (“Мисля, следователно съществувам”, “Cogito ergo sum”). Декарт прави важни открития в много области на съвременното научно познание. Подхожда исторически към произхода и строежа на Вселената, създава аналитичната геометрия, формулира закон за рефракцията на лъчите на светлината и др. Отстоява своите идеи в спорове с видни философи на своето време, като Т. Хобс и П. Гасенди. Най-известните философски произведения на Декарт са: “Правила за ръководство на ума”, написано през 1628 г., но публикувано посмъртно през 1701 г., “Разсъждение за метода” (1637 г.), “Размишления върху първата философия” (1641 г.), “Начала на философията” (1644 г.), “Страстите на душата” (1649 г.).\r\n1519 г.\r\nРоден е Анри II - френски крал от династията Валоа. При неговото управлението продължават войните на Франция за обединение на всички френски територии. Кралят преследва хугенотите, а през 1559 г. издава едикт за смъртно наказание на еретиците. Съюзява се с немските протестантски князе и воюва срещу император Карл V. През 1559 г. в Като Камбрези Анри II подписва мирен договор, в резултат на който приключват Италианските войни. Умира след нещастен случай при рицарски турнир.На тази дата умират:\r\n2016г.\r\nУмира Имре Кертес - унгарски писател, оцелял от Освиенцим и лауреат на Нобелова награда за литература\r\n2016г.\r\nУмира Заха Хадид, британска архитектка - първата жена, спечелила награда \"Прицкер\".\r\n1945 г.\r\nОт тиф умира Ани Франк (родена на 12 юни 1929 г. във Франкфурт). Анелиезе Мари Франк е най-известната жертва на еврейския геноцид, Холокоста, нареден от Адолф Хитлер по време на Втората световна война. Когато немски войски окупират Нидерландия, Ани Франк и семейството й прекарват две години в укриване от нацистите в няколко стаи, защитавани от приятели-неевреи. Семейство Франк са открити през август 1944 г. и са изпратени в концентрационни лагери. Една година по-късно Ани Франк умира по време на епидемия от тиф в лагера Берген-Белсен близо до Хановер. Личният й дневник е публикуван през 1947 г. в Нидерландия под заглавието “Het Achterhuis”. Дневникът е преведен на повече от 50 езика и са продадени милиони копия от него. По-известна като “Дневникът на Ани Франк”, книгата продължава да е в печат по цял свят. Театрална версия на сюжета е поставена в Бродуей през 1955 г. и печели награда Пулицър. През 1997 г. преработена версия на пиесата е поставена отново в Бродуей, като ролята на Ани е дадена на Натали Портман.\r\n1917 г.\r\nУмира Емил Адолф фон Беринг - германски бактериолог и имунолог. Роден е през 1854 г. Работи заедно с Китасато в лабораторията на Кох в Берлин и от 1895 г. е професор по хигиена в Марбург. Пионер в серумната терапия, следващ работата на П. П. Е. Ру, Беринг демонстрира имунизация срещу дифтерия (през 1890 г.) и тетанус (1892 г.) чрез инжекции с антитоксини (термин, който той въвежда), разработени от него в сътрудничество с Китасато. Носител е на Нобелова награда “за Физиология или Медицина” за 1901 г.\r\n1894 г.\r\nУмира Павел Николаевич Яблочков – руски военен инженер, изобретател в областта на електротехниката. Завършва Николаевското инженерно училище през 1866 г. и Техническото галваническо училище в Петербург през 1869 г. Служи в сапьорен батальон в Киевската крепост. Основното изобретение на Яблочков е електрическата лампа, чийто принцип, дъгова лампа без регулатор, разработва през 1875 г. в Москва. Яблочков получава патента за лампата в Париж на 23 март 1876 г. (№ 112 024). Усъвършенства я, внедрява в практиката еднофазния променлив ток, разработва методи за разлагане на светлината и др. През 1879 г. той предлага да се организира централно производство на електроенергия и нейното транспортиране по места. През 1879 г. Томас Едисон усъвършенства електрическата лампа и от 1882 г. започва нейното фабрично производство. През 80-те години Яблочков се занимава с проблемите на производството и разпределението на електрическия ток, конструира електрически машини и различни химически генератори на ток. Участва в електротехническите изложби в Русия, Парижката електротехническа изложба, Първия конгрес на електротехниците. Яблочков е почетен член на Обществото на любителите на естествознанието, антропологията и етнографията в Москва и на Руското техническо общество.\r\n1727 г.\r\nУмира Исак Нютон - английски математик, механик, астроном и физик. През 1668 г. завършва университета в Кеймбридж. От 1672 г. е член на Лондонското кралско дружество, а от 1703 г. е негов президент. През 1699 г. става чуждестранен член на Френската АН. Директор е на Монетния двор на Великобритания от 1699 г. Негови съчинения са “Оптика” (1704 г.), “Математически принципи на натурфилософията” (1687 г.). Нютон разработва независимо от Лайбниц диференциалното и интегралното смятане, открива дисперсията на светлината, хроматичната аберация, изследва интерференцията и дифракцията, развива корпускулярната теория за светлината. Открива основните закони на класическата механика, закона за всеобщото притегляне, създава теория за движението на небесните тела.\r\n1340 г.\r\nУмира Иван I Данилович Калита - московски княз от 1325 г., велик княз на Владимир от 1328 г. Син е на московския княз Даниил Александрович, внук на Александър Невски. Изиграва важна роля за укрепването на Московското княжество и присъединяването на руските земи около Москва, използвайки помощта на Златната орда. Събира данъци за ордата, пресича народното недоволство, организира разправа над политическите си противници. Влиянието му се простира върху значителни територии на Североизточна Русия (Твер, Псков, Новгород и др.). Натрупва огромно богатство (откъдето идва и прозвището му Калита - кесия, портмоне), с което купува земи от чужди княжества и владения. По време на неговото управление Москва се превръща в митрополитски център и в столица на княжеството.\r\n1204 г.\r\nУмира Елинор Аквитанска (родена през 1122 г. в Бордо, Франция) – съпруга последователно на френския крал Луи VІІ и английския крал Хенри ІІ. Двама от синовете й (Ричард и Джон) стават крале на Англия. Първият брак на Елинор Аквитанска е анулиран през 1152 г., когато тя се омъжва за Хенри ІІ, тогава дук на Нормандия. Съпрузите закупуват земя и по този начин и власт, но Елинор заплашва управлението на Хенри, като подстрекава трима от синовете си да направят неуспешен бунт през 1173 г. Хенри хвърля Елинор в затвора за 15 години, но през 1189 г. тя помага на сина си Ричард (Ричард “Лъвското сърце”) да се възкачи на престола. В продължение на дълги години в негово отсъствие Елинор Аквитанска управлява Англия.За изготвянето на историческата справка на Агенция “Фокус” са използвани следните източници:\r\nЕнциклопедия “България” - Издателство на БАН, 1982 г.;\r\nЕнциклопедия “Британика” (2004 г.);\r\nБолшая Советская Энциклопедия (1970 г.);\r\nФамилна енциклопедия “Larousse”;\r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;\r\nИстория на България по дати - Книгоиздателска къща “Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща “Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща “Емас”, 2001 г.;\r\nИстория на Русия - Книгоиздателска къща “Труд”, 2002 г.;\r\nИстория на Османската империя - Издателство “Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nNational Geographic Arhive;\r\nИсторически бюлетин – на “The New York Times”;\r\nИсторически бюлетин – на “The History Channel”;\r\nИсторически бюлетин – на “World of Quotes”;\r\nИсторически архив на Агенция “Фокус” - отдел “Архив и бази данни”;", "date": "2018.03.31", "title": "Денят 31 март световната история"}
{"url": "http://www.focus-news.net/news/2018/03/31/2506187/plovdiv-negovo-visokopreosveshtenstvo-plovdivskiyat-mitropolit-nikolay-shte-oglavi-bogosluzheniyata-v-hram-sv-troitsa.html", "text": "Негово високопреосвещенство Пловдивският митрополит Николай ще оглави Чин на обновление и архиерейска св. Литургия в храм \"Св. Троица\" в Пловдив, предаде репортер на Агенция \"Фокус\". Начало: 09.00 часа. \r\nНикола ПЕТКОВ", "date": "2018.03.31", "title": "Пловдив: Негово високопреосвещенство Пловдивският митрополит Николай ще оглави богослуженията в храм \"Св. Троица\""}
{"url": "http://www.focus-news.net/news/2018/03/31/2506189/predstoyashti-mezhdunarodna-sabitiya-za-31-mart-agentsiya-fokus.html", "text": "Световноизвестният физик Стивън Хокинг ще бъде погребан.\r\n*** Първи концерт на южнокорейски изпълнители в Северна Корея за последното десетилетие.\r\n*** Следене на ситуацията около спора между Русия и Запада по \"Случая Скрипал\".\r\n*** В Сиера Леоне ще се проведат президентски избори.\r\n***", "date": "2018.03.31", "title": "Предстоящи международна събития за 31 март (Агенция \"Фокус\")"}
{"url": "http://www.focus-news.net/news/2018/03/31/2506188/sofiya-vavezhda-se-organizatsiya-na-dvizhenieto-za-podnovyavane-na-vremennata-avtobusna-liniya.html", "text": "Въвежда се организация на движението за подновяване на временната автобусна линия в София. Това съобщиха от пресцентъра на Столична община.\r\nЗа периода между 31 март 2018 г. и 1 юли 2018 г. в дните събота и неделя (без празника Великден, 6-9 април 2018 г.), „Център за градска мобилност“ организира експлоатацията на временна автобусна линия със следния маршрут: \r\nОт спирка “Метростанция Вардар” (за автобусни линии №№ 45 и 56 и разположена на ул. “Булина ливада”) по маршрута на автобусна линия № 56 до кръстовището на ул. “Траян Тенев” с ул. “Хармония” (митницата в кв. „Суходол“) и наляво по ул. “Хармония” до отклонението за сметището при кв. „Суходол“. \r\nЛинията ще обслужва спирки: \r\n- начална/крайна “Метростанция Вардар” за автобусна линия № 56; \r\n- “Ж.к. Западен парк” за автобусна линия № 56; \r\n- “Околовръстен път” за автобусна линия № 56; \r\n- Крайна/начална - “Новата гора на София (Суходол)” на мястото на залесяването. \r\nЧасове на тръгване от началните спирки: \r\n- “Метростанция Вардар” – 09:00, 10:30, 12:00, 13:30 и 15:00 часа; \r\n- “Новата гора на София (Суходол)” – 10:10, 11:40, 13:10, 14:40 и 16:00 часа.", "date": "2018.03.31", "title": "София: Въвежда се организация на движението за подновяване на временната автобусна линия"}
{"url": "http://www.focus-news.net/news/2018/03/31/2506177/sofiyaarhiereysko-bogosluzhenie-za-lazarova-sabota-shte-bade-otsluzheno-v-stolichniya-kvartal-gorublyane.html", "text": "Столичният храм „Св. вмчк. Георги Победоносец“ в кв.Горубляне ще отпразнува празника Възкресение Лазарово с Божествена св. Литургия, предаде репортер на Агенция \"Фокус\". \r\nПразничното богослужение, с благословението на Негово светейшество Българския патриарх и Софийски митрополит Неофит, ще бъде оглавено от Негово Преосвещенство Мелнишки епископ Герасим – главен секретар на Св. Синод на Българската православна църква. Начало: 9.00 часа. \r\nНикола ПЕТКОВ.", "date": "2018.03.31", "title": "София:Архиерейско богослужение за Лазарова събота ще бъде отслужено в столичния квартал Горубляне"}
{"url": "http://www.focus-news.net/news/2018/03/31/2506166/afp-savetat-za-sigurnost-na-oon-se-strahuva-ot-eskalatsiya-na-nasilieto-v-ivitsata-gaza.html", "text": "Съветът за сигурност на ООН се страхува от ескалация на насилието в Ивицата Газа. Това мнение е изразено след спешната среща в петък заради острите сблъсъци в Ивицата Газа по израело-палестинската граница, при които загинаха 16 души, предава AFP.\r\nВъпреки че на заседанието не беше съгласуване общо изявление генералният секретар на ООН Антонио Гутериш призова за „независимо и прозрачно разследване“ и потвърди „готовността“ на световната организация да съживи усилията за постигане на мир/\r\nЗаседанието беше свикано по искане на Кувейт. Великобритания и САЩ изразиха съжаление, че израелските представители не присъстват, тъй като празнуват Песах.\r\n„Докато евреите по света се събират на празничната маса, за да отбележат Песах, палестинците паднаха до ново ниско ниво, като използват ООН за да разпространяват лъжи за Израел“, пише в писмено изявление израелският представител в ООН Дани Данон\r\n„Рискът от ескалация е много реален. Има вероятност от нов конфликт в Ивицата Газа“, заявява представителят на Франция. Юлиян Марков", "date": "2018.03.31", "title": "AFP: Съветът за сигурност на ООН се страхува от ескалация на насилието в Ивицата Газа"}
{"url": "http://www.focus-news.net/news/2018/03/31/2506192/vidin-negovo-visokopreosveshtenstvo-vidinskiyat-mitropolit-daniil-shte-oglavi-bozhestvena-sveta-liturgiya-na-tsvetnitsa-v-katedralniya-hram-sv-dimitar.html", "text": "На Цветница архиерейска света Литургия в катедралния храм \"Св.  Димитър\", град Видин ще оглави Негово високопреосвещенство Видинският  митрополит Даниил, предаде репортер на Агенция \"Фокус\". Начало: 9.00 часа. \r\nНикола ПЕТКОВ", "date": "2018.03.31", "title": "Видин: Негово високопреосвещенство Видинският митрополит Даниил ще оглави Божествена света Литургия на Цветница в катедралния храм \"Св. Димитър\""}
{"url": "http://www.focus-news.net/news/2018/03/31/2506190/shumen-obshtinata-organizira-proletno-pochistvane.html", "text": "Община Шумен организира пролетно почистване на града и от администрацията призовават шуменци да се включат в инициативата за по-чист и красив град. Това съобщиха от пресцентъра на Общината. Общинската администрация приканва гражданите, директорите на училища, на учреждения и фирми да организират почистване на районите, където живеят, учат или работят. Кампанията ще обхване и селата в община Шумен, като следва да се спазва въведената вече организация – ако при почистването, освен битови има растителни и строителни отпадъци, те трябва да се събират на определените за целта терени за всяко село. За желаещите да участват в кампанията е предвидено раздаване на безплатни чували, като за целта в съботния ден са организирани четири пункта:\r\n1.\tот 09:00 до 10:00 часа – пред сградата на Младежкия дом\r\n2.\tот 09:00 до 10:00 часа – на паркинга до магазин БулМаг в кв. „Тракия“\r\n3.\tот 10:30 до 11:30 часа – на стария обръщач в кв. „Б. Българанов“, до 24-та детска градина\r\n4.\tот 10:30 до 11:30 часа – пред Народно читалище „Тодор Петков“ в кв. „Добруджа“\r\nСъбраните в чували отпадъци трябва да бъдат оставени в непосредствена близост до контейнерите за смет. Ако наблизо няма контейнери, чувалите трябва да бъдат изнесени в близост до пътя. Извозването на събраните отпадъци ще бъде осъществено от общинските предприятия „Строителство и благоустройство“, „Паркове и обредна дейност“ и „Чистота“. От Общината напомнят, че съгласно чл. 7, ал. 1 от Наредбата за управление на отпадъците в община Шумен почистването и поддържането на чистотата на прилежащите към сградите територии се осигурява от лицата, които експлоатират и стопанисват сградата. Община Шумен призовава гражданите да се включат в кампанията и да бъдат съпричастни към опазването и поддържането на чистотата в града.", "date": "2018.03.31", "title": "Шумен: Общината организира пролетно почистване"}
{"url": "http://www.focus-news.net/news/2018/03/31/2506191/sofiya-restartirat-osinovitelskite-aktsii-na-op-ekoravnovesie.html", "text": "От 12.00 часа ще се открие първата от серията изнесени инициативи, част от осиновителската кампания на ОП „Екоравновесие“ – „Подари си приятел“. Това съобщиха от пресцентъра на Столична община. В рамките на кампанията, кучета от общинските приюти се извеждат максимално близо до хората – в търговски центрове, паркове и градинки, за да може всеки желаещ да се запознае с тях и да ги поразходи. Предоставена е възможност за оформяне на документите на място, така че всеки, който си хареса животно, да може да си тръгне веднага с него. Припомняме, че кучетата от общинските приюти са обезпаразитени, кастрирани и чипирани, а осиновяването е напълно безплатно.\r\nКампанията „Подари си приятел“ са организира за втора поредна година. Благодарение на изнесените инициативи на екипа и доброволците на ОП „Екоравновесие“, осиновените кучета от общинските приюти през 2017 г. са близо 700. \r\nПървата инициатива от кампанията ще се състои утре, събота, 31 април, от 12:00 часа в Sofia Ring Mall.", "date": "2018.03.31", "title": "София: Рестартират осиновителските акции на ОП „Екоравновесие“"}
{"url": "http://www.focus-news.net/news/2018/03/31/2506195/plovdiv-negovo-visokopreosveshtenstvo-plovdiivskiyat-mitropolit-nikolay-shte-oglavi-bozhestvena-sveta-liturgiya-na-tsvetnitsa-v-mitropolitskiya-hram-sv-marina.html", "text": "На Цветница архиерейска света Литургия в митрополитския храм \"Св. Марина\" в град Пловдив ще оглави Негово високопреосвещенство Пловдивският  митрополит Николай, предаде репортер на Агенция \"Фокус\". Начало: 9.00 часа.         \r\nВечерта от 19.00 ч. в митрополитския храм “Св. Марина” ще започне \"Последование на Жениха\". \r\nНикола ПЕТКОВ", "date": "2018.03.31", "title": "Пловдив: Негово високопреосвещенство Пловдиивският митрополит Николай ще оглави Божествена света Литургия на Цветница в митрополитския храм \"Св. Марина\""}
{"url": "http://www.focus-news.net/news/2018/03/31/2506196/sofiya-vavezhda-se-vremenna-organizatsiya-na-dvizhenieto-za-izvarshvane-na-tekusht-remont-i-profilaktika-na-relsov-pat.html", "text": "Въвежда се временна организация на движението за извършване на текущ ремонт и профилактика на релсов път. Това съобщиха от пресцентъра на Столична община. Днес и на 1 април 2018 г., във връзка с извършване на текущ ремонт и профилактика на релсовия път по бул. “Цар Борис III” в участъка от трамвайно обръщателно колело “Бр. Бъкстон” до спирка “Ул. Райска градина” по маршрута на трамвайни линии №4, 5 и 11 се въвежда временна организация на движението. \r\nНа 31 март 2018 г. и на 1 април 2018 г. за времето от 04.30 часа до 16.00 часа се въвежда следната организация на движение: \r\n- Трамвайна линия №4 ще се движи от кв. „Орландовци“ до ж.к. „Бр. Бъкстон“; \r\n- Трамвайна линия №5 ще се движи от Съдебна палата до ТМ обръщателно колело „Бр. Бъкстон”; \r\n- Трамвайна линия №11 ще се движи от кв. “Илиянци” до ТМ обръщателно колело “Овча купел”, с експлоатационни показатели. \r\nСлед 16.00 часа на 31 март 2018 г. и 1 април 2018 г. движението на трамвайни линии №4, 5 и 11 ще се възстанови по постоянните маршрути. \r\nРазкрива се временна автобусна линия №5-ТМ с маршрут: кв. “Княжево” (начална и крайна спирки на автобусни линии № 58 и № 59), бул. “Цар Борис ІІІ”, надясно по бул. “Братя Бъкстон”, надясно по ул. “Тодор Каблешков” и наляво по бул. “Цар Борис ІІІ” по маршрута двупосочно. Автобусите ще спират на съществуващите автобусни спирки „Кв. Павлово”, „Бул. Цар Борис ІІІ”, „Кв. Овча купел” и „Бул. Братя Бъкстон” и на временни спирки в района на трамвайните спирки „Ул. Райска градина”, „Ул. Планинец” и “Бул. Никола Петков” в посока кв. „Княжево“.", "date": "2018.03.31", "title": "София: Въвежда се временна организация на движението за извършване на текущ ремонт и профилактика на релсов път"}
{"url": "http://www.focus-news.net/news/2018/03/31/2506193/sofiya-vavezhda-se-vremenna-organizatsiya-na-dvizhenieto-za-provezhdane-na-traditsionnoto-veloshestvie.html", "text": "Въвежда се временна организация на движението за провеждане на традиционното велошествие, съобщиха от пресцентъра на Столична община. От 00.00 часа до приключване на мероприятието на 31 март се забранява престоят и паркирането на пътни превозни средства на пл. „Народно събрание”. От 08.00 часа приключване на мероприятието същия ден се забранява влизането на пътни превозни средства по ул. „Цар Шишман” между ул. „Аксаков” и пл. „Народно събрание”. От 10.00 часа до приключване на мероприятието се забранява влизането на пътни превозни средства по бул. „Цар Освободител” между ул. „Г.С.Раковски” и бул. „Васил Левски”, само при необходимост и по преценка на отдел „Пътна полиция” при СДВР.", "date": "2018.03.31", "title": "София: Въвежда се временна организация на движението за провеждане на традиционното велошествие"}
{"url": "http://www.focus-news.net/news/2018/03/31/2506197/sliven-tsveten-kamerton-sabira-v-grada-mladi-izpalniteli-na-populyarna-muzika-ot-tsyalata-strana.html", "text": "И тази година Сливен два дни ще бъде сцена за талантливи млади изпълнители на популярна музика от цялата страна. Конкурсът „Цветен камертон“ по традиция се провежда около празника Цветница. Днес и на 1 април тази година ще се проведе 15-то му издание. Неговата цел е да утвърждава у младите хора интерес към най-доброто от българската и световна популярна песен, а също така да даде възможност за изява в областта на популярната музика. Това съобщиха от пресцентъра на Община Сливен.\r\n73 деца са заявили участие в националния конкурс. Участниците са разпределени в 4 възрастови групи. Първата група е за деца от 5 до 8 години, втората - от 9 до 11, третата - от 12 до 14 и четвъртата възрастова група - от 15 до 17 години. Изпълненията на младите таланти ще бъдат на сцената на зала „Сливен“.\r\nПредседател на журито е композиторът Хайгашод Агасян, а членове са певиците Теди Кацарова и Нора Караиванова и композиторът Светослав Лобошки.\r\nОрганизатори на конкурса са Община Сливен, Център за подкрепа на личностното развитие - Детски комплекс-Сливен, Военен клуб-Сливен и Школа за поп и рок изпълнители „Ритъм“ при Военен клуб-Сливен.", "date": "2018.03.31", "title": "Сливен: „Цветен камертон“ събира в града млади изпълнители на популярна музика от цялата страна"}
{"url": "http://www.focus-news.net/news/2018/03/31/2506181/lazarovden-e.html", "text": "Лазаровден е. Празникът е с подвижна дата - последната събота преди Страстната неделя. На него се изпълнява ритуала Лазаруване. Подевките (момичета на 13-14 години) се подготвят за лазаруване от Среднопостница (средата на великденския пост) или от Свети четиридесет ученици (9 март) - разучават пазарски песни и игри, избират си водачка. Девойките лазарки, пременени и накичени с венци и цветя, тръгват по групи от дома на водачката и обикалят къщите. Обикалянето става от обед на Лазарица до обед на Връбница. Понякога лазарките обличат невестини дрехи, защото невестите са „най-берекетлии\". Когато влязат в дома, пеят песни за всеки член от семейството, започвайки от най-стария. Песните на лазарките са за синове, внуци, малки деца, смели юнаци, прекрасни девойки и още по-прекрасна любов, за сила и юначество, за хубост, късмет и богатство - на всеки според положението му в семейството и професията.\r\nЛазарките се чакат с радост. Къща, в която са влезли лазарки, е честита през цялата година. Подаряват им се бели яйца (символ на нов живот и ново раждане), брашно, мас. На места лазарките изпълняват и песни за дъжд от обичая „пеперуда\", което е свързано със стопанския сезонен обрат. В Източна България се появяват повече „роли\" в лазаруването - Лазарова булка и боенек. Боенекът е артистична девойка в мъжки дрехи, с тояга или брадва в ръка. Момичето булка е по-малко и задължително трябва да е бащино и майчино (тоест да има живи родители).\r\nРитуалният танц на лазарките се нарича боенек - буйно несключено хоро, чиято основна идея е женитбата, и се свързва в християнско време с образа на възкръсналия Лазар. Докато играят на двора, лазарките подскачат високо - да растат високи посевите, да се плодят домашните животни. Извършва се обредно обхождане на ниви и ливади - отново с идеята за здраве и плодородие. На този ден ливадите се чистят от камъни, съчки и изсъхнала шума.\r\nНа лазарското хоро се събира цялото селище. На него оглеждат и избират пременените и щастливи бъдещи невести.\r\nВ Североизточна България се прави лазарска задушница, което е свързано с вярата, че на Връбница (Цветница) „разпускат умрелите\". В петък преди празника жените варят жито и приготвят обредни хлябове без мазнина - един голям и няколко малки в зависимост от броя на починалите. Гробовете се преливат вечерта срещу Лазарица, тогава се разчупва и голямата пита. Малките питки се раздават в събота сутринта.\r\nПазарски песни Лаленце се люлее на зелена ливада. Не е било лаленце, най е било детенце. Очите му - звездици, лицето му - трендафил.\r\nКак си кротко играло, така си кротко заспало. Майка му го будеше: - Стани, стани, детенце, да си видиш лазарки, как играят и пеят -шити поли развяват, жълти чехли потропват. На този ден празнуват хората с имена Лазар, Лазарина и техните производни.", "date": "2018.03.31", "title": "Лазаровден е"}
{"url": "http://www.focus-news.net/news/2018/03/31/2506199/stara-zagora-vavezhda-se-vremenna-organizatsiya-na-dvizhenieto-v-grada-vav-vrazka-s-provezhdaneto-na-maraton-stara-zagora.html", "text": "Въвежда се временна организация на движението в града във връзка с провеждането на маратон „Стара Загора“. Това съобщиха от пресцентъра на Общината. Във връзка с провеждането на маратон „Стара Загора“ се забраняват паркирането и престоят на моторни превозни средства за времето от 20.00 часа днес до 16.00 часа на 1 април 2018 година, в северното платно на бул. „Цар Симеон Велики“, в участъка от бул. „Никола Петков“ до бул. „Патриарх Евтимий“. Паркирането и престоят на моторни превозни средства ще бъдат забранени и на ул. „Кольо Ганчев“, в участъка между бул. „Цар Симеон Велики“ и ул. „Юрий Венелин“ за времето от 16.00 часа на 31 март 2018 година до 16.00 часа на 1 април 2018 година.\r\nОбщина Стара Загора препоръчва на водачите да се съобразят с въведените промени и ограничения на движението.", "date": "2018.03.31", "title": "Стара Загора: Въвежда се временна организация на движението в града във връзка с провеждането на маратон „Стара Загора“"}
{"url": "http://www.focus-news.net/news/2018/03/31/2506185/blagoevgrad-shte-se-provede-preskonferentsiya-na-zvezdite-ot-iv-mezhdunaroden-festival-blagoevrgad-blues-jazz2018.html", "text": "От 14.00 часа в конферентната зала на хотел \"Монте Кристо\" в Благоевград ще се проведе пресконференция на звездите от IV Международен фестивал \"Blagoevrgad Blues & Jazz\"'2018. Това съобщиха от пресцентъра на Община Благоевград. Ще бъдат представени интересни моменти от първата вечер и някоя от изненадите, които ще бъдат поднесени във втората фестивална вечер.", "date": "2018.03.31", "title": "Благоевград: Ще се проведе пресконференция на звездите от IV Международен фестивал \"Blagoevrgad Blues & Jazz\"'2018"}
{"url": "http://www.focus-news.net/news/2018/03/31/2506173/ombudsmanat-maya-manolova-shte-dari-paketi-s-hrana-ot-kampaniyata-velikden-za-vseki.html", "text": "От 09.00 часа, омбудсманът Мая Манолова ще присъства на празничната литургия по случай Лазаровден в столичния храм „Свети Великомъченик Георги Победоносец“ на ул. „Самоковско шосе“ № 75 в кв. „Горубляне“. Това съобщиха от пресцентъра на Омбудсмана на Република България.\r\nСлед края на църковната служба, пред храма националният обществен защитник ще дари пакети с храна на социално слаби и възрастни хора, събрани от доброволците на Националната кампания „Великден за всеки – дари празник на баба и дядо“.\r\nИнициативата се организира за трета поредна година от институцията на омбудсмана, като целта е да бъдат подпомогнати българските пенсионери, които няма да получат великденска надбавка от 40 лв., защото пенсията им надвишава с малко определения от правителството минимален праг до линията на бедност - 321 лв. \r\nНационалната кампания „Великден за всеки“ набира финансови средства и хранителни продукти за празничната трапеза на възрастните хора. Тя може да бъде подкрепена по банкова сметка в УниКредит Булбанк, разкрита конкретно и единствено за целите на кампанията, с титуляр Български Червен кръст:\r\nIBAN: BG53UNCR70001522802795\r\nБанков код: UNCRBGSF \r\nИли със SMS 1255 - на стойност 1 лев, освободен от ДДС\r\nЧрез on-line дарения от България и чужбина на сайта на БЧК – \r\nwww.redcross.bg.\r\nСредствата ще бъдат обърнати във ваучери, всеки на стойност по 20 лева, с които пенсионерите, определени по списъци на НОИ, ще могат да пазаруват в 5 000 магазина в цялата страна. / Кои са те тук: https://goo.gl/L7QZRg /\r\nВъзрастните хора ще получават своите ваучери от другата седмица с месечната си пенсия в централните пощенски клонове по места. Със съдействието на социалния патронаж по общини в седмицата преди Великден ще започне и раздаването на събраните хранителни продукти на социално слаби и бедни хора.\r\nСписъците на пенсионерите, които ще получат ваучери предстои да бъдат публикувани на Интернет страницата на Омбудсмана и Български Червен кръст, на два транша – преди Великден и преди Гергьовден.\r\nПродължава и набирането на храни този петък, събота и неделя, чрез акция „Купи и сподели“, част от кампанията. Идеята на акция „Купи и сподели“ е да даде възможност на хората с добри сърца да зарадват българските пенсионери за Великден, като закупят пакетирани хранителни продукти /олио, брашно, захар, ориз, макарони, консерви, боб, леща, бисквити, сухи пасти и др./, които да дарят в специално поставените колички, брандирани с логото на кампанията, на изхода в магазините.\r\n/В кои магазини можете да подкрепите кампанията тук: https://goo.gl/yZsHwo.", "date": "2018.03.31", "title": "Омбудсманът Мая Манолова ще дари пакети с храна от кампанията „Великден за всеки“"}
{"url": "http://www.focus-news.net/news/2018/03/31/2506201/natsionalniyat-istoricheski-muzey-organizira-bezplatni-atelieta-za-pisane-na-velikdenski-yaytsa.html", "text": "Как са разкрасявали нашите баби великденските яйца – това може да научи всеки, който посети на Лазаровден ателиетата за писани великденски яйца в Детския образователен център към Националния исторически музей (НИМ). Това съобщиха от пресцентъра на Националния исторически музей. Занятията са безплатни и са част от проекта „Представителна изложба: Сакралното пространство по българските земи XV–XIX в.”, реализиран с частичната финансова подкрепа на Министерство на културата.\r\nДецата и техните родители ще имат възможност да изписват и украсяват яйца по стара восъчна технология в стила на народната традиция и орнаментика под вещото ръководство на майстора в тази област доц. д-р Светла Ракшиева, автор на книгата „Писано яйце за Великден”, и на специалисти от НИМ. Материалите, инструментите и моделите ще бъдат осигурени от организаторите. Предвидените за изписване яйца са кухи. Всеки може да отнесе със себе си нарисуваните от него образци, като същевременно ще може да научи за традициите и обичаите на Лазаровден и Великден.\r\nАтелието за писане на великденски яйца е първото от поредицата занятия, които тематично са свързани с изложбата в зала 4 на музея - „Сакралното пространство на религиозната култура и народното изкуство по българските земи ХV–ХІХ в.“ и с показаните в нея предмети. Следващите ателиета ще бъдат за приготвяне на обредни хлябове (през месец април), калиграфски занимания (през месец май) и изработване на глинени икони (през юни). \r\nЗанятията започват в 10.30 часа и ще продължат до 15.30 часа. Входът за ателиетата в Детския център на НИМ е свободен. За единични посещения не е необходимо записване. За групи - записване за следните часове: 10.30 часа, 12.30 часа, 15.00 часа на тел.: 02 955 7604/ вътр. 139 или 0894 540 117; е-майл: info@detskicentarnim.com.", "date": "2018.03.31", "title": "Националният исторически музей организира безплатни ателиета за писане на великденски яйца"}
{"url": "http://www.focus-news.net/news/2018/03/31/2506200/sofiya-vavezhda-se-vremenna-organizatsiya-na-dvizhenieto-vav-vrazka-s-provezhdaneto-na-22-ri-mezhdunaroden-filmov-festival-sofiya-film-fest.html", "text": "Въвежда се временна организация на движението във връзка с провеждането на 22-ри Международен филмов фестивал София Филм Фест. Това съобщиха от пресцентъра на Столична община. Забранява се престоят и паркирането на пътни превозни средства, с изключение на автомобилите на участниците в мероприятието, както следва: \r\n- до 08.00 часа на 30 март 2018 г. на бул. „Витоша” между бул. „Пенчо Славейков” и ул. „Христо Стамболски”;\r\n- до 08.00 часа на 31 март 2018 г. на ул. „Екзарх Йосиф” № 37, пред Дома на киното;\r\n- до 08.00 часа на 30 март 2018 г. се разреши престоят и паркирането на пътните превозни средства на участниците в мероприятието на бул. „Фритьоф Нансен” между бул. „Васил Левски” и бул. „Патриарх Евтимий”, от страната на НДК. \r\nСтолична дирекция на вътрешните работи да осигури постове за контрол и регулиране на движението.", "date": "2018.03.31", "title": "София: Въвежда се временна организация на движението във връзка с провеждането на 22-ри Международен филмов фестивал София Филм Фест"}
{"url": "http://www.focus-news.net/news/2018/03/31/2506204/nimh-zhalt-kod-za-silen-vyatar-e-v-sila-za-18-oblasti-na-stranata.html", "text": "Жълт код за силен вятър е в сила за 18 области на страната. Това сочи справка на Националния институт по метеорология и хидрология (НИМХ) към БАН. Предупреждението важи за областите София-град, Монтана, Враца, Ловеч, Габрово, Велико Търново, Русе, Търговище, Разград, Силистра, Добрич, Шумен, Варна, Сливен, Бургас, Ямбол, Хасково и Кърджали. В тези области в събота след обяд и през нощта срещу неделя ще се усили югозападният вятър. Средната му скорост ще бъде 14-19 м/с.", "date": "2018.03.31", "title": "НИМХ: Жълт код за силен вятър е в сила за 18 области на страната"}
{"url": "http://www.focus-news.net/news/2018/03/31/2506203/smolyan-deputatat-ot-gerb-d-r-daniela-daritkova-organizira-priemna-v-obshtina-chepelare.html", "text": "Евродепутатът Владимир Уручев и народният представител д-р Даниела Дариткова от ГЕРБ ще проведат съвместна приемна в община Чепеларе от 11.00-13.00 часа в кафе „Елинген“, намиращо се на ул.„Васил Дечев“ № 4. Това съобщиха от пресцентъра на ГЕРБ-Смолян. Записвания се правят на телефон 0887840033. За да се запознаят обстойно с проблемите на хората, депутатите молят всички жалби и сигнали да бъдат представяни в писмен вид.", "date": "2018.03.31", "title": "Смолян: Депутатът от ГЕРБ д-р Даниела Дариткова организира приемна в община Чепеларе"}
{"url": "http://www.focus-news.net/news/2018/03/31/2506205/afp-kim-chen-un-saobshti-che-severna-koreya-shte-uchastva-na-olimpiyskite-igri-prez-2020-i-2022-godina.html", "text": "Президентът на МОК съобщи след срещата си със севернокорейския лидер Ким Чен-ун, че азиатската държава ще изпрати делегация на Олимпийските игри през 2020 и 2022 г. ,предава  AFP.\r\n„Те обявиха, че ще участват на Олимпийските игри в Токио през 2020 г. и в Зимните олимпийски игри в Пекин през 2022 г.“, заяви Томас Бак пред репортери. Той заяви, че е провел „плодотворен разговор“ с Ким Чен-ун.   Виктор Турмаков", "date": "2018.03.31", "title": "AFP: Ким Чен-ун съобщи, че Северна Корея ще участва на Олимпийските игри през 2020 и 2022 година"}
{"url": "http://www.focus-news.net/news/2018/03/31/2506207/negovo-sveteyshestvo-balgarskiyat-patriarh-i-sofiyski-mitropolit-neofit-shte-oglavi-bozhestvena-sveta-liturgiya-na-tsvetnitsa-v-patriarsheskata-katedrala-sv-aleksandar-nevski.html", "text": "На 1 април 2018 г. – неделя, Православната църква чества големия християнски празник Вход Господен в Йерусалим/Цветница, Връбница/. По този повод във всички епархий на Българската православна църква се отслужва Златоустова св. Литургия. В патриаршеската катедрала “Св. Александър Невски”, град София,  Божествена света Литургия ще оглави Негово светейшество Българският патриарх и Софийски митрополит Неофит, предаде репортер на Агенция \"Фокус\". Началото е 9.30 часа. Посрещането на патриарха е в 9.10 часа.        Вечерта от 19.00 ч. в митрополитския храм “Св. вмца Неделя”, както и във всички храмове е началото на богослужението  \"Последование на Жениха\", с което за православните християни започва Страстната седмица, седмицата на страданията Христови. \r\nНикола ПEТКОВ", "date": "2018.03.31", "title": "Негово светейшество Българският патриарх и Софийски митрополит Неофит ще оглави Божествена света Литургия на Цветница в патриаршеската катедрала \"Св. Александър Невски\""}
{"url": "http://www.focus-news.net/news/2018/03/31/2506202/the-hill-savetnitsite-na-donald-tramp-sa-go-prizovali-da-zaeme-po-tvarda-pozitsiya-spryamo-rusiya.html", "text": "Членове на администрацията на президента на САЩ Доналд Тръмп са го призовали да предприеме по-твърди мерки спрямо Русия. Редица високопоставени служители говорят за допълнителни санкции и мерки, които да се предприемат срещу Москва, пише  The Hill.\r\nПрезидентът Доналд Тръмп реши да изгони 60 руски дипломати от САЩ тази седмица в солидарност с първоначалното решение на Великобритания и на другите страни заради отравянето на руския двоен агент Сергей Скрипал във Великобритания.\r\nРусия, която отрича да е виновна, предприе реципрочни мерки, обвинявайки САЩ и Великобритания, че заедно са изфабрикували обвиненията в очерняща кампания.\r\nТръмп, който се изказва в полза на запазването на откритите дипломатически канали с Русия е обвиняван от критиците си, че е останал сравнително тих по време на случващото се. Виктор Турмаков", "date": "2018.03.31", "title": "The Hill: Съветниците на Доналд Тръмп са го призовали да заеме по-твърда позиция спрямо Русия"}
{"url": "http://www.focus-news.net/news/2018/03/31/2506206/burgas-pletene-na-koshnichki-i-gorski-valshebstva-shte-se-provedat-v-turisticheski-kompleks-akve-kalide.html", "text": "Плетене на кошнички и горски вълшебства очакват най-малките посетители на туристически комплекс „Акве Калиде“ в Бургас на 31 март от 11.00 до 13.00 ч. Това съобщиха от пресцентъра на Община Бургас. Подготовката за пролетта в туристическия комплекс ще започне на Лазаровден с творческа работилничка. Там всички посетители ще могат да се запознаят с един от най-древните занаяти по нашите земи – кошничарството.\r\nМайстор кошничар ще демонстрира техники на плетене на пръчки от върба (ракита), от хартиени тръбички, от пръчки и прежда и от картонени чинии. С разнообразие от техники и материали, подходящи за различни възрасти, всеки от присъстващите ще може да усвои тайните на занаята, но и ще изплете своя кошничка.\r\nНай-малките сръчковци съвсем няма да скучаят. За тях са предвидени вълшебни горски пръчици, които те ще могат да украсят с пъстри конци и мъниста.\r\nСобственоръчно изработеното произведение ще остане подарък на неговия автор. Творческото събитие е с вход свободен.", "date": "2018.03.31", "title": "Бургас: Плетене на кошнички и горски вълшебства ще се проведат в туристически комплекс „Акве Калиде“"}
{"url": "http://www.focus-news.net/news/2018/03/31/2506198/sofiya-vavezhda-se-vremenna-organizatsiya-na-dvizhenieto-za-otkrivaneto-na-noviya-motosezon-pod-nadslov-vnimanie-i-tolerantnost-na-patya.html", "text": "Въвежда се временна организация на движението за откриването на новия мотосезон под надслов „Внимание и толерантност на пътя”. Това съобщиха от пресцентъра на Столична община. От 00.00 до 12.00 часа на 31 март 2018 г. се забранява престоят и паркирането на пътни превозни средства, с изключение на участниците в мото шествието както следва: \r\n- на пл. „Св. Ал. Невски”; \r\n- на ул. „Оборище” между ул. „Г. С. Раковски” и бул. „Васил Левски”. \r\nОт 11.00 до 19.00 часа на 31 март 2018 г. се забранява престоят, паркирането и влизането на пътни превозни средства по локалното пътно платно на Околовръстен път между пътен възел „Бояна” и Национален исторически музей. \r\nЗабранява се влизането на пътни превозни средства в двете посоки както следва: \r\nОт 09.00 до 12.00 часа на 31 март 2018 г. по: \r\n- ул. „Оборище” между бул. „Васил Левски” и ул. „Г. С. Раковски”; \r\n- ул. „11-ти август” между ул. „Московска” и пл. „Св. Ал. Невски”; \r\n- ул. „15-ти ноември” между бул. „Цар Освободител” и пл. „Св. Ал. Невски”; \r\n- ул. „Дунав” между ул. „Московска” и пл. „Св. Ал. Невски”; \r\nОт 11.30 до 18.30 часа на 31 март 2018 г. по южното пътно платно на „Околовръстен път” между ул. „Ал. С. Пушкин” и пътен възел „Бояна”. \r\nОт 11.30 до 18.30 часа на 31 март 2018 г. частично се променят маршрутите на автобусни линии № 63 и 111, както следва: \r\nАвтобусна линия № 63 – от бул. „Бр. Бъкстон” (посока Бояна) надясно по Околовръстен път, наляво по ул. „Ал. С. Пушкин” и по маршрута си, в обратна посока маршрута не се променя. \r\nАвтобусна линия № 111 – от бул. „Никола Петков” (посока ж.к. „Младост”) по бул. „Ал. С. Пушкин”, ул. „Даскал Ст. Попандреев”, „Околовръстен път” и по маршрута си, в обратна посока маршрута не се променя. \r\nСборен пункт на участниците в мото шествието се организира на 31.03.2018 г. от 09.30 часа на пл. „Св. Ал. Невски”. \r\nМото шествието ще се проведе от 12.00 часа на 31 март 2018 г. по следния маршрут: от пл. „Св. Александър Невски” по ул. „Оборище”, бул. „Васил Левски”, бул. „Цар Освободител”, бул. „Цариградско шосе”, бул. „Пейо К. Яворов”, бул. „Никола Вапцаров”, бул. „Черни връх”, бул. „България” до локалното пътно платно на Околовръстен път между пътен възел „Бояна” и Национален исторически музей, с провеждане на събитие до 19.00 часа.", "date": "2018.03.31", "title": "София: Въвежда се временна организация на движението за откриването на новия мотосезон под надслов „Внимание и толерантност на пътя”"}
{"url": "http://www.focus-news.net/news/2018/03/31/2506194/redzhep-tayip-erdogan-turtsiya-zapochna-podgotovkata-za-po-natatashna-operatsiya-v-severna-siriya.html", "text": "Турският президент Реджеп Тайип Ердоган съобщи, че страната му готви операция по разчистването на северните сирийски градове Айн ал Араб, Рас ал Айн и Тел Абиад от въоръжени групировки. Той също така заплаши, че ще ги изтласка и от граничните райони на Ирак, предава  Reuters.\r\nЕрдоган заяви, че Турция няма намерение да вреди на войниците на съюзните нации, позиционирани в региона, но и че няма да позволи на групировките да действат свободно. \r\nАмерикански войници са позиционирани заедно с кюрдските „Отряди за народна самоотбрана“ в сирийския град Манбидж. Френският президента Еманюел Макрон заяви, че уверява „Отрядите“ в своята подкрепа за стабилизирането на Северна Сирия. Виктор Турмаков", "date": "2018.03.31", "title": "Реджеп Тайип Ердоган: Турция започна подготовката за по-нататъшна операция в Северна Сирия"}
{"url": "http://www.focus-news.net/news/2018/03/31/2506210/ria-novosti-v-blizost-do-sankt-peterburg-gori-sklad-sas-syara.html", "text": "Склад със сяра се е запалил в руската Ленинградска област, предава РИА Новости.\r\n„В град Уст Луга гори склад със сяра на площ от 150 кв. м“, съобщи източник от местните служби за извънредни ситуации.\r\nТой уточни, че в момента няма пострадали, а обстоятелствата около пожара се изясняват.  Виктор Турмаков", "date": "2018.03.31", "title": "РИА Новости: В близост до Санкт Петербург гори склад със сяра"}
{"url": "http://www.focus-news.net/news/2018/03/31/2506212/sofiya-vavezhda-se-vremenna-organizatsiya-na-dvizhenieto-za-zasnemane-na-reklamen-klip.html", "text": "Въвежда се временна организация на движението за заснемане на рекламен клип, съобщиха от пресцентъра на Столична община. Забранява се престоят и паркирането на пътни превозни средства, с изключение на автомобилите на снимачния екип, от 08.00 до 20.00 часа днес:\r\n- на ул. „Сердика” между ул. „Екзарх Йосиф” и ул. „Цар Симеон”, в частта до кръстовището на ул. „Цар Симеон” и ул. „Сердика”; \r\n- на ул. „Цар Симеон” между ул. „Сердика” и ул. „Веслец”, в частта до кръстовището на ул. „Цар Симеон” и ул. „Сердика”; \r\n- на ул. „Родопски извор” между ул. „Природа” и ул. „Света Марина”. \r\nЗабранява се престоят и паркирането на пътни превозни средства, с изключение на автомобилите на снимачния екип, от 08.00 до 20.00 часа на 1 април на ул. „Цар Шишман” между ул. „Ген. Гурко” и ул. „Иван Вазов”.", "date": "2018.03.31", "title": "София: Въвежда се временна организация на движението за заснемане на рекламен клип"}
{"url": "http://www.focus-news.net/news/2018/03/31/2506214/burgas-vavezhda-se-vremenna-organizatsiya-na-dvizhenieto-na-krastovishte-v-k-s-zornitsa-zaradi-remont-na-vik-mrezhata.html", "text": "Временна организация на движението се въвежда в района на кръстовището между блок 39 и блок 33 в комплекс „Зорница“. Това съобщиха от Община Бургас. Тя ще е в сила от днес до 2 април 2018 г. от 08.00 до 20.00 часа. Ограничението се налага заради ремонт на ВиК мрежата.", "date": "2018.03.31", "title": "Бургас: Въвежда се временна организация на движението на кръстовище в к-с „Зорница“ заради ремонт на ВиК мрежата"}
{"url": "http://www.focus-news.net/news/2018/03/31/2506182/montana-negovo-visokopreosveshtenstvo-vidinskiyat-mitropolit-daniil-shte-oglavi-arhiereyska-sveta-liturgiya-v-hram-sv-paraskeva-v-selo-medkovets.html", "text": "В Лазаровата събота Негово високопреосвещенство Видинският митрополит Даниил  ще оглави архиерейска св. Литургия в храм \"Св. Параскева\", село Медковец, област Монтона, предаде репортер на Агенция \"Фокус\". Начало: 09:00 часа. \r\nНикола ПЕТКОВ", "date": "2018.03.31", "title": "Монтана: Негово високопреосвещенство Видинският митрополит Даниил ще оглави архиерейска света Литургия в храм \"Св. Параскева\" в село Медковец"}
{"url": "http://www.focus-news.net/news/2018/03/31/2506216/burgas-za-treta-poredna-godina-gradat-shte-bade-domakin-na-proleten-zhenski-futbolen-turnir.html", "text": "За трета поредна година Бургас ще бъде домакин на Трети пролетен женски футболен турнир, организиран от Женски футболен клуб „Бургас“. Това съобщиха от пресцентъра на Община Бургас. В спортната надпревара ще се включат отбори от цялата страна, като момичетата и девойките ще бъдат разпределени в две възрастови групи: до 15 г. и до 19 г. Турнирът е организиран със съдействието и подкрепата на Община Бургас и е включен в спортната програма на града за 2018 г. По традиция отборите класирали се на челните места ще получат купи и медали, а най-добрите футболистки ще бъдат отличени в няколко категории: голмайстор, най-добър вратар, най-полезен играч, най-техничен играч, най-добър защитник и най-млад състезател. Пролетният женски футболен турнира ще стартира от 09.00 ч. на стадион „Черноморец“ Бургас. Домакините от ЖФК “Бургас“ канят всички любители на женския футбол да подкрепят участничките в турнира.", "date": "2018.03.31", "title": "Бургас: За трета поредна година градът ще бъде домакин на пролетен женски футболен турнир"}
{"url": "http://www.focus-news.net/news/2018/03/31/2506215/plovdiv-povishena-e-opasnostta-ot-padashti-kamani-po-napravleniyata-yugovsko-hanche-yugovo-laki-zdravets-i-krichim-stamboliyski.html", "text": "Повишена е опасността от падащи камъни по направленията Юговско ханче - Югово - Лъки - Здравец и Кричим - Стамболийски. Това съобщиха за Радио „Фокус“ – Пловдив от Областното пътно управление. Водачите трябва да преминават с повишено внимание и по пътищата Троян - Кърнаре и Асеновград - Смолян, също в района на проходите Козница и Стражата. Към момента няма затворени пътни отсечки заради свлачища или срутища.\r\nТрафикът на територията на областта се извършва с нормална интензивност и без затруднения. Засилено е движението по пловдивския участък на АМ „Тракия“. Пътните настилки са сухи и нормално проходими, в усойните и планински райони – все още влажни. Преминаването по пътя Шишманци - Белозем, в района на пътния възел при АМ „Тракия“ се осъществява в една лента поради ремонтни дейности на надлеза. Трафикът в участъка ще се контролира от светофарна уредба до 26 април. Остава забранено движението на камиони над 12 тона през прохода Троян - Кърнаре, също по пътя Поповица - Болярци и по отсечката град Лъки - пътно кръстовище за хижа \"Момчил юнак\". Забранено е движението за всички моторни превозни средства по пътя Белица - Загражден - Давидково, в участъка от км 13 до км 18, заради компрометирана пътна настилка.\r\nТрафикът в град Пловдив също се извършва с нормална интензивност. Не се наблюдава струпване на автомобили по главните градски булеварди. Пътните настилки в града са сухи и нормално проходими.\r\nТони МИХАЙЛОВ", "date": "2018.03.31", "title": "Пловдив: Повишена е опасността от падащи камъни по направленията Юговско ханче - Югово - Лъки - Здравец и Кричим - Стамболийски"}
{"url": "http://www.focus-news.net/news/2018/03/31/2506213/pod-nadslov-ne-na-agresiyata-na-patya-shte-bade-otkrit-moto-sezon-2018.html", "text": "Хиляди мотористи ще се включат в откриването на Мото-сезон 2018, съобщиха от организаторите. Най-голямото мото-събитие през годината ще премине под надслов „Не на агресията на пътя” и ще се състои със съдействие на Столична община и СДВР. \r\nДатата на откриването беше сменена заради силния снеговалеж и ниските температури миналата седмица, но сега времето започна рязко да се затопля, а според прогнозите градусите в събота ще скочат до близо 20. Организаторите припомнят също, че програмата за Откриването на Мото-сезон 2018 остава непроменена и при същите предварително обявени условия. \r\nОще от 08.30 часа представители на Sofia Riders ще окупират ВиП – паркинга на Sofia Ring Mall. Оттам те ще се отправят към храм-паметника „Св.Александър Невски”, за да се присъединят към останалите мотористи на площада. В 10.00 часа започва официалната част на церемонията по Откриването на Мото-сезон 2018. В 11.15 потегля внушително мото-шествие, което ще премине по маршрут: ул. „Оборище“, булевардите „Васил Левски”, ”Цар Освободител”, „Цариградско шосе”, „Алея Яворов”, „Никола Вапцаров”, ”Черни връх” и ”България” до пътен възел Бояна, където адреналинът ще се вдигне до краен предел с разтърсващите акробатични номера на каскадьорите от шоуто „Полицейска академия”, майсторски стънт изпълнения на най-добрите състезатели в България и разбира се любимите на всички гонки по затворена отсечка на Околовръстен път. Вечерта ще завърши с разбиващо афтърпарти на Sofia Riders в клуб „Грамофон”. \t\r\nНа прага на Мото-сезон 2018 организаторите отправят призив за повече толерантност, внимание и отговорност на пътя. Въпреки, че МВР отчита положителна статистика за ПТП-тата с мотористи през 2017-та, спрямо 2016, представителите на мотоклуб Gentlemen MC припомнят, че на пътя излизат „най-мобилните”, но в същото време „най-уязвими” участници в движението. Организаторите призовават всички мотористи да преведат и машините, и себе си в изрядно състояние за Мото-сезон 2018, за да се избегнат нежелателни инциденти. \r\nОсвен в София Мото-сезон 2018 ще бъде официално открит в още няколко града в страната, сред които Пловдив, Казанлък, Стара Загора и други.", "date": "2018.03.31", "title": "Под надслов „Не на агресията на пътя” ще бъде открит Мото-сезон 2018"}
{"url": "http://www.focus-news.net/news/2018/03/31/2506221/blagoevgrad-pozhar-e-goryal-v-zhilishtna-sgrada-na-ulitsa-parvi-may-v-sandanski-nyama-postradali-hora.html", "text": "Пожар е горял в жилищна сграда на улица „Първи май“ в Сандански. Това съобщиха за Радио „Фокус“ – Пирин от Районна служба „Пожарна безопасност и защита на населението“ – Сандански. Огънят е пламнал малко след полунощ. По първоначални данни няма пострадали, тъй като хората са били евакуирани. Нанесени са само материални щети по сградата и няколко автомобила, които са били паркирани в близост. В гасенето на пожара са се включили екипи на пожарната от Сандански и Петрич. Огънят е бил потушен още праз нощта.\r\nЛивия НИНОВА", "date": "2018.03.31", "title": "Благоевград: Пожар е горял в жилищна сграда на улица „Първи май“ в Сандански, няма пострадали хора"}
{"url": "http://www.focus-news.net/news/2018/03/31/2506222/plovdiv-19-godishen-mladezh-bez-shofyorska-knizhka-e-v-tezhko-sastoyanie-sled-katastrofa-na-izhoda-na-sopot.html", "text": "19-годишен младеж без шофьорска книжка е в тежко състояние след катастрофа на изхода на Сопот в посока Карлово. Това съобщи за Радио „Фокус“ – Пловдив говорителят на Областната дирекция на МВР. Сигналът за пътнотранспортното произшествие е получен минути преди 01.00 часа тази нощ. Според подадената информация, лек автомобил „Форд“ се е блъснал в дърво вдясно извън пътя. Освен 19-годишният водач, ранени са още трима пътници, а четвърти е без сериозни наранявания. Всички пострадали са от Сопот и са настанени в болница. Взета е кръвна проба на шофьора. Направен е оглед на местопроизшествието, образувано е досъдебно производство по случая.\r\nТони МИХАЙЛОВ", "date": "2018.03.31", "title": "Пловдив: 19-годишен младеж без шофьорска книжка е в тежко състояние след катастрофа на изхода на Сопот"}
{"url": "http://www.focus-news.net/news/2018/03/31/2506211/smolyan-nad-50-sa-zhitelite-na-obshtinata-koito-praznuvat-imen-den-na-lazarovden.html", "text": "Предпоследната събота преди Великден християните отбелязват празника Лазаровден. Над 50 са жителите на община Смолян, които празнуват имен ден на този пролетен празник. Това каза за Радио „Фокус“ – Смолян Мария Топова от служба ГРАО в Общината. 53-ма мъже носят името Лазар. Две са жените от Смолян, които са кръстени Лазарина, а една се казва Лъчезара.\r\nНели ГЕРГЬОВСКА", "date": "2018.03.31", "title": "Смолян: Над 50 са жителите на общината, които празнуват имен ден на Лазаровден"}
{"url": "http://www.focus-news.net/news/2018/03/31/2506224/plovdiv-v-regionalniya-istoricheski-muzey-shte-se-provede-kontsert-v-pamet-na-dirigenta-krikor-chetinyan.html", "text": "В Регионалния исторически музей в Пловдив ще се проведе концерт в памет на маестро Крикор Четинян. Това съобщиха за Радио „Фокус“ – Пловдив от Дирекция „Култура и културно наследство“ в Общината. Концертът ще се състои от 17.00 часа днес, като в него ще участват диригенти от цяла България, Гърция и Турция. Входът за събитието е свободен.\r\n„Една от емблемите на културния живот в Пловдив - големият диригент и педагог доц. Крикор Четинян, ни напусна на 29 януари тази година. Той бе дългогодишен преподавател по дирижиране в Академията за музикално, танцово и изобразително изкуство в Пловдив, основател на Женския камерен хор във висшето училище, изтъкнат педагог, концертирал и завоювал международни отличия в Европа, САЩ, Канада и Япония, ръководил и пловдивското певческо дружество „Ангел Букорещлиев“. Тих, деликатен и  изящен човек, пример за поколения диригенти, хористи и музиканти. Човек, влюбен в Пловдив, носител на почетния знак на града, на орден „Кирил и Методий“, представил и популяризирал българския фолклор и съвременна музика по целия свят“, коментираха от Дирекция „Култура и културно наследство“ към Общината.", "date": "2018.03.31", "title": "Пловдив: В Регионалния исторически музей ще се проведе концерт в памет на диригента Крикор Четинян"}
{"url": "http://www.focus-news.net/news/2018/03/31/2506225/burgas-v-grada-shte-se-provede-premierata-na-avtobiografichnata-kniga-na-prof-stefan-danailov-romanat-na-moya-zhivot.html", "text": "Премиера на автобиографичната книга „Романът на моя живот“ от проф. Стефан Данаилов ще се състои от 11.00 часа днес в конферентна зала на Гранд хотел и СПА „Приморец“. Това съобщиха от Община Бургас. Произведението ще бъде представено от съавтора му Георги Тошев, като събитието включва и прожекция на филма, посветен на Маестрото – „Монолог“. На бургаската премиера ще присъства и самият професор Стефан Данаилов.", "date": "2018.03.31", "title": "Бургас: В града ще се проведе премиерата на автобиографичната книга на проф. Стефан Данаилов „Романът на моя живот“"}
{"url": "http://www.focus-news.net/news/2018/03/31/2506209/dobrich-etnografskata-kashta-kadeto-se-sahranyava-chast-ot-etnografskoto-bogatstvo-na-dobrudzha-pritezhava-avtentichni-lazarski-zabrazhdaniya.html", "text": "Етнографска къща - Добрич, където се съхранява част от етнографското богатство на Добруджа, притежава автентични лазарски забраждания. Това каза етнографът Лена Кирилова, уредник в Етнографска къща - Добрич, предаде кореспондент на Радио „Фокус” – Варна. Според специалиста тъй като обичаите за Лазаровден са с женитбена насоченост, особено важен елемент е облеклото. „Трябва да подчертаем, че всяка една от девойките задължително сама трябва да изработи своята лазарска носия, което отнема доста дълъг период от време. Всичко това се прави през дългите зимни дни и нощи, когато няма толкова работа на полето. Всяка една лазарка полага изключително старание и това е облекло, което се носи само на Лазаровден. Всеки един от елементите носи своята символика. Особено интересно е лазарското забраждане. Цветовете както в облеклото, така и в забраждането показват всичко онова, което е свързано с обредите и ритуалите, изпълнявани на празника. Задължителен елемент и в лазарската носия, и в забраждането е червеният цвят. Това е цвят на енергията, на силата. Той прогонва злите сили или както казват старите хора лошотията, както с всичко добро се събужда също през пролетта“, каза още Лена Кирилова. Тя добави, че празничната носия трябва да присъства и зеленият цвят. Той символизира живота, раззеленилата се природа. Присъства и синият цвят, свързан с небето и слънцето, което отново „се е събудило“ с неговите жълти и блестящи цветове. Това е цветът на златото, което като метал също може да носи подобна символика. При лазарското забраждане присъстват и малки парички, които подрънкват при бурния лазарски танц на това пролетно хоро и също прогонват злото и осигуряват здраве и късмет. „Всичко това, съчетано като цветове, като символика, като шевица, защото и в нея, тя също присъства в лазарската носия, носи послание за късмет, здраве и плодородие. Всичко това, обединено в едно, трябва да осигури както на лазарката, така и на този, комуто пожелава добруване чрез песните и танците, най-вече надежда, защото това е празник на възкръсналата надежда, която отново се събужда и след дългата зима хората отново тръгват към нивите и ливадите, надявайки се, че земята ще ги възнагради стократно. А пък човекът, в чисто житейски план се надява, че бъде здрав, щастлив и ще намери това, което ще му донесе най-голямо щастие. Нека не забравяме, че и тогава, и сега семейството е това, което дарява най-много любов и щастие. Както са казвали някога старите хора, няма ли човек семейство, няма ли дом, той не може да бъде щастлив. А ако в дома има много деца, тогава щастието е пълно“, каза Лена Кирилова. \r\nЖулиета НИКОЛОВА", "date": "2018.03.31", "title": "Добрич: Етнографската къща, където се съхранява част от етнографското богатство на Добруджа, притежава автентични лазарски забраждания"}
{"url": "http://www.focus-news.net/news/2018/03/31/2506227/plovdiv-56-tantsovi-kluba-ot-stranata-shte-vzemat-uchastie-na-sedmiya-mezhdunaroden-kvalifikatsionen-tantsov-festival-plovdiv-dreven-i-vechen.html", "text": "56 танцови клуба от цяла България ще вземат участие на седмия Международен квалификационен танцов фестивал „Пловдив Древен и Вечен“. Това съобщиха за Радио „Фокус“ – Пловдив от отдел връзки с обществеността на Общината. Тази година в Пловдив ще бъдат представени 360 хореографии в 15 танцови стила. Събитието ще се проведе днес и утре в Зала Колодрум Пловдив. Танцовите състави са от София, Пловдив, Хасково, Димитровград, Русе, Пазарджик, Варна, Бургас, Стамболийски, Смолян, Сандански, Враца, Петрич, Стара Загора, Асеновград, Благоевград, Панагюрище. Участия ще има и от Румъния и Гърция. Международното жури е в състав – Дойна Стайкулеску (Румъния), първият в света вице шампион по художествена гимнастика, Братя Адриан (Михай и Козмин) - победители в \"Румъния търси талант\" и специалисти в стиловете модерен танц, балет и улични танци. Луиса Шаповалоф (Франция) – балетен педагог и шампион в множество престижни конкурси и фестивали, Диего Франца (Бразилия) – латино и капоейра специалист. Бойко Джорев (България) – майстор на спорта по спортна гимнастика, Радина Сачанска (България) – специалист по танцов театър. Живко Тонев (България) – създател и хореограф на професионална танцова формация „Елика“, Венцислав Неделчев (България) – артист балетист и фолклорист, ръководител на танцов състав „Нашенци“ – Русе\r\nЗа участниците са приготвени купи, медали и много материални награди, както и безплатни танцови семинари с членовете от журито. Фестивалът е квалификация за „Храмът на Кибела“ – финал, който ще се проведе от 28 юни до 1 юли 2018 г. в Кранево. Танците, които са събрали най-висок брой точки от журито, ще получат право да се състезават на големия финал за големите награди и титлата „Победител 2018“.\r\nОрганизатори на фестивала са Спортен клуб „Самодива“ в партньорство със софтуерна фирма „Елдърс ЕООД“ и Община Пловдив, програма „Пловдив за младите“.\r\n„Като организатор нашият екип се старае да превърне фестивала в празник за децата, да им осигури не само поле за изява, но и да им даде цялостно емоционално преживяване през тези два дни, за да им покаже, че пътят в танцовото изкуство е отворен за тях и ги чака с нетърпение. Искаме да скъсим връзката между децата и професионалистите, които ги оценяват посредством танцовите семинари и с това да им покажем, че професионалната реализация в това изкуство е възможна и че с желание и труд всеки може да постигне висоти!“, коментират организаторите.", "date": "2018.03.31", "title": "Пловдив: 56 танцови клуба от страната ще вземат участие на седмия Международен квалификационен танцов фестивал „Пловдив Древен и Вечен“"}
{"url": "http://www.focus-news.net/news/2018/03/31/2506208/vanya-yordanova-etnolog-na-lazarovden-v-rodopite-se-izpalnyava-obichayat-za-dazhd-peperuda.html", "text": "Лазаровден или Лазарица е винаги в събота и се чества една седмица преди Великден. Това каза за Радио „Фокус“ – Смолян Ваня Йорданова, етнолог в Регионалния исторически музей „Стою Шишков“ – Смолян. „Основен компонент на обредността е моминския обичай „Лазаруване“. В родопските селища са лазарували девойки или момиченца, които са облечени в нови дрехи и с венци от цветя на главата обхождат махалите и пеят лазарски песни. С големи шарени кърпи в ръцете те играят в домовете на стопаните. Те пък ги даряват с брашно, царевица и яйца, които после се разпродават от момичетата. Често лазарските групи са водени от учителите по места“, каза още Йорданова. Тя посочи, че към средата на 20-ти век, този обичай постепенно започва да отмира в нашия край.\r\nПо думите ѝ в Средните и Източните Родопи се забелязва и известна специфика, тъй като там обичаят „Лазаруване“ се свързва и с обичаят за дъжд „Пеперуда“. „Така е в селата Гела и Петково. Главни участници в него са децата, които в източно и среднородопските селища се наричат лазарки. Основната обредна роля в случая се изпълнява от едно момиче-сираче, които се избира за пеперуда. То се окичва цялото в зеленина най-често бъз и под зеленината то е голо или облечено в окъсана стара риза. Приготвянето на това момиче става в двора на вдовица, откъдето го повеждат останалите участници в шествието. Те обикалят всички къщи като са посрещнати от стопаните и докато групата пее, пръскат пеперудата с вода и я даряват с брашно и с царевица. След като се обиколят всички домове, децата отвеждат сирачето на реката, палят зеленината от него и го изкъпват. Те самите също се пръскат помежду си с вода. През това време вдовицата е изпекла питка, която разчупва и раздава на децата“, посочи Йорданова. „Обичаят „Пеперуда“ в други селища на страната се прави по време на лятна суша“, каза още етнологът.\r\nНели ГЕРГЬОВСКА", "date": "2018.03.31", "title": "Ваня Йорданова, етнолог: На Лазаровден в Родопите се изпълнява обичаят за дъжд „Пеперуда“"}
{"url": "http://www.focus-news.net/news/2018/03/31/2506228/gabrovo-dva-dni-shte-prodalzhi-praznichnata-programa-za-1-vi-april-v-doma-na-humora-i-satirata.html", "text": "Два дни ще продължи празничната програма за 1-ви април в Дома на хумора и сатирата. Утре музеят отбелязва Деня на шегата и своя 46-ти рожден ден. Това каза за Радио „Фокус“ – Велико Търново Светлана Михайлова, отговаряща за връзки с обществеността в културната институция. Началото на честванията ще бъде поставено с моноспектакъла на Волен Митев „Монолог на един шут“, който ще бъде представен от 18.00 часа днес. Празничният 1-ви април ще е Ден на отворените врати и Домът на хумора ще работи с вход свободен. „От 11.00 часа ще открием една много интересна изложба, не само за деца, въпреки, че е Детски научен център „Музейко“. Тя се казва „Изобретенията“ и е посветена на сензационните открития на 19 и 20 век, които са променили живота на човечеството и продължават да го правят. Всеки, който дойде ще може да използва изобретения като телеграф, рентген и дори „дядото на смартфона“. Експозицията ще остане в музея до 31-ви октомври“, каза още Светлана Михайлова. Програмата продължава с детско ателие на Школата по приложни изкуства на Ива Пенчева, което ще се проведе в Зала 5 от 14.00 часа. Там всички малки таланти ще имат възможност да се опитат да исуват върху коприна. „А през целия ден, в различни часове, които ще обявим в началото на 1-ви април, ще се провеждат интересни викторини с въпроси, свързани с нашите изложби. И всеки ще може да си тръгне с интересен подарък“, добави експертът.\r\nтя добави, че голяма част от изложбите в културната институция ще са съвсем нови и всеки, който посети Дома в деня на рождения ден, ще има възможност да види нещо непознато и интересно.\r\nЛуиза ТРАНЧЕВА", "date": "2018.03.31", "title": "Габрово: Два дни ще продължи празничната програма за 1-ви април в Дома на хумора и сатирата"}
{"url": "http://www.focus-news.net/news/2018/03/31/2506218/rositsa-topalova-etnografskiya-muzey-burgas-obredniyat-tants-na-lazarkite-v-strandzha-se-naricha-buenek.html", "text": "На Лазаровден изпълняваме обичая Лазаруване. Основни изпълнители в обичая са малки момичета. Те се подготвят като учат обредни лазарски песни и танци под ръководството на по – възрастна жена, която вече е лазарувала. Обредният танц на лазарките се нарича „буенек“. Това разказа за Радио „Фокус“ – Бургас Росица Топалова, уредник на Етнографския музей. Момите са облечени във фолклорни носии. Лазаруването е пролетен момински обичай. „Мома, която не е била лазарка, не може да се омъжи и не се хваща на хорото. Лазаруването се приема като един задължителен елемент от живота на девойката. Интересното при този обичай е, че в с. Люляково лазаруват с кукла, която правят от кръстачка на чекрък. Куклата носи мъжкото име Лазар, но я обличат в женски дрехи – бяла риза, сукман, и пояс. Фигурата забраждат с червено було и я кичат с цветя. С тази кукла момите обикалят по къщите и пеят за здраве и берекет, предвождани от „буенеца“ – тяхната водачка. Вярва се, че къща, в която са влезли и пели лазарки, ще бъде честита. За всеки член от семейството лазарките избират песен според възрастта. Те са очаквани във всеки дом. Даряват ги с яйца, с погачи, с дребни монети. Този ритуал се изпълнява само от момите, изключение прави мъжката кукла Лазар“, каза още Топалова. На следващия ден в народния календар се отбелязва Цветница. На този ден се ходи на църквата и се взема от осветените върбови клонки, които се поставят пред иконата. Изпълнява се и последният от лазарските обичаи „Кумичене“. „Лазарките сутрин рано отиват на реката и носят цветя, върба, носят и малко хлебче. Преди момите да пуснат своя хляб или китка в реката пеят специални песни- за пазене от любовта на змей. Нареждат се на брега на реката или на мост, пускат парче от хляба или от китката  и на която парчето или китката отиде по – наред по устието на реката, тази мома е кумицата и на нея се отдава най – голяма почит и започва „Говеенето“ или „мълчането“  чак до третия ден на Великден. Тогава тя кани всички лазарки на гости, гощава ги и им прощава. Този обичай е за момите да се задомят щастливо“, каза Топалова.\r\nМария РУСЕВА", "date": "2018.03.31", "title": "Росица Топалова, Етнографския музей- Бургас: Обредният танц на лазарките в Странджа се нарича „буенек“"}
{"url": "http://www.focus-news.net/news/2018/03/31/2506219/regnum-generalniyat-sekretar-na-oon-prizova-da-se-provede-razsledvane-na-gibelta-na-horata-v-ivitsata-gaza.html", "text": "Генералният секретар на ООН Антонио Гутереш призова да се проведе независимо разследване на гибелта на протестиращите при поредните сблъсъци в Ивицата газа, предава  Regnum.\r\nНа 30 март в Ивицата газа започнаха антиизраелски протести, завършили със сблъсъци между палестинските активисти и израелските сили за сигурност.  Според настоящите данни са загинали 17 души, а повече от 1500 са ранени. \r\nГенералният секретар призова всички страни от конфликта да се въздържат от действия, които да доведат до по-нататъшни жертви.  Виктор Турмаков", "date": "2018.03.31", "title": "Regnum: Генералният секретар на ООН призова да се проведе разследване на гибелта на хората в Ивицата газа"}
{"url": "http://www.focus-news.net/news/2018/03/31/2506231/plovdiv-v-buhaloviya-han-v-karlovo-shte-se-provede-rabotilnitsa-za-velikdenska-ukrasa.html", "text": "Днес „Бухаловия хан“ в Карлово ще се проведе работилница за великденска украса. Това каза за Радио „Фокус“ – Пловдив Десислава Баракова, председател на Kарловски занаятчийски еснаф. „На Лазаровден в „Бухаловия хан“ сме подготвили демонстрация на различни занаяти, като главният акцент ще падне върху великденската украса и подходящи изделия, свързани с предстоящите празници“, каза Десислава Баракова. Тя коментира, че деца и възрастни ще могат да видят как се изработва украса от калоферска дантела, бродирани великденски яйца, както и плъстени яйца от вълна и други допълнителни декорации. „Калоферската дантела е стар занаят, който се изработва върху цилиндър и се плете посредством совалки“, разказа Десислава Баракова. По думите й карловските занаятчии са подготвили техника за цветни яйца, при която отвън се обличат, най-образно казано, в тази много нежна и еферична украса, каквато е калоферската дантела. „Другото, което правим със занаятчиите, са бродериите. Изработваме яйца, които са изцяло бродирани отвън с богата декорация от панделки. От вълната правим висящи яйца, на стойка с различни мотиви върху тях-геометрични или от цветя“, каза Десислава Баракова. Тя коментира, че идеята на занаятчиите е да покажат как старите традиционни занаяти могат да предложат едно съвсем съвременно звучене на съвсем съвременна декорация, която всеки може да си я сложи в дома. „Това е основната цел на занаятчиите, да направим занаятите близки до хората“, сподели Баракова. Работилницата ще започне от 10.00 часа и ще продължи до 14.00 часа следобед. Демонстрации на занаятите са безплатни. Таксата за посещение на „Бухаловия хан“ е 2 лева за възрастни, а за деца е безплатно.\r\nВесела КРЪСТЕВА", "date": "2018.03.31", "title": "Пловдив: В „Бухаловия хан“ в Карлово ще се проведе работилница за великденска украса"}
{"url": "http://www.focus-news.net/news/2018/03/31/2506223/d-r-atanas-kambitov-kmet-na-blagoevgrad-neka-tezi-svetli-praznitsi-ni-napravyat-smireni-i-izpalneni-s-vyara.html", "text": "Нека тези светли празници ни направят смирени и изпълнени с вяра. Това казва кметът на Община Благоевград д-р Атанас Камбитов в поздравителен адрес по повод Лазаровден и предстоящата Цветница, съобщиха от пресцентъра на Общината. В поздравителния адрес се посочва ощв: \"Скъпи съграждани, В едни от най-светлите християнски празници - Лазаровден и Цветница, нека си пожелаем здраве, късмет и сплотеност! Нека доброто и мирът да влязат в домовете ни! На всички именици пожелавам да бъдете благословени, усмихнати и целеустремени. Весели празници!\"", "date": "2018.03.31", "title": "Д-р Атанас Камбитов, кмет на Благоевград: Нека тези светли празници ни направят смирени и изпълнени с вяра"}
{"url": "http://www.focus-news.net/news/2018/03/31/2506217/sliven-34-mazhe-nosyat-imeto-lazar-v-obshtinata-23-ot-tyah-sa-s-postoyanen-adres-v-grada-a-11-v-selata.html", "text": "Много са имениците на Цветница в община Сливен. Това съобщиха от пресцентъра на Общината. 145 дами носят името Цвета в общината. 87 от тях са с постоянен адрес в града, а останалите в населените места. Цветанка се казват 71 жени с постоянен адрес в община Сливен, 60 от тях са от града. 227 жени се казват Цветелина. От тях 173 са с постоянен адрес в града, а 54 в населените места от общината. 139 мъже са с името Цветан, като 117 от тях са с постоянен адрес в град Сливен. Маргарита се казват 623 дами от община Сливен, от тях 533 са с постоянен адрес в града. Росица се казват 553 дами, като 465 от тях са с постоянен адрес в града. Мъжете с името Росен са 254. Името Виолета носят 369 дами с постоянен адрес в община Сливен, от тях 315 – в града. Здравка се казват 193 жени, като 134 от тях са с постоянен адрес в града. Мъжете, които се казват Здравко са 143 в общината, 125 от тях са с постоянен адрес в Сливен. 142 жени се казват Калина, от тях 119 са с постоянен адрес в града. 63 мъже носят името Калин и имат постоянен адрес в общината. Камелия се казват 133 дами. 74 носят името Лилия, 39 името Теменужка, 28 - Детелина. 5 дами с постоянен адрес в град Сливен се казват Иглика. Мъжете с името Явор и с постоянен адрес в община Сливен са 76, а с името Ясен - 33.", "date": "2018.03.31", "title": "Сливен: 34 мъже носят името Лазар в общината, 23 от тях са с постоянен адрес в града, а 11 в селата"}
{"url": "http://www.focus-news.net/news/2018/03/31/2506232/plovdiv-nad-600-stikeri-simvolizirashti-zhivota-shte-badat-razdadeni-na-rokerite-v-grada-po-povod-otkrivaneto-na-motosezona.html", "text": "Рокерите в Пловдив откриват мотосезона, предаде репортер на Радио „Фокус“ – Пловдив. Инициативата е традиционна за Първа пролет, но тази година заради лошото време бе отложена за 31 март. За втора поредна година мотосъборът ще премине под надслов „Спрете войната на пътя! Искам да се прибера Жив!“. В 10.00 часа рокерите ще се съберат на сборния пункт, а в 12.00 часа ще тръгнат към Бачковския манастир за даване началото на новия сезон с традиционен водосвет.\r\nНад 600 стикери-сърца ще бъдат разпространени по повод традиционното мотошествие. Преди да тръгнат от Пловдив към Бачковския манастир, рокерите ще получат стикерите, символизиращи живота, добротата и любовта. Съвместната инициатива на пловдивската дирекция на МВР и местни клубове има за цел да акцентира върху повишеното внимание и дисциплина на пътя от всички, които се придвижват с мотоциклети.\r\nТони МИХАЙЛОВ", "date": "2018.03.31", "title": "Пловдив: Над 600 стикери, символизиращи живота, ще бъдат раздадени на рокерите в града по повод откриването на мотосезона"}
{"url": "http://www.focus-news.net/news/2018/03/31/2506226/lora-hristozova-regionalen-etnografski-muzey-plovdiv-obredite-i-ritualnoto-obikalyane-po-kashtite-za-lazarovden-imat-haraktera-na-verbalna-magiya-tselyashta-da-osiguri-zdrave-i-bereket.html", "text": "Обредите и ритуалното обикаляне по къщите за Лазаровден имат характера на вербална магия, целяща да осигури здраве и берекет. Това каза за Радио „Фокус“ – Пловдив Лора Христозова, главен уредник на Регионален етнографски музей-Пловдив. „Лазаровден е част от пролетно-летния цикъл празници в българския традиционен календар, който започва от 1 март и свършва на Елинден. Този комплекс от празници има определени функции, които са с предпазващ и отгонващ характер“, каза Лора Христозова. Тя коментира, че Лазаровден основно е насочен към женското начало и раждането на новата природа, на доброто и на възпроизвеждащото. На Лазаровден хората се предпазват от злите сили и ги прогонват. „Лазаровден се празнува последната събота преди Великден. Освен ден на момичетата, той е и ден на нивите“, каза Лора Христозова. Един от основните обреди, които се изпълняват на Лазаровден е Лазаруването. Христозова коментира, че то е комплекс от действия и се извършва от Лазаровден на обяд до Цветница на обяд. „В различните региони се прави по различен начин, в различен период, дори на някои места има и нощно Лазаруване“, разказа Лора Христозова. По думите й обикновено през деня лазаруват малки момичета, които са между 6 и 8 годишна възраст, а големите „лазарки“ са девойки в предбрачна възраст-между 14 и 15 години. Ако някое момиче не е лазарувало се смята, че не може да се ожени. „Това е един момент на инициация на прехода от момента, в който едно момиче е дете и вече в следващия стадий, в който тя става мома за женене“, каза Христозова. Когато девойките обикалят къщите и пеят на всеки един член от семейството и най-вече на своя любим, тогава излизат всички по улиците и оглеждат младите девойки, възрастните жени си харесват снахи. „На Лазаровден не се влиза два пъти в една и съща къща, не се лазарува в къща, в която на скоро е имало болен или починал човек“, коментира Лора Христозова. Най-често „лазарките“ пеят за любов, за благополучие и за берекет. Освен домовете, те обикалят полята и нивите със същите благопожелания. „На Лазаровден, а на други места и на Цветница, се играе едно много характерно хоро, наречено Буенек“, каза Лора Христозова. Тя разказа, че то се играе от младите момичета отворено. Смята се, че колкото по-високо скачат, толкова по-голямо ще бъде плодородието, берекетът и имането в домовете. Хорото Буенек е характерно за Източна Тракия. Христозова сподели, че в Пловдив и региона се прави обичаят „кумичене“. „Тогава се прави и обредният хляб „Кукла“, разказа Лора Христозова. По думите й младите момичета правят тези обредни хлябове, отиват на реката, чупят малки залци от куклите, наричат ги и ги пускат във водата. На някои места, в някои села, младите момчета пазят и се стремят да хванат колкото се може повече залци, които след това носят в кошарите и по този начин захранват агнетата, телетата и другите животни, за да са здрави, да не боледуват, а женските да раждат повече през годината. На някои места, освен „Куклата“, при „кумиченето“ се пуска и венче, което е направено специално от всяко едно момиче. Те пускат венчето по реката и на която девойка венчето е най-отпред, тя става кумица или водач на групата. „Смята се, че която е кумицата тя е най-важната и най-вероятно ще се задоми през предстоящата година“, каза Христозова. Тя разказа, че кумицата има основна роля, тъй като от този момент до Великден останалите момичета спират да й говорят. Чак на Великден, когато й отидат на гости, тя ги освобождава от това мълчание като ги черпи на обща трапеза.\r\nХарактерното за Цветница е, че за първи от поста се играе сключено хоро, разказа още Лора Христозова.\r\nВесела КРЪСТЕВА", "date": "2018.03.31", "title": "Лора Христозова, Регионален етнографски музей-Пловдив: Обредите и ритуалното обикаляне по къщите за Лазаровден имат характера на вербална магия, целяща да осигури здраве и берекет"}
{"url": "http://www.focus-news.net/news/2018/03/31/2506236/pazardzhik-dvizhenieto-po-patya-ot-selo-radilovo-do-grad-peshtera-se-osashtestvyava-v-edna-lenta-poradi-remonti.html", "text": "Спокойно е движението по главните пътища на областта. Това съобщи за Радио „Фокус“ – Пазарджик дежурният в Областно пътно управление – Пазарджик. Трафикът по пътя от село Радилово до град Пещера се осъществява в една лента поради частични ремонтни дейности на асфалтовата настилка. Движението е сигнализирано с пътни знаци. Въведено е ограничение и на моста в село Бошуля, който е част от републиканската пътна мрежа. Там е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля. В Родопската част на областта остава опасността от падащи камъни. Тя е най-голяма по направленията Пещера – Батак – Широка поляна, Варвара – Гара Костандово и Белово – Юндола.\r\nВаня НИКОЛОВА", "date": "2018.03.31", "title": "Пазарджик: Движението по пътя от село Радилово до град Пещера се осъществява в една лента поради ремонти"}
{"url": "http://www.focus-news.net/news/2018/03/31/2506229/ria-novosti-ot-nachaloto-na-humanitarnata-pauza-ot-iztochna-guta-sa-evakuirani-poveche-ot-150-hil-dushi.html", "text": "Повече от 150 хил. души са излезли от Източна Гута от началото на действието на „хуманитарната пауза“, предава РИА Новости.\r\n„От началото на действието на хуманитарната пауза, от региона при съдействието на руския Център за примирие са излезли повече от 150 хил. души“, съобщава руското министерство на отбраната.\r\nОтбелязва се, че продължава организирането на завръщането на цивилните в освободените от опозицията населени места в региона Сакба, Кафер Батна, Айн Терна, Замалка, Хараста ел Басал. На цивилните се оказва хуманитарна помощ. Виктор Турмаков", "date": "2018.03.31", "title": "РИА Новости: От началото на хуманитарната пауза от Източна Гута са евакуирани повече от 150 хил. души"}
{"url": "http://www.focus-news.net/news/2018/03/31/2506230/blagoevgrad-kazahstanskiyat-praznik-nauraz-shte-bade-otbelyazan-s-tarzhestvena-programa-v-grada.html", "text": "Пролетният празник на Казахстан Науръз ще бъде отбелязан за поредна година в Благоевград. Това съобщиха от пресцентъра на Общината. Началото на честванията ще бъде поставено от 11.00 часа днес пред зала „22 септември”, където се намира и Почетното консулство на Казахстан в Благоевград. \r\nВ програмата ще се преплетат фолклора на България и Казахстан. Ансамбъл „Пирин” ще танцуват и пеят, а студенти от Американски университет в България от Казахстан ще представят традиционен казахски танц и ще свирят на домбра и цигулка. Точно това е и посланието, което носи празникът Науръз, а именно че различните традиции и ритуали учат хората да уважават всяка национална култура и способстват за сближаването и взаимното разбирателство между тях. Официалната част на честванията ще започне в 12.00  часа с приветствени слова, последвани от прием и фотоизложба за официалните гости. Експозицията, която ще бъде подредена във фоайето на зала „22 септември“, ще бъде достъпна за жители и гости на града от 2 до 10 април. Изложбата представя репродукции на картини от фонда на Държавен музей на изкуствата на Република Казахстан „А. Кастеев“, изображения на древни сребърни и златни накити, открити от археолози на територията на Казахстан, както и фотоси на президента на Републиката.", "date": "2018.03.31", "title": "Благоевград: Казахстанският празник Науръз ще бъде отбелязан с тържествена програма в града"}
{"url": "http://www.focus-news.net/news/2018/03/31/2506235/kyustendil-s-povisheno-vnimanie-tryabva-da-se-izvarshva-dvizhenieto-po-avtomagistrala-struma-predi-tunel-blatino-poradi-remontni-deynosti.html", "text": "От 08.00 до 17.00 часа с повишено внимание трябва да се извършва движението по автомагистрала „Струма“ преди тунел „Блатино“ в посока София при км 56+800. Това съобщиха за Радио „Фокус“ – Пирин от Областно пътно управление – Кюстендил. Преминаването в участък се осъществява в една лента поради ремонтни работи в аварийна лента. Движението се пропуска последователно в активна лента и в изпреварваща лента. Шофьорите да се движат с повишено внимание, спазвайки въведено ограничение на скоростта – до 70 км/час в участъка от 200 м, и пътната сигнализация. Трафикът по автомагистрала „Струма“ и главен път Е-79 в частта им от областта е нормално натоварен. Без проблеми се извършва преминаването през ГКПП „Гюешево“.\r\nЛивия НИНОВА", "date": "2018.03.31", "title": "Кюстендил: С повишено внимание трябва да се извършва движението по автомагистрала „Струма“ преди тунел „Блатино“ поради ремонтни дейности"}
{"url": "http://www.focus-news.net/news/2018/03/31/2506237/burgas-zapochva-chetvartoto-izdanie-na-turneto-metal-za-smet.html", "text": "Започва четвъртото издание на турнето „Метъл За Смет“, организирано от група GRIMAZE и други музиканти и хора, подкрепящи инициативата, съобщиха от пресцентъра на Община Бургас. Турнето включва концерти и събития за почистване на отпадъци в различни български градове, сред които тази седмица ще бъде и Бургас. От почистванията до сега са събрани над 350 000 литра отпадъци, покрай инициативата „Да живеем в Чистота“, която бандата започва преди 2 години. Концертът в Бургас ще се състои днес в „Бар без Име“ с начало 21.30 ч., където заедно с GRIMAZE ще свирят местната банда SOULCORE и румънската CRIMENA. Почистването ще се случи на 1 април – от 13.30 ч. в горичката до Атанасовското езеро. Срещата е в 13:30 ч. пред входа на Областния диспансер за психични заболявания. Чували и ръкавици за почистванията ще бъдат осигурени.", "date": "2018.03.31", "title": "Бургас: Започва четвъртото издание на турнето „Метъл За Смет“"}
{"url": "http://www.focus-news.net/news/2018/03/31/2506239/blagoevgrad-bez-zatrudneniya-se-izvarshva-dvizhenieto-po-avtomagistrala-struma-i-glaven-pat-e79.html", "text": "Без затруднения се извършва движението по автомагистрала „Струма“ и главен път Е–79. Това съобщиха за Радио „Фокус“ – Пирин от Областно пътно направление – Благоевград. Нормално натоварено е движението по второкласен път-19 Симитли – Гоце Делчев. Пътните настилки в областта са сухи и нормално проходими, само по усойните и планински райони са частично мокри. През изминалата нощ няма регистрирани тежки пътни инциденти. Повишена опасност от падащи камъни има в района на Кресненското дефиле и по второкласен път-19 Симитли – Гоце Делчев. В област Благоевград никъде няма въведени ограничения за движението на леки и товарни автомобили.\r\nЛивия НИНОВА", "date": "2018.03.31", "title": "Благоевград: Без затруднения се извършва движението по автомагистрала „Струма“ и главен път Е–79"}
{"url": "http://www.focus-news.net/news/2018/03/31/2506233/blagoevgrad-bez-problemi-se-izvarshva-preminavaneto-prez-gkpp-kulata.html", "text": "Без проблеми се извършва преминаването през ГКПП „Кулата“. Това съобщиха за Радио „Фокус“ – Пирин от Главна дирекция „Гранична полиция“. На ГКПП „Илинден“ движението също е нормално, както и на останалите пунктове по българо-гръцката граница. Преминаването през пунктове между България и Македония също е обичайно натоварено.\r\nЛивия НИНОВА", "date": "2018.03.31", "title": "Благоевград: Без проблеми се извършва преминаването през ГКПП „Кулата“"}
{"url": "http://www.focus-news.net/news/2018/03/31/2506240/reuters-izraelski-bezpiloten-letatelen-aparat-se-e-razbil-v-livan.html", "text": "Израелски безпилотен летателен апарат се е разбил в южната част на Ливан, предава  Reuters.\r\n„Безпилотен израелски шпионски самолет се е разбил между селата Бейт Яхун и Бараашит“ , съобщава свързан с ливанската шиитска групировка „Хизбулла“ телевизионен канал.  Виктор Турмаков", "date": "2018.03.31", "title": "Reuters: Израелски безпилотен летателен апарат се е разбил в Ливан"}
{"url": "http://www.focus-news.net/news/2018/03/31/2506242/pazardzhik-v-strelcha-shte-se-provedat-traditsionnite-konni-sastezaniya.html", "text": "В Стрелча ще се проведат традиционните конни състезания днес, съобщиха за Радио „Фокус“ – Пазарджик от Общината. Състезанията са във връзка с ежегодното отбелязване на Тодоровден и ще започнат в 10.00 часа на Спортен комплекс – Стрелча. Надпреварата тази година ще е в три категории - „Бързина“, „Красота“ и „Сила“. Миналата година в състезанието взеха участие над 46 участници, събраният награден фонд от дарения и такси достигна 9750 лв. – с над 3000 лв. повече от 2016 г. За втора поредна година наградата „Най-красив кон“ бе за кон Бине на Руси Матракчийски от с. Калугерово.", "date": "2018.03.31", "title": "Пазарджик: В Стрелча ще се проведат традиционните конни състезания"}
{"url": "http://www.focus-news.net/news/2018/03/31/2506238/pepi-dzhurenov-krizisen-tsentar-za-nastanyavane-na-bezdomni-v-sofiya-sredno-po-170-dushi-na-vecher-sa-noshtuvali-v-tsentara-tozi-sezon.html", "text": "Екипът на Кризисния център си е свършил работата перфектно и сме се погрижили за всички постъпили адекватно. Това каза в интервю за Агенция „Фокус” директорът на Кризисния център за настаняване на бездомни лица в София – Пепи Джуренов във връзка с работата на центъра този сезон. \"До сега не сме върнали нито един човек, който е бил в нужда. Използвали сме допълнителни легла, походни легла, матраци и сме успявали да настаним всички нуждаещи се“, допълни още той. „От социалната услуга на Столична община са се възползвали средно 170 души на вечер. Когато метеорологичните условия са били по-лоши е имало над 200 души на ден“, каза още директорът на Кризисния център за настаняване на бездомни лица в София. Той уточни, че в сравнение с миналата година броят на настанените се е увеличил.\r\n„В Кризисния център има двама социални работници, които работеха през цялото време и продължават да работят по подобряването на качеството на живот на хората и им помагат за тяхното бъдеще. Те ги насочват към друга социална услуга, опитват се да им намерят работа, издирват техни близки и роднини, които да се грижат за тях. Освен това има и шестима социални асистенти, чиято задача е да се грижат непосредствено за настанените. Те ги преглеждат за паразити, помагат им да се настанят, помагат им при изпълнението на техните битови нужди при необходимост“, допълни още Пепи Джуренов.\r\nЦветелин ДИМИТРОВ", "date": "2018.03.31", "title": "Пепи Джуренов, Кризисен център за настаняване на бездомни в София: Средно по 170 души на вечер са нощували в Центъра този сезон"}
{"url": "http://www.focus-news.net/news/2018/03/31/2506220/lena-kirilova-etnograf-vyarva-se-che-kashta-v-koyato-ne-sa-peli-i-igrali-lazarki-nyama-da-bade-chestita.html", "text": "„Вярва се, че къща, в която не са пели и играли лазарки, няма да бъде честита“. Това каза етнографът Лена Кирилова, уредник в Етнографска къща - Добрич“, предаде кореспондент на Радио „Фокус” – Варна. „Макар че в Християнството празникът Лазаровден е посветен на възкресението на Свети Лазар, в този празник прозират много по-древни, предхристиянски, езически обичаи и вярвания, които са свързани преди всичко с настъпването на пролетта, с желанието на хората за повече здраве, късмет, любов. Можем да кажем, че Лазаровден е празник на пукналата пролет, на младостта, на красотата и на любовта. Неслучайно с възраждането на природата у човека отново се възраждат мечтите за щастливо задомяване, за намиране на най-подходящия избраник на сърцето“, посочи етнографът. По думите ѝ в този празник участват преди всичко девойки, на които предстои да се омъжат. Празникът започва с малките лазарки, които още в ранната утрин обикалят къщите. Това са групи от лазарки, момиченца на възраст между 6 и 7 години. Малко по-късно същия ден по къщите тръгват и по-големите лазарки, които са в предбрачна възраст. Лена Кирилова припомни, че навремето тази възраст е била много по-ниска – между 14 и 15 години. Лазарките изпълняват специален обреден танц, който се изпълнява във всяка една къща. Има специално обредни песни, посветени на всеки един член от семейството, така както е традицията и при коледарите – от най-възрастния стопанин до най-малкото дете. „Песните са един вид словесна магия и се вярва, че всичко, което го има в песента като благослов, като наричане за здраве, за късмет, за любов, за младост, за хубост, всичко, за което си мечтае човек, заедно с възродената през пролетта природа, всичко ще се сбъдне. Според традицията лазарките получават като дарове дребни монети, бяло брашно, небоядисани бели яйца, тъй като през следващата седмица предстои Велики четвъртък и най-големият празник – Великден“, каза Лена Кирилова. По думите ѝ на Лазаровден се обикалят всички домове и ниви от лазарките. Вярвало се е, че песента им и техните танци ще осигурят на стопаните пълни хамбари и плодородие, благодат за семействата им през годината. „Задължително се е минавало дори през гробищата, защото се е вярвало, че мъртвите със своята сила ще помогнат на тези, които са на земята да изпълнят мечтите си. Според традициите на следващия ден – Цветница, лазарките правят последен поклон пред моминството“, каза още етнографът. В реката се пускат лазарски венчета, изработени от цветя и върба. Тази лазарка, чието венче стигне първо, именно тя ще се омъжи през годината, според поверието. Тя се избира за лазарска комица, на която говеят до Великден и която се ползва с особено уважение. Този ритуал на последен поклон пред моминството е свързан с древната богиня Лада, богинята на младостта, на любовта. „Ако трябва с едно изречение да обобщим какво представляват тези обичаи, на първо място доминира женитбената насоченост. Участва ли лазарката в този обичай, тя вече може да чака сватове. И това са така наречените древни обичаи на инициация, т.е. на преминаване от една възраст в друга. На второ място това са обичаи, свързани с осигуряване на плодородие. И се вярва, че лазарките могат да го направят със своите песни и наричания“, каза още Лена Кирилова. \r\nЖулиета НИКОЛОВА", "date": "2018.03.31", "title": "Лена Кирилова, етнограф: Вярва се, че къща, в която не са пели и играли лазарки, няма да бъде честита"}
{"url": "http://www.focus-news.net/news/2018/03/31/2506246/alsat-m-v-skopie-shte-otkriyat-sgradata-na-noviya-nakazatelen-sad.html", "text": "Новата  сграда на наказателния съд в Скопие ще бъде открита днес. На тържествена церемония в голямата зала на зданието ще присъстват представители на съдебните органи на Македония, както и дипломати, предава „Алсат-М“.\r\nПредседателят на съда Иван Джолев заяви, че работата започва още в понеделник, 1 март, а делото „Титаник“ на специализираната прокуратура ще бъде първо.\r\nНовата сграда на Наказателния съд разполага с 25 съдебни зали и много добри условия на труд. Изграждането ѝ започва през май 2010 г.  Виктор Турмаков", "date": "2018.03.31", "title": "„Алсат-М“: В Скопие ще открият сградата на новия наказателен съд"}
{"url": "http://www.focus-news.net/news/2018/03/31/2506244/plovdiv-otkrivat-velosezona-v-rayon-trakiya.html", "text": "Откриват велосезона в район „Тракия”. Това съобщи кметът на района Костадин Димитров, предаде репортер на Радио „Фокус”- Пловдив. Откриването е от 10.00 часа пред кметството на района. От там ще се тръгне към парк „Лаута”. „В парка ще бъдат раздадени много награди – 10 велосипеда за възрастни, 4 – за деца, 2 тротинетки, 100 раници, 100 бутилки за вода и още много други”, каза Димитров. Там ще се проведат и много занимателни игри, близо до барбекютата, които вече са пет на брой. „Надяваме се много пловдивчани да дойдат и да подкрепят откриването на велосезона”, каза Димитров. На откриването ще присъства известният български гимнастик Йордан Йовчев.\r\nЦветана ТОНЧЕВА", "date": "2018.03.31", "title": "Пловдив: Откриват велосезона в район „Тракия”"}
{"url": "http://www.focus-news.net/news/2018/03/31/2506248/mrrb-41-mln-lv-shte-badat-investirani-v-74-sotsialni-tsentara-za-podkrepa-i-grizha-za-vazrastni-v-29-obshtini.html", "text": "Министерството на регионалното развитие и благоустройството ще инвестира над 41 млн. лв. в изграждането на центрове за подпомагане и грижа на възрасти хора в страната. Това съобщиха от пресцентъра на Министерство на регионалното развитие и благоустройството. Финансирането се осигурява от Оперативна програма „Региони в растеж“ 2014-2020 г. по мярката „Подкрепа за деинституционализация на социалните услуги за възрастни и хора с увреждания“ в рамките на приоритетна ос 5 „Регионална социална инфраструктура”, която вече е отворена за кандидатстване. \r\nПроектът предвижда изграждането, ремонта, обзавеждането и оборудването на общо 68 центъра за грижа за хора с увреждания и 6 дневни центъра за подкрепа на лица с различни форми на деменция и техните семейства в 29 общини (Варна, Велики Преслав, Велико Търново, Враца, Габрово, Горна Оряховица, Димитровград, Дряново, Казанлък, Кърджали, Кюстендил, Ловеч, Малко Търново, Нови пазар, Перник, Пловдив, Русе, Свищов, Своге, Силистра, Сливен, Смолян, София, Струмяни, Тополовград, Търговище, Хасково, Шумен и Ямбол). Общините са включени в Картата на резидентните услуги и Картата на услугите за подкрепа в общността, разработени от Агенцията за социално подпомагане и Националното сдружение на общините в Република България. Основна цел е да се осигури достъп до качествени социални услуги за лица с увреждания и възрастни хора в съответствие с Плана за действие за периода 2018-2021 г. за изпълнение на Националната стратегия за дългосрочна грижа. \r\nС изпълнението на проектите ще бъдат създадени по-качествени социални услуги. Предвидено е те да се изпълняват по интегриран начин чрез финансирането им по ОПРР 2014-2020 (за изграждане на инфраструктурата) и по Оперативна програма „Развитие на човешките ресурси“ 2014-2020 (за предоставянето на новите социални услуги) с цел осигуряване на допълняемост, интегрираност и устойчивост на създадените социални услуги.\r\nКрайният срок за кандидатстване по процедурата е 30.08.2018 г.\r\nПакетът документи за кандидатстване е публикуван на сайта на ОПРР 2014-2020, в меню: Актуални процедури и в ИСУН 2020, както и на сайта на МРРБ - .", "date": "2018.03.31", "title": "МРРБ: 41 млн. лв. ще бъдат инвестирани в 74 социални центъра за подкрепа и грижа за възрастни в 29 общини"}
{"url": "http://www.focus-news.net/news/2018/03/31/2506250/razgrad-dvama-dushi-sa-zaginali-pri-katastrofa-na-ulitsa-hadzhi-dimitar.html", "text": "Момче и момиче загинаха при тежка катастрофа тази нощ в Разград. Това съобщиха от ОДМВР - Разград. Пътнотранспортното произшествие е станало около 00.45 часа тази нощ на улица „Хаджи Димитър“ до Дома за хора с деменции. Водачът на БМВ с инициали Т. Ф. на 22 години от село Дянково предприема изпреварване на „Опел Зафира“, без да се съобразява с насрещно движещия се „Опел Астра“. Лекият автомобил „БМВ“ се блъска едновременно с изпреварвания и насрещно идващия, излиза от пътното платно, удря се в метална ограда на Дома за хора с деменции и впоследствие в дърво. Водачът и 20-годишната му спътничка с инициали Т.Р. от село Брестовене са откарани в МБАЛ - Разград, където умират. Взети са кръвни проби от загиналите и от другите двама шофьори. Автомобилът „Опел Зафира“ е управляван от лице с инициали С. С. на 29 години от Разград, а „Опел Астра“ – от Х.К. на 58 години от село Дянково. По случая е образувано досъдебно производство.", "date": "2018.03.31", "title": "Разград: Двама души са загинали при катастрофа на улица „Хаджи Димитър“"}
{"url": "http://www.focus-news.net/news/2018/03/31/2506252/plovdiv-rabotilnitsa-za-ukrasa-na-velikdenski-pisani-yaytsa-organizira-regionalniyat-etnografski-muzey.html", "text": "Работилница за украса на великденски писани яйца организира Регионален етнографски музей - Пловдив. Това каза за Радио „Фокус“ – Пловдив Лора Христозова, уредник в Етнографския музей. „Традиционно в Етнографски музей в Пловдив правим работилници и за мартеници, и за великденски яйца. Тази година ще има две майсторки, които ще показват техника на изписване на яйцата. Всички материали ще бъдат предоставени от музея“, посочи Лора Христозова. \r\nТя заяви, че жителите и гостите на града ще имат възможността да работят по ихтиманска и чешка техника за боядисване на яйца. За ихтиманския стил е характерно това, че върху бели яйца се изписва с восък. „Самото яйце остава бяло и става като една мрежа, след това начините на боядисване са специфични. При чешката техника яйцата са разноцветни и отново се изписва с восък по боята“, коментира Лора Христозова.\r\nПъстрата работилница за украса на Великденски писани яйца в Регионален етнографски музей в Пловдив ще се проведе на днес от 10.00 до 16.00 часа. Входната такса за събитието е 5 лева.\r\nВесела КРЪСТЕВА", "date": "2018.03.31", "title": "Пловдив: Работилница за украса на великденски писани яйца организира Регионалният етнографски музей"}
{"url": "http://www.focus-news.net/news/2018/03/31/2506249/kmetat-na-sofiya-yordanka-fandakova-shte-otkrie-vtoriya-zalesitelen-sezon-na-novata-gora-v-stolitsata.html", "text": "Днес от 11:00 часа кметът на Столична община Йорданка Фандъкова ще открие официално втория залесителен сезон от мащабната инициатива Новата гора на София, съобщиха от пресцентъра на Общината. Кампанията на Столична община за трансформация на пустеещ общински терен в гора стартира през есента на 2017 г., когато изцяло благодарение на доброволци са засадени 12 000 дървета. Тази пролет залесяването ще се провежда всяка събота и неделя, с изключение на Великденските празници, докато времето позволява прихващане на дърветата.\r\nИнициативата Новата гора на София предвижда до края на 2018 г. да бъдат засадени общо 120 000 дървета от вида липа и акация, с което да се обособи нов „зелен филтър“ край София. За реализирането й Столична община предоставя фиданките и уредите, а за самото засаждане се обръща изцяло към доброволци. \r\nЗа максимално улеснение на гражданите за периодите от кампанията (31 март – 30 юни 2018г.) се разкрива специална автобусна линия на градския транспорт с номер 56А, който тръгва от спирка „Метростанция Вардар“ и ще се движи от 9:00 до 16.00 часа на интервал от 30 минути всички съботи и недели.\r\nПовече информация за инициативата, както и да заявите своето участие, можете да намерите тук: www.novatagora.bg и в страницата във Facebook. \r\nВидео от първия залесителен сезон, можете да намерите тук: http://tranzit.dir.bg/load.php?id=Fg009Hj8pqJ8hWDU3043259", "date": "2018.03.31", "title": "Кметът на София Йорданка Фандъкова ще открие втория залесителен сезон на Новата гора в столицата"}
{"url": "http://www.focus-news.net/news/2018/03/31/2506253/razgrad-19-godishno-momiche-e-zaginalo-pri-katastrofa-po-patya-selo-savin-selo-sevar.html", "text": "19-годишно момиче е загинало при катастрофа по пътя между кубратските села Савин и Севар. Това съобщиха от ОДМВР - Разград. Тежкият инцидент е станал около 16.00 часа на 30 март. При управление на „Нисан Терано“ 19-годишно момиче с инициали И.А. от силистренското село Айдемир губи контрол над автомобила, излиза от пътя и се преобръща в дере. При произшествието водачката изпада от превозното средство и умира на място. Започнато е досъдебно производство.", "date": "2018.03.31", "title": "Разград: 19-годишно момиче е загинало при катастрофа по пътя село Савин - село Севар"}
{"url": "http://www.focus-news.net/news/2018/03/31/2506254/pepi-dzhurenov-krizisen-tsentar-za-nastanyavane-na-bezdomni-v-sofiya-ne-sme-varnali-nito-edin-chovek-koyto-e-bil-v-nuzhda.html", "text": "Не сме върнали нито един човек, който е бил в нужда. Това каза в интервю за Агенция „Фокус” директорът на Кризисния център за настаняване на бездомни лица в София – Пепи Джуренов във връзка с работата на центъра този сезон. \"Колкото и да е капацитетът на центъра, нуждаещи се винаги има. Има хора, които са тук от първия ден – от отварянето на Кризисния център на 28 ноември до ден днешен. Има хора без документи, без роднини и социалните работници тук правят всичко по силите си да им намерят място, на което да отидат след като Кризисния център затвори врати\", обясни Пепи Джуренов. Той уточни, че има двама души, на които все още не са им намерени места след като Кризисния център спре работа – единият е човек от ловешко село, дошъл от Франция, който е прекъснал всякакви взаимоотношения с България, няма роднини и има психически отклонения. \"Поради липса на каквито и да е документи за самоличност, той не може да бъде настанен в социално заведение. Другият случай е с една възрастна жена, за която също няма кой да се погрижи. Подали сме и документите за настаняване в Центъра за временно настаняване на бездомни лица и мисля, че ще намерим решение за нея\", разказа още Пепи Джуренов. \r\n\"Основните трудности са, че тук търсят подслон, освен хората, които са в нужда, много такива, които са нарко и алкохолозависими. В резултат на това, понякога дисциплината в центъра се нарушава. За съжаление ние нямаме начини и средства за въвеждането на ред. Методът на убеждението не винаги работи. Единственото, което можем да предприемем като мярка е да помолим лицето, което е под въздействието на алкохол или наркотик, най-учтиво да излезе навън, да изтрезнее и пак да се върне в Кризисния център. Това е изключително деликатна работа, която изисква огромно търпение\", посочи още той. \r\nЦветелин ДИМИТРОВ", "date": "2018.03.31", "title": "Пепи Джуренов, Кризисен център за настаняване на бездомни в София: Не сме върнали нито един човек, който е бил в нужда"}
{"url": "http://www.focus-news.net/news/2018/03/31/2506234/dobrich-s-kontsertna-programa-v-kavarna-shte-badat-otbelyazani-praznitsite-lazarovden-i-tsvetnitsa.html", "text": "Днес от 11.00 часа на общоградския площад пред църквата „Свето успение Богородично” в Каварна ще се проведе честване на пролетните празници Лазаровден и Цветница. Това съобщиха от пресцентъра на Общината. В концертната програма участие ще вземат деца от ДГ „Здравец“, ученици от начален клас от СУ „Стефан Караджа“, фолклорна формация „Шарено коланче” и Детски фолклорен танцов ансамбъл „Бизоне”. След празничната програма обичаят „Кумичене” - хвърляне на лазарски венци, ще се извърши на старата чешма до реставрираната средновековна баня „Хамам”. \r\nОбщина Каварна отправя покана към всички жители и гости на града.", "date": "2018.03.31", "title": "Добрич: С концертна програма в Каварна ще бъдат отбелязани празниците Лазаровден и Цветница"}
{"url": "http://www.focus-news.net/news/2018/03/31/2506257/anadolu-agency-poveche-ot-50-turski-voynitsi-sa-hospitalizirani-s-hranitelno-natravyane.html", "text": "52 турски войници, разположени край Анкара, са хоспитализирани заради хранително отравяне, предава  Anadolu Agency.\r\nВойниците са усетили болки в корема и гадене след вечеря в петък вечерта. Инцидентът се случва година, след като близо 200 войници бяха хоспитализирани в егейската провинция Маниса.  Виктор Турмаков", "date": "2018.03.31", "title": "Anadolu Agency: Повече от 50 турски войници са хоспитализирани с хранително натравяне"}
{"url": "http://www.focus-news.net/news/2018/03/31/2506258/blagoevgrad-v-dramatichen-teatar-nikola-vaptsarov-shte-bade-predstavena-postanovkata-prikazki-ot-stari-vremena.html", "text": "Програмата „Съботен театър“ ще представи премиерното си заглавие „Приказки от стари времена“. Каза за Радио „Фокус“ – Пирин Симона Спасова, експерт „Връзки с обществеността“ към Драматичен театър „Никола Вапцаров“ – Благоевград. По думите ѝ постановката ще бъде представена от режисьор Съби Събев – компилация от Ръдиард Киплинг. „Малките зрители ще могат да се насладят на тази премиера“, коментира тя. Симона Спасова подчерта, че жителите и гостите на града ще може да видят постановката от 11.00 часа в Драматичния театър „Никола Вапцаров“. Представлението е част от Театралния маратон, посветен на Международния ден на театъра – 27 март.\r\nКристина МИТКОВА", "date": "2018.03.31", "title": "Благоевград: В Драматичен театър „Никола Вапцаров“ ще бъде представена постановката „Приказки от стари времена“"}
{"url": "http://www.focus-news.net/news/2018/03/31/2506251/interfaks-rusiya-predlozhi-na-izrael-i-palestinskata-avtonomiya-ploshtadka-za-pregovori.html", "text": "Русия отново заяви, че е готова да предостави площадка за среща между лидерите на Израел и палестинската автономия, предава Интерфакс.\r\n„Ние потвърждаваме нашата готовност да предостави; платформа за среща на палестинските и израелски лидери“, заяви заместник-постоянният представител на Русия в ООН Владимир Сафронков.  Той подчерта необходимостта от „ преки преговори между палестинци и израелци по всички въпроси, свързани с окончателния статут, включително и в Йерусалим“.\r\nСафронков също така отбеляза, че уреждането на мира  в Близкия изток \"трябва да се основава на всеобщо призната международна правна рамка, включително съответните резолюции на Съвета за сигурност на ООН и Арабската мирна инициатива\". Виктор Турмаков", "date": "2018.03.31", "title": "Интерфакс: Русия предложи на Израел и Палестинската автономия площадка за преговори"}
{"url": "http://www.focus-news.net/news/2018/03/31/2506259/lokalno-makedoniya-darzhavniyat-departament-na-sasht-gordi-sme-che-makedoniya-se-prisaedini-kam-evropeysko-amerikanskite-deystviya-sreshtu-rusiya.html", "text": "Държавният департамент на САЩ в изявление до македонското външно министерство  посочи, че Вашингтон се гордее, че Македония се е присъединила към съвместното американско-европейско действие срещу Русия заради нейното безотговорно поведение, предава „Локално“.\r\n„Ясно доказахме, че сме солидарни с Великобритания и изпратихме ясно послание, че Русия плаща висока цена с безотговорното си поведение. Ние продължаваме да координираме нашите партньори и съюзници, а тези, които още не са го направили, ги насърчаваме да предприемат мерки за изпращане на подобно послание до Русия“, пише в изявлението. Виктор Турмаков", "date": "2018.03.31", "title": "„Локално“ (Македония): Държавният департамент на САЩ: Горди сме, че Македония се присъедини към европейско-американските действия срещу Русия"}
{"url": "http://www.focus-news.net/news/2018/03/31/2506243/pazardzhik-v-pravoslavnite-hramove-v-grada-zapochna-otsluzhvaneto-na-praznichnata-sveta-liturgiya-za-lazarovden.html", "text": "В православните храмове в Пазарджик започна отслужването на празничната света литургия по повод християнския празник Лазаровден, предаде репортер на Радио „Фокус“ – Пазарджик. Днес православната църква почита Лазар, когото Иисус Христос възкресил на четвъртия ден след погребението му в знак на благодарност за проявеното от него гостоприемство. Той винаги се чества осем дни преди Великден и с него започва подготовката за Страстната седмица. Според традицията днес трябва да се откъснат върбови клонки, които трябва да се закачат в утрешния ден на входа на дома. В неделя е Връбница, позната още като Цветница. Млади момичета днес изпълняват обичая лазаруване, обхождат селото и влизат във всеки дом с песен. Имен ден празнуват празнуват: Лазар, Лазарина, Лазо, Лачо, Лъчезар, Лъчезара.\r\nВаня НИКОЛОВА", "date": "2018.03.31", "title": "Пазарджик: В православните храмове в града започна отслужването на празничната света Литургия за Лазаровден"}
{"url": "http://www.focus-news.net/news/2018/03/31/2506245/prof-kostadin-dinchev-folklorist-na-lazarovden-i-tsvetnitsa-se-izpalnyavat-nay-razlichni-obredi-pokazvashti-prehoda-ot-zimata-kam-lyatoto.html", "text": "На Лазаровден и Цветница се изпълняват най-различни обреди, показващи прехода от едно състояние в друго или от зимата към лятото. Това каза за Радио „Фокус“ – Пирин фолклористът и почетен гражданин на Благоевград проф. Костадин Динчев. По думите му когато се говори за лазаруването, то трябва да се каже, че то е свързано с целия комплекс, който наричаме Великденско-Гергьовденски. „Нашите предци от край време са ни завещали чудна хармония между природата, обществото или социума, и отделния човек, тоест те са наблюдавали тези преходи в природата, тези състояния в човека, и са ги фокусирали в различни обреди и празници през годината. Затова сега като говорим за Великден и предхождащите го Лазаровден и Връбница, ние казваме, че това са обреди на прехода“, каза още проф. Динчев. Той добави, че всички обичаи и ритуали, свързани с тези празници, се характеризират с преминаването от едно състояние в друго, тоест митологемата живот - смърт. „Зимата е време на застой и символизира временна смърт. Лятото е живот, а между тях стои пролетта и есента. Сега сме в началото на пролетта, което означава, че тези обичаи са свързани с промените, които настъпват в човешкия живот“, добави проф. Динчев. „Според християнската легенда Христос съживява мъртвия Лазар и това е едно от чудесата му. В природен план пък това е ден, в който започва пробуждането от зимния застой, тоест има съживяване – цветята и върбите са напъпили и са налети със сок. Народният обичай лазаруване е фокус на целия този пролетен празник. Така както коледуването е мъжка инициация, така лазаруването е женска инициация“, каза още проф. Динчев.\r\nЛивия НИНОВА", "date": "2018.03.31", "title": "Проф. Костадин Динчев, фолклорист: На Лазаровден и Цветница се изпълняват най-различни обреди, показващи прехода от зимата към лятото"}
{"url": "http://www.focus-news.net/news/2018/03/31/2506262/ria-novosti-dvama-voenni-sa-zaginali-trima-sa-raneni-pri-vzriv-na-mina-v-afganistan.html", "text": "Двама представители на въоръжените сили на Афганистан са загинали, трима са ранени при взрив на мина в южния град Кандахар,предава РИА Новости.\r\nИнцидентът се е случил тази сутрин. Взривното устройство е сработило, когато го приближава автомобил на въоръжените сили на страната. Засега все още нито една групировка не е поела отговорност за взрива.  Виктор Турмаков", "date": "2018.03.31", "title": "РИА Новости: Двама военни са загинали, трима са ранени при взрив на мина в Афганистан"}
{"url": "http://www.focus-news.net/news/2018/03/31/2506241/dots-kostadin-nushev-bogoslov-chrez-vazkresenieto-na-lazar-spasitelyat-dava-uverenie-za-bezsmartieto-na-choveshkata-dusha.html", "text": "Чрез възкресението на Лазар, Спасителят дава уверение за безсмъртието на човешката душа. Това каза в интервю за Агенция „Фокус“ богословът доц. Костадин Нушев по повод християнския празник Лазаровден. „Този празник е много важен в навечерието на Възкресение Христово – Великден. Той се празнува в съботата преди големия празних Вход Господен в Йерусалим. Това е едно историческо събитие, което ни напомня за божествената сила и чудотворство на нашия Господ Исус Христос, който е възкресил от мъртвите своя приятел Лазар, като израз на Своето божествено достойнство и чудотворство от една страна, и като доказателство за възкресението и безсмъртието на човешката душа“, заяви доц. Нушев и припомни, че Лазар е бил един от последователите на Исус Христос. „Той е обичал Своя приятел Лазар и когато той се разболял и е завършил своя земен път, Спасителя е казал на своите ученици, че болестта на Лазар е, за да се разкрие Божието всемогъщество и за да повярват те в Божествената сила на Сина Божий. Ето защо и църквата извежда този празник непосредствено преди Възкресение Христово, защото чрез възкресението на Лазар, всъщност Спасителя дава едно уверение за Своите ученици, за апостолите и за всички християни за истината за безсмъртието на човешката душа и за последващото възстановяване на връзката на душата с тялото чрез възкресението“, обясни доц. Нушев.  \r\nПо думите му в народните предания има припокриване на образи и персонажи, но Св. Лазар – този, който празнуваме като основно събитие на Лазарова събота, е евангелски персонаж, ученик, последовател на Исус Христос от времето на Апостолите. „Според църковното предание, след като е бил възкресен от Исус Христос, е продължил да проповядва Евангелието заедно с другите Апостоли и е завършил своя земен живот на остров Кипър, където е бил поставен от Апостолите като епископ на древната църква“, каза още доц. Костадин Нушев.\r\nЛюба АЛЕКСИЕВА", "date": "2018.03.31", "title": "Доц. Костадин Нушев, богослов: Чрез възкресението на Лазар, Спасителят дава уверение за безсмъртието на човешката душа"}
{"url": "http://www.focus-news.net/news/2018/03/31/2506261/burgas-vremenno-dvizhenieto-na-tovarni-avtomobili-nad-12-po-pat--9-slanchev-bryag-obzor-e-ogranicheno-poradi-otstranyavane-na-avariral-tezhkotovaren-avtomobil.html", "text": "Временно движението на товарни автомобили над 12 по път I-9 Слънчев бряг - Обзор е ограничено поради отстраняване на аварирал тежкотоварен автомобил. Това съобщиха от пресцентъра на Агенция \"Пътна инфраструктура\". Леките автомобили до 12 тона се движат двупосочно в една лента в участъка. Шофьорите да се движат с повишено внимание, спазвайки указанията на служителите на \"Пътна полиция\".", "date": "2018.03.31", "title": "Бургас: Временно движението на товарни автомобили над 12 по път I-9 Слънчев бряг - Обзор е ограничено поради отстраняване на аварирал тежкотоварен автомобил"}
{"url": "http://www.focus-news.net/news/2018/03/31/2506247/targovishte-12-chitalishta-ot-obshtinata-shte-presazdadat-obichaya-lazaruvane.html", "text": "Обичаят „лазаруване“ ще бъде пресъздаден от читалищата в 12 населени места на община Търговище. Това съобщиха от Общината. В село Здравец народният обичай започна в 9.00 часа. Лазарки обикалят къщите на селото и пеят обредни песни с благослов за здраве, плодородие и благополучие на дома. След обиколката, обичаят ще бъде пресъздаден и по беломорска традиция, характерна за селото. Според нея момата, чието венче е излязло най-напред на Цветница, се избира за „кръстница“. На третия ден след Великден тя трябва да дари останалите лазарки с червени яйца. В другите населени места на общината ще се пеят лазарски песни и ще се вият хора. В кв. „Въбел\" празникът започна в 8.15 часа, а в село Дралфа – в 9.30. Лазаровден ще бъде отбелязан и в селата Голямо Ново, Макариополско, Васил Левски, Лиляк и Вардун от 10.00 часа; в село Кралево от 10.30 часа; село Голямо Соколово от 12.00 часа; село Драгановец от 13.00 часа. В село Стража ще лазаруват два дни – днес и утре от 9.00 часа.", "date": "2018.03.31", "title": "Търговище: 12 читалища от общината ще пресъздадат обичая „лазаруване“"}
{"url": "http://www.focus-news.net/news/2018/03/31/2506256/pazardzhik-610-sa-imenitsite-na-lazarovden-v-obshtinata.html", "text": "Общо 610 са имениците на Лазаровден в общината, съобщиха за Радио „Фокус“ – Пазарджик от Общината. Най-голям е броят им в областния град - 386. На територията на общината 302 души носят името Лазар, а 229 – Лазарина. Само 79 са жените с името Лазаринка. В селата от общината най-много празнуващи на днешния ден има в Мало Конаре – 39, Черногорово – 26 и Ивайло – 25, а най-малко именници има в селата Априлци и Цар Асен. Там само по един човек ще отбележи имения си ден на Лазаровден.\r\nВаня НИКОЛОВА", "date": "2018.03.31", "title": "Пазарджик: 610 са имениците на Лазаровден в общината"}
{"url": "http://www.focus-news.net/news/2018/03/31/2506260/plovdiv-39-godishen-motorist-e-zaginal-na-myasto-sled-kato-se-e-blasnal-v-parkiran-avtomobil-na-bul-knyaginya-mariya-luiza.html", "text": "39-годишен моторист е загинал на място, след като се е блъснал в паркиран автомобил на бул. „Княгиня Мария Луиза“. Това съобщи за Радио „Фокус“ – Пловдив говорителят на Областната дирекция на МВР. Сигналът за инцидента в района на Полиграфията в града е подаден към 09.10 часа. На място има полицейски екип и линейка, районът е отцепен. От Областната дирекция на МВР припомниха, че днес се открива мотосезонът, като призовават всички водачи на автомобили и мотори да шофират с повишено внимание, съобразена скорост, да проявяват толерантност на пътя и да не предприемат рискови маневри.\r\nТони МИХАЙЛОВ", "date": "2018.03.31", "title": "Пловдив: 39-годишен моторист е загинал на място, след като се е блъснал в паркиран автомобил на бул. „Княгиня Мария Луиза“"}
{"url": "http://www.focus-news.net/news/2018/03/31/2506266/lokalno-makedoniya-v-pravitelstvoto-na-sarbiya-ima-dvama-bolni-ot-morbili.html", "text": "Двама членове на сръбското правителство са болни от морбили, заради което е организиран преглед на всички министри и служители, предава македонската медия  „Локално“.\r\nПравителството на Сърбия не разкрива имената на болните. \r\nСпоред последните данни на Института по обществено здравеопазване на Сърбия през октомври 2017 г. в страната са регистрирани 4 292 случая на морбили, от които 12 души са починали. Виктор Турмаков", "date": "2018.03.31", "title": "„Локално“ (Македония): В правителството на Сърбия има двама болни от морбили"}
{"url": "http://www.focus-news.net/news/2018/03/31/2506265/vidin-dvizhenieto-na-tovarni-avtomobili-nad-12-t-e-ogranicheno-po-pat-i-1-vidin-montana-poradi-izvarshvane-na-remontni-deynosti.html", "text": "Движението на товарни автомобили над 12 т е ограничено по път I-1 Видин – Монтана поради извършване на ремонтни дейности. Това съобщиха от пресцентъра на Агенция \"Пътна инфраструктура\". Шофьорите да се движат с повишено внимание, спазвайки указанията на сигналистите по обходен маршрут: път II-11 Дунавци – Арчар, път III-112 Добри дол – Тополовец, път III-114 Тополовец – Ружинци и обратно.", "date": "2018.03.31", "title": "Видин: Движението на товарни автомобили над 12 т е ограничено по път I-1 Видин – Монтана поради извършване на ремонтни дейности"}
{"url": "http://www.focus-news.net/news/2018/03/31/2506269/nimh-shte-se-zapazi-tendentsiyata-za-plavno-ponizhenie-na-rechnite-niva-v-zapadnobelomorskiyat-baseyn.html", "text": "Ще се запази тенденцията за плавно понижение на речните нива в Западнобеломорският басейн, сочи справка на сайта на Националният институт по метеорология и хидрология към Българската академия на науките (НИМХ към БАН). През нощта и на 1 април в резултат на валежи ще има краткотрайно повишение на речните нива в басейна. На 2 април речните нива в басейна ще се понижават, като вследствие оттичане ще има повишения в долните течения на реките Струма и Места.", "date": "2018.03.31", "title": "НИМХ: Ще се запази тенденцията за плавно понижение на речните нива в Западнобеломорският басейн"}
{"url": "http://www.focus-news.net/news/2018/03/31/2506270/ria-novosti-izraelskite-voenni-potvardiha-dannite-za-krushenie-na-tehen-bezpiloten-letatelen-aparat-v-livan.html", "text": "Израелските военни признаха, че техен безпилотен летателен апарат се е разбил в южната част на Ливан и обясниха инцидента с техническа неизправност, предава РИА Новости. Армейската пресслужба не съобщава типа и целите на апарата.\r\n„Снощи безпилотен летателен апарат падна на открито място в южен Ливан заради техническа неизправност“, пише в официално заявление на израелските въоръжени сили. \r\nВоенните допълниха, че ще проведат разследване за обстоятелствата около произшествието и не виждат заплаха ценна информация да попадне във вражески ръце.\r\nВ южната част на Ливан действа поддържаното от Иран шиитско движение „Хизбулла“, което се смята от израелците за един от основните им противници.  Виктор Турмаков", "date": "2018.03.31", "title": "РИА Новости: Израелските военни потвърдиха данните за крушение на техен безпилотен летателен апарат в Ливан"}
{"url": "http://www.focus-news.net/news/2018/03/31/2506268/a1on-rumaniya-i-kipar-ne-iskat-prisastvieto-na-kosovo-na-sreshtata-na-visoko-ravnishte-mezhdu-es-i-zapadnite-balkani-v-sofiya.html", "text": "Румъния и Кипър ще се присъединят към Испания, отказвайки да участват на срещата на високо равнище между ЕС и Западните Балкани в София, защото не искат да седнат на една и съща маса с представителя на Косово, предава  A1oN.\r\nРумъния, Кипър и Испания предупреждават, че няма да участват на среща, където Косово се третира като независима държава и където на страна ще бъде обещано европейско бъдеще.\r\nВ момента председателят на  Европейския съвет Доналд Туск е в интензивни преговори с испанския премиер Мариано Рахой в опит да преодолее различията, но в момента се отварят два нови фронта. Виктор Турмаков", "date": "2018.03.31", "title": "A1oN: Румъния и Кипър не искат присъствието на Косово на срещата на високо равнище между ЕС и Западните Балкани в София"}
{"url": "http://www.focus-news.net/news/2018/03/31/2506271/plovdiv-uvelichava-se-broyat-na-bolnite-ot-skarlatina-v-oblastta.html", "text": "Увеличава се броят на болните от скарлатина в Пловдивска област. Това съобщиха за Радио „Фокус“ – Пловдив от Регионалната здравна инспекция. За последният отчетен период случаите на заразното заболяване са 34 срещу 21 през третата седмица на месец март. Броят на засегнатите от варицела остава почти без промяна – 112 души през последната седмица срещу 114 през миналата. Няма промяна и при случаите на вирусен хепатит. Броят им се запазва непроменен – 7 случая. Спад се отчита при болните от чревни инфекции. През последният отчетен период са засегнати 28 души, като през третата седмица на март са били общо 35. През последните седем дни са регистрирани и два случая на менингит. По последни данни заболеваемостта от грип и остри респираторни заболявания е 89 на 10 000 души.\r\nТони МИХАЙЛОВ", "date": "2018.03.31", "title": "Пловдив: Увеличава се броят на болните от скарлатина в областта"}
{"url": "http://www.focus-news.net/news/2018/03/31/2506275/mvr-edin-chovek-e-zaginal-a-18-sa-postradali-pri-katastrofi-v-stranata-prez-izminaloto-denonoshtie.html", "text": "Един човек е загинал, а 18 са пострадали при катастрофи в страната през изминалото денонощие. Това съобщиха от пресцентъра на МВР. Общо в страната са станали 17 тежки пътнотранспортни произшествия. В София са регистрирани 206 леки и пет тежки катастрофи, при които са пострадали 7 души.", "date": "2018.03.31", "title": "МВР: Един човек е загинал, а 18 са пострадали при катастрофи в страната през изминалото денонощие"}
{"url": "http://www.focus-news.net/news/2018/03/31/2506272/ruse-25-godishen-motorist-e-zaginal-pri-katastrofa-na-patya-byala-ruse.html", "text": "25-годишен моторист е загинал при катастрофа на пътя Бяла-Русе, съобщиха от пресцентъра на МВР. Инцидентът е станал към 9.45 часа. На пътя Бяла-Русе моторист е застигнал товарен автомобил, пътувал в същата посока – към Русе. На около 2 км след разклона за Две могили, в района на паркинга Мидата, по неизяснени засега причини, при изпреварване, 25-годишният моторист се е ударил в ТИР-а и от удара е загинал на място. На мястото е извършен оглед. Движението в района се регулира от органите на Пътна полиция.", "date": "2018.03.31", "title": "Русе: 25-годишен моторист е загинал при катастрофа на пътя Бяла-Русе"}
{"url": "http://www.focus-news.net/news/2018/03/31/2506273/plovdiv-38-godishen-motorist-e-postradal-pri-katastrofa-na-patya-mezhdu-asenovgrad-i-selo-bachkovo.html", "text": "38-годишен моторист е пострадал при катастрофа на пътя между Асеновград и село Бачково, съобщиха от пресцентъра на МВР. Около 9.50 часа мотоциклет \"Сузуки\" със старозагорска регистрация е навлязъл в лентата за насрещно движение и се е ударил челно в лек автомобил с пловдивска регистрация. 38-годишният моторист е откаран в болница с травми. На място се организира оглед. Движението на пътя е ограничено и се контролира от служители на РУ - Асеновград до приключване на огледа.", "date": "2018.03.31", "title": "Пловдив: 38-годишен моторист е пострадал при катастрофа на пътя между Асеновград и село Бачково"}
{"url": "http://www.focus-news.net/news/2018/03/31/2506277/reuters-sauditskata-armiya-e-prehvanala-raketa-na-yemenskite-huti-nad-grad-nayran.html", "text": "Саудитската ПВО е прехванала над град Найран ракета, изстреляна от бунтовниците хути в съседен Йемен, предава  Reuters.\r\nПо-рано хутите съобщиха, че балистичната ракета е изстреляна по база на саудитските въоръжени сили в Найран, допълвайки, че тя е „довела до загуби в редиците на врага и военното му оборудване“ Виктор Турмаков", "date": "2018.03.31", "title": "Reuters: Саудитската армия е прехванала ракета на йеменските хути над град Найран"}
{"url": "http://www.focus-news.net/news/2018/03/31/2506255/kyustendil-lazarki-obikoliha-kashtite-v-selo-yabalkovo-i-blagosloviha-domakinite.html", "text": "Лазарки обиколиха къщите в кюстендилското село Ябълково и благословиха домакините. Това съобщи за Радио „Фокус” – Кюстендил Бисер Златков, кмет на населеното място. По традиция лазарките посещават домовете пожелавайки здраве и плодородие. Според народното поверие къщата, в която са влезли и пели лазарки, ще бъде честита през цялата година. В пресъздаването на народните традиции на днешния ден участват момичета до 16 години, облечени в народни носии и закичени с цветя. Лазарките обикалят всяка къща в селото, пеейки обредни песни. Девойките пеят и танцуват за дъжд и плодородие. Те обикалят и нивите, за да „измолят“ богата реколта. Домакините даряват момичетата с яйца, сладки, плодове и пари. Лазарките днес берат и върбови клонки за утрешния празник – Цветница.\r\nВенцеслав ИЛЧЕВ", "date": "2018.03.31", "title": "Кюстендил: Лазарки обиколиха къщите в село Ябълково и благословиха домакините"}
{"url": "http://www.focus-news.net/news/2018/03/31/2506279/burgas-vazstanoveno-e-dvizhenieto-na-vsichki-avtomobili-v-dvete-lenti-po-pat-i-9-slanchev-bryag-obzor.html", "text": "Възстановено е движението на всички автомобили в двете ленти по път I-9 Слънчев бряг - Обзор. Това съобщиха от пресцентъра на Агенция \"Пътна инфраструктура\".", "date": "2018.03.31", "title": "Бургас: Възстановено е движението на всички автомобили в двете ленти по път I-9 Слънчев бряг - Обзор"}
{"url": "http://www.focus-news.net/news/2018/03/31/2506280/dobrich-patrul-na-granichna-politsiya-s-burgaska-registratsiya-1762-e-razpolozhen-predi-razklona-na-selo-topola-v-posoka-kavarna.html", "text": "Патрул на \"Гранична полиция\" с бургаска регистрация 1762 е разположен преди разклона на село Топола в посока Каварна, предаде репортер на Агенция \"Фокус\".", "date": "2018.03.31", "title": "Добрич: Патрул на \"Гранична полиция\" с бургаска регистрация 1762 е разположен преди разклона на село Топола в посока Каварна"}
{"url": "http://www.focus-news.net/news/2018/03/31/2506278/api-vremenno-dvizhenieto-se-osashtestvyava-dvuposochno-v-edna-lenta-po-pat-i-5-ruse-byala-v-rayona-na-selo-trastenik-poradi-patnotransportno-proizshestvie.html", "text": "Временно движението се осъществява двупосочно в една лента по път I-5 Русе – Бяла в района на село Тръстеник поради пътнотранспортно произшествие. Това съобщиха от пресцентъра на Агенция \"Пътна инфраструктура\". Шофьорите да се движат с повишено внимание и съобразена скорост, спазвайки указанията на служителите на \"Пътна полиция\".", "date": "2018.03.31", "title": "АПИ: Временно движението се осъществява двупосочно в една лента по път I-5 Русе – Бяла в района на село Тръстеник поради пътнотранспортно произшествие"}
{"url": "http://www.focus-news.net/news/2018/03/31/2506281/sofiya-vremenno-dvizhenieto-se-osashtestvyava-v-edna-lenta-po-avtomagistrala-trakiya-pri-km-55-v-posoka-burgas-poradi-patnotransportno-proizshestvie.html", "text": "Временно движението се осъществява в една лента по автомагистрала \"Тракия\", при км 55 в посока Бургас, поради пътнотранспортно произшествие. Това съобщиха от пресцентъра на Агенция \"Пътна инфраструктура\". Шофьорите да се движат с повишено внимание и съобразена скорост, спазвайки указанията на служителите на \"Пътна полиция\".", "date": "2018.03.31", "title": "София: Временно движението се осъществява в една лента по автомагистрала \"Тракия\", при км 55 в посока Бургас, поради пътнотранспортно произшествие"}
{"url": "http://www.focus-news.net/news/2018/03/31/2506282/a1on-makedoniya-turisticheskiyat-sezon-v-harvatiya-zapochna-tarsyat-20-hil-rabotnitsi.html", "text": "Министерството на туризма на Хърватия очаква добри резултати през тази година. Хърватското бюро по заетостта изчислява, че тази година за работа в сектора на хотелиерството и туризма ще са необходими около 15-20 хиляди работници, предава „A1oN“.\r\nМестните медии съобщават, че работата в Хърватия за сезона може да се предложи и за жителите на региона, а не само за местните. Според проучване, хотелиерите се интересуват от работници от целия регион и заплатите са по-високи от предходните години.\r\nПрез януари и февруари от откритите 14 хиляди нови работни места в Хърватия, най-търсени са  работниците в хотелиерството и туризма като сервитьори, камериерки, чистачки, готвачи,  рецепционисти и туристически аниматори.\r\nХърватското правителство обяви тази година квота за наемане на 31 000 чужденци, от които 4 660 души ще бъдат наети в туристическата и кетъринговата индустрия. Заплатите в момента варират между 700 и 950 евро. Виктор Турмаков", "date": "2018.03.31", "title": "„A1oN“ (Македония): Туристическият сезон в Хърватия започна, търсят 20 хил. работници"}
{"url": "http://www.focus-news.net/news/2018/03/31/2506263/kyustendil-46-zhiteli-na-obshtinata-sa-imennitsi-na-lazarovden.html", "text": "46 жители на общината са именници на Лазаровден. Това съобщиха за Радио „Фокус” – Кюстендил от отдел „Гражданска регистрация и административно обслужване” (ГРАО) към Община Кюстендил. 43 жители в общината носят името Лазар, а с името Лазарина са наречени 3 дами. Лазаровден или Лазарница е християнски празник, кръстен на Свети Лазар. В Новия Завет Лазар e ученик на Христос и брат на Мартa и Мария-Магдалина, коготo Иисус извежда от гроба и възвръща към живот. Според преданието Лазар живее още 30 години и умира като епископ на град Китон. Самото име на светеца е символ на здраве и дълголетие.\r\nВенцеслав ИЛЧЕВ", "date": "2018.03.31", "title": "Кюстендил: 46 жители на общината са именници на Лазаровден"}
{"url": "http://www.focus-news.net/news/2018/03/31/2506284/kmetat-na-sofiya-yordanka-fandakova-zasazhdaneto-i-zalesyavaneto-na-obshtinski-zemi-ne-e-spiralo-prez-poslednite-godini-nay-golemiyat-proekt-e-novata-gora-v-suhodol.html", "text": "Засаждането и залесяването на общински земи не е спирало през последните години, най-големият проект е Новата гора в Суходол. Това каза кметът на София Йорданка Фандъкова по време на откриването на втория залесителен сезон на Новата гора на столицата, предаде репортер на Агенция „Фокус“. “Приветствам инициативата на Столична община да засадим Новата гора на София или новия „Зелен клин“, който ще помогне на нашия град да се бори за по-чист въздух и да допринесе за по-доброто настроение на всички, които ще се включат. Тази инициатива започнахме от миналата година и е част от над стоте мерки, които предприехме за подобряване качеството на атмосферния въздух. Засаждането и залесяването на общински земи не е спирало през последните години – това е малко известна дейност, която се осъществява от общинското предприятие „Земи и гори“. И тази година то ще залеси 200 дка – места на които има болни дървета и празни места, където има нужда от засаждане”, каза още Фандъкова и уточни, че околностите на града имат огромни възможности. \r\n„Идеята миналата година дойде от зам.-кмета г-жа Христова, на която благодаря. Две програми започнахме и те зависят от всички нас, гражданите на София. Искам да анонсирам и другата, която е „Моето зелено училище“ или „Моята зелена детска градина“ – на територията на всички училища или детски градини, където има площи, да се засаждат нови дървета. Тази година предвиждаме около 500 дървета да бъдат засадени в общинските училища и детски градини. Но истинският, големият проект е този тук – днес ще садим на парцел 27 и 28. Каня всички софиянци – това е начинът всеки от нас да се включи в общата кауза за по-чиста околна среда“, каза още кметът на София.\r\nФандъкова разказа на всички деца, които днес са решили да помогнат за засаждането на новата гора и не знаят новата история на столицата, че на същото място могат да видят старото сметище. „Погледнете в какво искаме да превърнем тези стари и грозни места. Това място след няколко години ще бъде една хубава гора, защото сме изградили вече инсталацията, които заместват старите сметища на София. И това изисква огромна подкрепа от гражданите. Устойчивата зелена политика означава спиране депонирането на отпадъци, максимално количество преработка, повече зелени пространства около София и повече паркове в града. Надяваме се, че днес до 30 юни много хора от София ще се присъединят – призовавам всеки софиянец да дойде поне веднъж и да засади поне едно дърво“, каза още тя и обясни, че от днес от Метростанция „Вардар“ до Суходол тръгва и специален автобус, който ще се движи всяка събота и неделя от 9.00 часа до 16.00 ч. на всеки половин час.", "date": "2018.03.31", "title": "Кметът на София Йорданка Фандъкова: Засаждането и залесяването на общински земи не е спирало през последните години, най-големият проект е Новата гора в Суходол"}
{"url": "http://www.focus-news.net/news/2018/03/31/2506267/pazardzhik-proletni-folklorni-praznitsi-se-provezhdat-v-grada-po-povod-lazarovden-i-tsvetnitsa.html", "text": "Традиционните пролетни фолклорни празници в Пазарджик, в които участват състави от читалищата в общината, ще се проведат днес и утре (Цветница). Това съобщиха от Общината. На площад „Константин Величков”, в областния град, автентични фолклорни песни и обичаи ще представят над 350 участници от селата Черногорово, Црънча, Братаница, Паталеница, Ивайло, Звъничево, Мало Конаре, Сбор, Юнаците, Гелеменово, Величково, Говедаре, Хаджиево, Огняново, Алеко Константиново, Главиница, Дебръщица, Мокрище, Росен, Цар Асен и читалище ”Виделина”- Пазарджик. Гости на пролетните празници ще бъдат фолклорни състави от с. Левски, община Панагюрище и с. Капитан Димитриево, община Пещера. И в двата дни концертите са с начален час 11.00 часа.", "date": "2018.03.31", "title": "Пазарджик: Пролетни фолклорни празници се провеждат в града по повод Лазаровден и Цветница"}
{"url": "http://www.focus-news.net/news/2018/03/31/2506264/dots-kostadin-nushev-bogoslov-ot-lazarova-sabota-veche-navlizame-v-praznichniya-period-na-hristovoto-vazkresenie-makar-da-sledva-strastnata-sedmitsa.html", "text": "От Лазарова събота вече навлизаме в празничния период на Христовото възкресение, макар да следва Страстната седмица. Това каза в интервю за Агенция „Фокус“ богословът доц. Костадин Нушев по повод християнския празник Лазаровден. „Лазаровата събота е по-специална, защото непосредствено предшества неделята на Вход Господен в Йерусалим или Цветница. Това е неделята, в която завършва великопостният период и започва Страстната седмица. Чрез тази събота от празнуваща в църковния календар възкресението на Лазар, всъщност се предчувства и се изобразява радостта на Христовото възкресение. Тоест, от Лазарова събота вече навлизаме в празничния период, макар да следва Страстната седмица“, обясни доц. Нушев. По думите му всички тези земни страдания, които празнуваме, честваме и възпоменаваме през Страстната седмица, всъщност са стъпките, които нашия Господ и Спасител е изминал до Своето славно възкресение, което празнуваме на Великден. \r\n„Когато Спасителят възкресява Лазар, много от тогавашните юдеи са се уверили в божественото и месианско достойнство на Исус Христос. Те започнали да почитат Христос като обещания Месия, като Сина Божий, Спасителя и Изкупителя на човешкия род. Това провокирало завистта на тези юдейски управници през този период, които не са искали народът да вярва и да почита Исус Христос като обещания Месия“, обясни доц. Нушев и уточни, че след възкресяването на Лазар, започва да се засилва това желание у противниците на Исус Христос да бъде убит и умъртвен, както възкресеният Лазар, така и да се изпълни замисълът за премахването на самия Господ Исус Христос. „Това събитие от една страна е много ясно свидетелство за божественото и месианско достойнство на Исус Христос, но от друга страна то подбужда и подтиква враговете на Спасителя да пристъпят към реализиране на своите замисли, а именно да се стигне до присъдата и кръстната смърт на Исус Христос, предаден в ръцете на римските власти“, каза още доц. Костадин Нушев. \r\nЛюба АЛЕКСИЕВА", "date": "2018.03.31", "title": "Доц. Костадин Нушев, богослов: От Лазарова събота вече навлизаме в празничния период на Христовото възкресение, макар да следва Страстната седмица"}
{"url": "http://www.focus-news.net/news/2018/03/31/2506289/vasil-angelov-spetsialist-v-oblastta-na-organiziranite-pochivki-balgarite-predpochitat-da-patuvat-v-sasednite-ni-darzhavi-za-velikdenskite-praznitsi.html", "text": "Българите предпочитат да пътуват в съседните ни държави за Великденските празници. Това каза за Радио „Фокус“ – Пирин Васил Ангелов, специалист в областта на организираните почивки – Благоевград. По думите му откакто са отворени границите към света, българското общество предприема пътувания както за почивки, така и за развлечения. Той добави, че туризмът се е развил и хората пътуват масово в съседните дестинации. „Логично е, защото там им предлагат по-добра цена и отнема по-малко време за пътуване“, коментира Ангелов. Той посочи, че най-желаните страни за посещение на туристи са Гърция, Македония и Сърбия. Васил Ангелов подчерта, че е нараснал броя на туристите, решили да почиват в Турция. „Всяка съседна страна се старае да предложи по-атрактивни оферти и по-атрактивни дестинации. Например в Сърбия-Белград стават „чудеса“ за празниците“, обясни той. Ангелов коментира, че не липсва желание и за други дестинации като Охрид. Той добави, че традиционно най-посещаваната страна си остава Гърция, тъй като напливът на туристите към нея е голям. „Кипър е била интересна дестинация както преди за туристите, така и сега затова си остава търсен за Великденските празници“, заяви Ангелов. Той каза още, че по-екзотичните дестинации са търсени по-малко от туристите, тъй като не всеки може да си го позволи. „Хората с по-големи възможности си позволяват да почиват в екзотични дестинации“, коментира той. Васил Ангелов подчерта, че има вече записвания на туристите за предстоящите Великденски празници.\r\nКристина МИТКОВА", "date": "2018.03.31", "title": "Васил Ангелов, специалист в областта на организираните почивки: Българите предпочитат да пътуват в съседните ни държави за Великденските празници"}
{"url": "http://www.focus-news.net/news/2018/03/31/2506290/sofiya-lek-avtomobil-se-e-udaril-v-mantinelata-na-avtomagistrala-trakiya-v-rayona-na-55-km.html", "text": "Лек автомобил се е ударил в мантинелата на автомагистрала \"Тракия\" в района на 55 км. Това съобщиха за Агенция \"Фокус\" от пресцентъра на МВР. Инцидентът е станал в 11.20 часа. Шофьорът не е сериозно пострадал. Обстоятелствата около инцидента се изясняват.", "date": "2018.03.31", "title": "София: Лек автомобил се е ударил в мантинелата на автомагистрала \"Тракия\" в района на 55 км"}
{"url": "http://www.focus-news.net/news/2018/03/31/2506286/mvnr-na-rusiya-za-paritet-s-rusiya-britantsite-tryabva-da-sakratyat-broya-na-diplomatite-si-s-okolo-50-dushi.html", "text": "Прессекретарят на руското външно министерство Мария Захарова заяви, че страната ѝ възнамерява да изгони повече от 50 британски дипломати като огледални мерки за решението на Великобритания да изгони сътрудници от руските дипломатически представителства, предава ТАСС.\r\n„Разликата в броя на руските и британските дипломати е повече от 50 души“, заяви Захарова. В петък в Москва обявиха за ответни мерки срещу дипломатическите представителства на редица западни страни, решили да изгонят руски дипломати в рамките на координирана акция след инцидента в Солсбъри.  Виктор Турмаков", "date": "2018.03.31", "title": "МВнР на Русия: За паритет с Русия британците трябва да съкратят броя на дипломатите си с около 50 души"}
{"url": "http://www.focus-news.net/news/2018/03/31/2506276/ombudsmanat-maya-manolova-kampaniyata-velikden-za-vseki-dari-praznik-na-baba-i-dyado-e-izklyuchitelno-pozitivna-i-sabuzhda-dobroto-v-balgarina.html", "text": "Кампанията „Великден за всеки – дари празник на баба и дядо“ е изключително позитивна и събужда доброто в българина. Това каза пред журналисти омбудсманът Мая Манолова, която присъства на празнична литургия по случай Лазаровден в столичния храм „Свети Великомъченик Георги Победоносец“ и дари пакети с храна на социално слаби и възрастни хора, събрани от доброволците на Националната кампания „Великден за всеки – дари празник на баба и дядо“, предаде репортер на Агенция „Фокус“. „Кампанията е в разгара си. Остава последната седмица, в която хората, приближавайки се до светлия християнски празник, все повече мислят за близките си, за ближните, за тези, които живеят в лишения. Това е седмицата, в която очакваме да съберем най-много дарения и по банковата сметка, и на SMS номера 12 55, а също и в кампанията „Купи-дари“, която се провежда в 44 магазина, в 18 български града“, коментира Манолова. Тя уточни, че не може да прецени за кого е по-важна тази кампания – дали за хората, които наистина нямат какво да сложат на масата, дали за тези, които даряват, или за децата, които преди празника се опитваме отново да научим на добро, съпричастност, на споделяне на доброто. „Мисля, че кампанията е изключително позитивна и събужда доброто в българина. Тази година също се надявам, че ще има много добри резултати“, каза още тя. \r\nЛюба АЛЕКСИЕВА", "date": "2018.03.31", "title": "Омбудсманът Мая Манолова: Кампанията „Великден за всеки – дари празник на баба и дядо“ е изключително позитивна и събужда доброто в българина"}
{"url": "http://www.focus-news.net/news/2018/03/31/2506291/api-v-1400-chasa-shte-bade-vazstanoveno-dvizhenieto-na-tezhkotovarni-avtomobili-nad-12-tona-prez-troyanski-prohod.html", "text": "Днес в 14.00 часа ще бъде възстановено движението на тежкотоварни автомобили над 12 тона през Троянски проход (път II-35 Троян - Кърнаре). Това съобщиха от пресцентъра на Агенция \"Пътна инфраструктура\".\r\nВъзстановено е движението на автомобили по път ІІІ-357 Троян – Орешак в град Троян, което беше ограничено поради ремонтни дейности на жп прелез.", "date": "2018.03.31", "title": "АПИ: В 14.00 часа ще бъде възстановено движението на тежкотоварни автомобили над 12 тона през Троянски проход"}
{"url": "http://www.focus-news.net/news/2018/03/31/2506294/d-r-tatyana-nikolova-babh-pazaruvayte-samo-ot-reglamentirani-obekti-i-chetete-etiketa.html", "text": "Пазарувайте само от регламентирани обекти и четете етикета. За това призова в интервю за Агенция „Фокус“ началникът на отдел в Дирекция „Контрол на храните“ към БАБХ д-р Татяна Николова. „Да се надяваме, че всички потребители ще бъдат абсолютно осторожни, когато купуват храни, за да ги предложат на своята трапеза, и че бизнес операторите, търговците и производителите ще изпълняват своите ангажименти да пускат в търговската мрежа качествени и безопасни храни“, допълни още тя. „Препоръчвам на потребителите да пазаруват храни само от регламентирани обекти, където има гаранция, че храните са с регламентиран произход и да четат етикета, защото вече с новите изисквания на законодателството относно етикетирането на храните производителите предоставят достатъчно информация на потребителите и те могат да направят своя информиран избор“, каза още д-р Татяна Николова. \r\nПо думите й най-честите нарушения при проверки са свързани със съхранението на храните, най-вече на месото. „Миналата година нашите инспектори са открили месо с неустановен произход като то е било насочено за унищожаване. Също така констатираме нарушения, свързани с водене на записи, гарантиращи безопасността на храните“, допълни още тя. \r\nЦветелин ДИМИТРОВ", "date": "2018.03.31", "title": "Д-р Татяна Николова, БАБХ: Пазарувайте само от регламентирани обекти и четете етикета"}
{"url": "http://www.focus-news.net/news/2018/03/31/2506293/blagoevgrad-s-muzikalno-izpalnenie-na-ansambal-pirin-i-studenti-ot-kazahstan-v-grada-zapochna-otbelyazvaneto-na-praznika-nauraz.html", "text": "С музикално изпълнение на ансамбъл „Пирин“ и студенти от Казахстан в Благоевград започна отбелязването на празника Науръз, предаде репортер на Радио „Фокус“ – Пирин. Официални гости на събитието са посланикът на Република Казахстан в България Темиртай Избастин, Анатолий Макаров, извънреден и пълномощен посланик на Руската Федерация в България, Негово Превъзходителство извънреден и пълномощен посланик на Република Молдова Щефан Горда в Република България, кметът на Община Благоевград д-р Атанас Камбитов, Радослав Тасков, председател на Общински съвет - Благоевград, както и жители и гости на града. Празничната програма продължи близо час пред зала „22 септември”, където се намира и Почетното консулство на Казахстан в Благоевград. След края на музикалната програма започва официалната част на честванията с приветствени слова, последвани от прием и фотоизложба. Експозицията, която ще бъде подредена във фоайето на зала „22 септември“, ще бъде достъпна за жители и гости на града от 2 до 10 април. Тя представя репродукции на картини от фонда на Държавен музей на изкуствата на Република Казахстан „А. Кастеев“, изображения на древни сребърни и златни накити, открити от археолози на територията на Казахстан, както и фотоси на президента на Републиката.\r\nКристина МИТКОВА", "date": "2018.03.31", "title": "Благоевград: С музикално изпълнение на ансамбъл „Пирин“ и студенти от Казахстан в града започна отбелязването на празника Науръз"}
{"url": "http://www.focus-news.net/news/2018/03/31/2506274/grozdelina-georgieva-regionalen-etnografski-muzey-plovdiv-lazaruvaneto-e-sotsialna-granitsa-opredelyashta-koga-momichetata-sa-gotovi-za-zhenitba.html", "text": "Лазаруването е социална граница, определяща кога момичетата са готови за женитба. Това каза за Радио „Фокус“ – Пловдив Грозделина Георгиева, уредник в Регионален етнографски музей – Пловдив. По думите ѝ старите хора са казвали, че без мома да лазарува и без да се „кумичи“, тя не може да след това да се ожени. „Момичетата могат да лазаруват само по веднъж. Следващата година те вече не могат да бъдат лазарки, а чакат своя шанс, своето предложение за женитба. Мома, която не е била поискана, вече няма право да лазарува, ако веднъж вече е била лазарка. В селата такива моми са ги наричали „свършени моми“, тоест вече преминали през лазаруването“, каза Грозделина Георгиева.\r\nУредникът в Регионалният етнографски музей посочи, че празникът Лазаровден е почитан в почти всички краища на страната. „Той е много важен с това, че е изцяло момински празник. Една седмица преди Лазаровден имат право да ходят малките „подевки“. Това са момичета от 8 до 15-годишна възраст, които обикалят селото и в същото време се обучават да станат някога лазарки, научавайки целия песенен цикъл. Той е изключително богат, защото лазарките пеят различни песни във всяка къща, която посещават, според стопаните на дома. Най-характерни и обединяващи лазарството са протяжните любовни песни, които се пеят. В много от песните момите пеят не че лазаруват, а за Лазар. Все едно те са Лазар. Тук се преплита християнското вярване за възкръсването на Лазар с този абсолютно народен обичай. Лазар се възприема в народната култура като покровител на нивите, полята и горите. Неслучайно лазарките отиват там, към нивите и горите, за да пеят своите песни и да могат да прочистят пространството и да прогонят злото. Това е много интересно сливане на християнство и езически празници“, каза още Георгиева.\r\nТони МИХАЙЛОВ", "date": "2018.03.31", "title": "Грозделина Георгиева, Регионален етнографски музей - Пловдив: Лазаруването е социална граница, определяща кога момичетата са готови за женитба"}
{"url": "http://www.focus-news.net/news/2018/03/31/2506296/hristiyan-krastev-bivsh-direktor-na-bdzh-shtetite-ot-pozhara-vav-vlaka-sofiya-burgas-sa-za-minimum-1-milion-leva.html", "text": "Щетите от пожара във влака София - Бургас са за минимум един милион лева. Това заяви бившият изпълнителен директор на \"Холдинг БДЖ\" Християн Кръстев, съобщиха от пресцентъра на БСП - София. Според него тези щети ще си останат за сметка на БДЖ, тъй като до момента никой не споменава нищо за застраховател, който да е заинтересован причините за пожара да бъдат установени, за да може да покрие щетите.\r\n\"От два бракувани вагона, независимо на колко години и в какво състояние са, щетите са за минимум милион лева\", коментира Християн Кръстев. \"Фактът, че никой не споменава нищо за застраховател е показателен. Вероятно няма застраховка. Това означава, че БДЖ ще трябва да покрие сметката накрая. Всички помним каква застраховка на подвижния състав в БДЖ беше направена през 2011 година. Оказа се, че тя е валидна само тогава, когато вагоните не са в движение, а се намират в депото. Изобщо няма да се учудя, ако тази застраховка важи и до днес. Затова вероятно застраховател в случая с пожара във влака София - Бургас така и няма да се появи\", каза още той.\r\nСпоред Християн Кръстев най-вероятно причината за пожара е техническа. \"От репортажите, които гледах, се вижда, че огънят тръгва от електрическото табло на вагона\", коментира бившият изпълнителен директор на БДЖ, който е член на Градския съвет на БСП - София. \"Задължително трябва да има изправна противопожарна система, която обаче в случая не се е задействала. Това показва лоша поддръжка. Вероятно, в следствие на немарлива работа, някой от техниците е изолирал предпазителите, по този начин са изолирали и цялата противопожарна система. И резултатът от това е вече известен - два изгорели вагона и минимум един милион лева щети. Цяло щастие е, че няма пострадали хора и жертви\", добави Кръстев.\r\n\"При положение, че няма застраховател, който да е заинтересован истинската причина за пожара да бъде открита, специализираното звено за разследване към министерството на транспорта ще установи това, което му нареди министърът\", посочи Християн Кръстев. \"Това \"специализирано звено за разследване на тежки произшествия\" се състои от един човек в министерството, който е подчинен на министъра. Този човек няма нито възможност, нито техническо обезпечение, за да установи какво се е случило\", обясни той. \"С промените в закона, вместо да изпълнят европейската директива и да отделят това звено, да го направят независимо, така че да не е на подчинение на министъра, те свършиха точно обратната работа. Промениха закона така, че това звено да бъде пряко подчинено на министъра. Затова смятам, че \"звеното\" от един човек ще посочи такава причина за пожара, каквато му нареди министърът\", каза още той.", "date": "2018.03.31", "title": "Християн Кръстев, бивш директор на БДЖ: Щетите от пожара във влака София - Бургас са за минимум 1 милион лева"}
{"url": "http://www.focus-news.net/news/2018/03/31/2506285/adelina-stefanova-hram-vavedenie-bogorodichno-blagoevgrad-lazarovden-e-predshestvenik-na-prekrasniya-praznik-tsvetnitsa.html", "text": "Лазаровден е предшественик на прекрасния празник Цветница, или както го наричат често Връбница. Това каза за Радио „Фокус“ – Пирин Аделина Стефанова, уредник в храм „Въведение Богородично“ – Благоевград. По думите ѝ Иисус получил съобщение, че приятелят му Лазар бил болен, но се забавил  и когато пристигнал, той вече бил погребан. „Иисус казал на опечалените сестри Марта и Мария: „Който вярва в мен, ще възкръсне“ и наредил да отворят гроба“, добави тя. Аделина Стефанова каза, че когато Иисус влязъл вътре, докоснал Лазар и казал „Лазаре, стани“ и наистина Лазар станал, макар че вече били минали 3 - 4 дни от неговата смърт. „Юдеите повярвали, че Иисус е Божи човек. Лазар живял още 30 години и е умрял като епископ в град Китон на остров Кипър“, обясни тя. Уредникът в храма каза още, че древните народи също вярвали във възкресението, като гледали всяка година природата как се възражда.\r\nКристина МИТКОВА", "date": "2018.03.31", "title": "Аделина Стефанова, храм „Въведение Богородично“ - Благоевград: Лазаровден е предшественик на прекрасния празник Цветница"}
{"url": "http://www.focus-news.net/news/2018/03/31/2506283/ombudsmanat-maya-manolova-kakto-e-kazal-hristos-na-lazar-stani-i-izlez-taka-bih-se-obarnala-kam-balgarite-da-stanat-da-izlyazat-ot-mrachnoto-nastroenie-i-da-napravyat-dobro-delo.html", "text": "Както е казал Христос на Лазар, чухме на литургията, „стани и излез“, така бих се обърнала към българите да станат, да излязат от мрачното настроение, от липсата на перспектива, да погледнат света и всеки един да направи едно добро дело. Със сигурност ще се почувства по-добре. Това каза пред журналисти омбудсманът Мая Манолова, която присъства на празнична литургия по случай Лазаровден в столичния храм „Свети Великомъченик Георги Победоносец“ и дари пакети с храна на социално слаби и възрастни хора, събрани от доброволците на Националната кампания „Великден за всеки – дари празник на баба и дядо“, предаде репортер на Агенция „Фокус“. „Днешният светъл празник – денят на възкресението на Лазар или на възкресението на надеждата и на доброто, е добър повод да подсетим за кампанията“, заяви Манолова. \r\nПо думите ѝ тези пакети, които ще раздаде днес, са именно от кампанията в големите магазини. „Хората наистина, пазарувайки за себе си и за своето семейство, купуват и за други. Много се надявам и че тези, които няма да успеят да се включат в кампанията, ще се сетят преди празника, че в блока, на улицата имат възрастни хора, които живеят сами и не могат да се справят. Мисля, че всеки може да отдели, за да направи празника на другиго по-добър. Благодаря и на медиите, защото иначе кампанията няма как да стигне до толкова много хора. Даряват не само такива, които са с по-големи възможности, а и хора помагат с по 5, 10, 20 лв. Фирми даряват“, допълни тя и добави, че вчера е била в парламента и се надява, че и депутатите ще дарят. „Имаше само един дарил, а докато бях в Народното събрание, станаха няколко“, каза още омбудсманът. \r\nЛюба АЛЕКСИЕВА", "date": "2018.03.31", "title": "Омбудсманът Мая Манолова: Както е казал Христос на Лазар „стани и излез“, така бих се обърнала към българите - да станат, да излязат от мрачното настроение и да направят добро дело"}
{"url": "http://www.focus-news.net/news/2018/03/31/2506299/d-r-tatyana-nikolova-babh-nay-chestite-narusheniya-pri-proverkite-predi-velikden-sa-svarzani-sas-sahranenieto-na-hranite-sanktsiite-za-iztekal-srok-na-godnost-sa-ot-1000-do-3000-lv.html", "text": "Най-честите нарушения при проверките преди Великден са свързани със съхранението на храните - санкциите за изтекъл срок на годност са от 1000 до 3000 лв. Това каза в интервю за Агенция „Фокус“ началникът на отдел в Дирекция „Контрол на храните“ към БАБХ д-р Татяна Николова. „Санкциите са съобразно нарушението. Например за липса на етикет или нарушение на етикетирането санкциите са 1000-2000 лева, в зависимост от това дали нарушението е първо или второ, дали стоката се предлага от юридическо или физическо лице. Най-голямата санкция, която може да се наложи по преценка на контролния орган е спирането на обекта от действие и храната да бъде насочена за унищожаване“, допълни още д-р Николова. \"Контролът на месото започва от самото начало на веригата. Тоест от фермата, до масата. Колегите, които контролират здравеопазването на животните, гарантират за произхода на месото. След това животните постъпват за клане в регламентирани месодобивни предприятия. Гаранцията от тяхна страна е маркировката на месото, която се поставя задължително и гарантира, че това месо е минало преглед\", обясни още тя. \r\nЦветелин ДИМИТРОВ", "date": "2018.03.31", "title": "Д-р Татяна Николова, БАБХ: Най-честите нарушения при проверките преди Великден са свързани със съхранението на храните - санкциите за изтекъл срок на годност са от 1000 до 3000 лв"}
{"url": "http://www.focus-news.net/news/2018/03/31/2506300/makfaks-makedoniya-v-makedoniya-e-obyaven-konkurs-za-naznachavane-na-125-voynitsi-za-vaorazhenite-sili-na-stranata.html", "text": "Министерството на отбраната на Македония обяви на своята интернет страница конкурс за набор на 125 професионални войници, предава македонската медия “Макфакс“.\r\nМинистърът на отбраната Радмила Шекеринска обяви, че се предвижда наемането на 375 нови професионални войници, които трябва да укрепят състава на армията.\r\nКандидатите, които ще бъдат избрани, ще сключат договор за срочен трудов договор за период от три години. Кандидатите трябва да отговарят на следните условия: да бъдат граждани на Република Македония; да бъдат пълнолетни; да имат специални здравни и физически способности; да има диплома за средно образование; да са завършили доброволна военна служба и да не са навършили 25 години в деня на приключването на конкурса. Виктор Турмаков", "date": "2018.03.31", "title": "„Макфакс“ (Македония): В Македония е обявен конкурс за назначаване на 125 войници за въоръжените сили на страната"}
{"url": "http://www.focus-news.net/news/2018/03/31/2506288/gen-chavdar-chervenkov-kanal-za-vrazka-s-rusiya-e-edna-ot-vazmozhnite-roli-na-balgariya-na-poleto-na-diplomaticheskite-sporove-po-sluchaya-skripal-koyato-mozhe-bi-e-bila-dogovorena-v-bryuksel.html", "text": "Канал за връзка с Русия е една от възможните роли на България на полето на дипломатическите спорове по случая „Скрипал“, която може би е била договорена в Брюксел. Това каза за обзорното седмично предаване „Метроном“ на Радио „Фокус“ ген. Чавдар Червенков, ръководител на Военното разузнаване в периода 1991 - 1993 г., като уточни, че поредното делене на русофили и русофоби би било ненужно и непродуктивно.\r\n„Тази роля ни приляга най-много в момента като председател на Съвета на ЕС. Има и други естествени фактори – отношенията България - Русия, спорният въпрос ние на изток или на запад сме, повече русофили или русофоби сме. Крайно време беше България да покаже характер. Има различни начини за изразяване на солидарност. Какво означава да изгониш един дипломат – по-добре да не се излагаш с такава символична подкрепа и солидарност, а да заемеш нашата позиция. Да, ние изразяваме солидарност, но имаме ясна позиция по въпроса. Прав е Бойко Борисов да каже, че доказателствата, които е видял, не са му достатъчни“, обясни ген. Чавдар Червенков. Той определи решението, взето след Съвета по сигурност, като добре балансирано и се аргументира, че едва ли Великобритания ще може да предостави неопровержими доказателства.", "date": "2018.03.31", "title": "Ген. Чавдар Червенков: Канал за връзка с Русия е една от възможните роли на България на полето на дипломатическите спорове по случая „Скрипал“, която може би е била договорена в Брюксел"}
{"url": "http://www.focus-news.net/news/2018/03/31/2506298/d-r-atanas-kambitov-kmet-na-blagoevgrad-obshtinata-i-posolstvoto-na-kazahstan-prevarnaha-edno-partnyorstvo-v-dalgogodishno-priyatelstvo.html", "text": "Община Благоевград и посолството на Казахстан превърнаха едно партньорство в дългогодишно приятелство. Това каза кметът д-р Атанас Камбитов по време на честванията на празника „Нуаръз“ в града, предаде репортер на Радио „Фокус“ – Пирин. „Позволете ми да Ви поздравя с настъпването на пролетния Ви празник Науръз – Казахстанската нова година. За новата година искам да Ви пожелая тя да бъде хубава, спорна, плодотворна и успешна. Пожелавам Ви 24 часа в денонощието, 7 дни в седмицата да бъдете щастливи. Радвам се, че Община Благоевград и посолството на Казахстан превърнаха едно партньорство в дългогодишно приятелство. Днес е ѝ един много хубав български празник – Лазаровден и смятам, че в нещата има символика“, каза още д-р Атанас Камбитов. Според него понякога не са толкова важни хилядите километри, които ни разделят, важно е сърцата да бъдат близки. Посланикът на Република Казахстан в Република България Темиртай Избастин благодари на кмета д-р Камбитов за пожеланието и честити празника Нуаръз на всички.\r\nЛивия НИНОВА", "date": "2018.03.31", "title": "Д-р Атанас Камбитов, кмет на Благоевград: Общината и посолството на Казахстан превърнаха едно партньорство в дългогодишно приятелство"}
{"url": "http://www.focus-news.net/news/2018/03/31/2506287/ombudsmanat-maya-manolova-260-000-lv-razpredelihme-v-nachaloto-na-minalata-sedmitsa-za-kampaniyata-velikden-za-vseki-dari-praznik-na-baba-i-dyado.html", "text": "260 000 лв. разпределихме в началото на миналата седмица за кампанията „Великден за всеки – дари празник на баба и дядо“. Това каза пред журналисти омбудсманът Мая Манолова, която присъства на празнична литургия по случай Лазаровден в столичния храм „Свети Великомъченик Георги Победоносец“ и дари пакети с храна на социално слаби и възрастни хора, събрани от доброволците на Националната кампания „Великден за всеки – дари празник на баба и дядо“, предаде репортер на Агенция „Фокус“. „Обикновено представям кампанията в числа и тонове храни. Засега първите ваучери, които сме изпратили са за 13 000 пенсионери. Това беше първият етап от кампанията. Надявам се да постигнем резултата, който постигнахме и миналата година – 30 000 пенсионери с ваучери и още толкова и повече с пакети с храни. Имаме събрана много храна, защото в кампанията се включиха много доброволци, на които също благодаря. В петък, събота и неделя преди празника в големи магазини в по-големите български градове всеки, който купува за себе си, може да купи и за трапезата на бедстващ пенсионер“, коментира Манолова. \r\nТя уточни, че не може да каже точно колко са събраните до момента средства, но в началото на седмица са разпределили първите средства, които са обърнали във ваучери и те са били 13 ваучера за 260 000 лв. „Оттогава мина цяла седмица и предстои и последната седмица преди празника. Миналата година събрахме около милион в пари и храни, надявам се, че и през тази година това ще бъде крайният резултат, дай Боже, и по-добър“, каза още Манолова. \r\nЛюба АЛЕКСИЕВА", "date": "2018.03.31", "title": "Омбудсманът Мая Манолова: 260 000 лв. разпределихме в началото на миналата седмица за кампанията „Великден за всеки – дари празник на баба и дядо“"}
{"url": "http://www.focus-news.net/news/2018/03/31/2506305/pregled-na-mezhdunarodnite-novini-do-13-chasa-agentsiya-fokus.html", "text": "Позитивни сигнали, че спорът за името между Гърция и  Македония може да бъде разрешен, се появиха от Виена в петък, когато външните министри на двете страни Никос Кодзиас и Никола Димитров проведоха разговори под егидата на медиатора на ООН Матю Нимиц. След разговори, които продължиха общо около шест часа, Никос Кодзиас заяви, че и двете страни са направили преглед на това къде са съгласни и къде не.\r\n„Ние идентифицирахме основните въпроси от всяка страна и се надявам, че на следващата ни среща ще бъдем готови да направим голяма стъпка“, заяви той, без да разкрива подробности.\r\nКодзиас също така похвали \"голямата работа\", която дипломатите вършат, за да очертаят положителна програма за бъдещото сътрудничество и общото развитие на двете страни, „като се надявам, че спорът за името ще бъде решен“.\r\nСпоред дипломатически източници основните пречки за сключването на сделката са членовете, които се считат за иредентистки в конституцията на Македония и името, което тя ще използва в страната и в чужбина.\r\nСъщите източници заявиха, че Атина ще приеме добре, ако Скопие преразгледа формулировката на член 49 от своя конституция, който се отнася до гражданите на диаспората на страната, така че да няма никакви признаци на иредентизъм.\r\nКодзиас  и Никола Димитров ще се срещнат отново непосредствено след Великден и ако има напредък, може да последват срещи на по-високо равнище.\r\nТрудностите на преговорите, както и перспективите за прогрес, също бяха засегнати и от Димитров.\r\n„Има известен напредък в преговорите по въпроса за името“, заяви външният министър на Македония и добави, че \"колкото повече продължават преговорите, толкова по-трудни ще бъдат проблемите, с които ще се сблъскаме“. Той добави, че преговорите ще продължат и че и двете страни имат много неща, на които да се замислят.\r\n***  Румъния и Кипър ще се присъединят към Испания, отказвайки да участват на срещата на високо равнище между ЕС и Западните Балкани в София, защото не искат да седнат на една и съща маса с представителя на Косово.\r\nРумъния, Кипър и Испания предупреждават, че няма да участват на среща, където Косово се третира като независима държава и където на страна ще бъде обещано европейско бъдеще.\r\nВ момента председателят на  Европейския съвет Доналд Туск е в интензивни преговори с испанския премиер Мариано Рахой в опит да преодолее различията, но в момента се отварят два нови фронта.\r\n***  Новата  сграда на наказателния съд в Скопие ще бъде открита днес. На тържествена церемония в голямата зала на зданието ще присъстват представители на съдебните органи на Македония, както и дипломати.\r\nПредседателят на съда Иван Джолев заяви, че работата започва още в понеделник, 1 март, а делото „Титаник“ на специализираната прокуратура ще бъде първо.\r\nНовата сграда на Наказателния съд разполага с 25 съдебни зали и много добри условия на труд. Изграждането ѝ започва през май 2010 г.\r\n***  Склад със сяра се е запалил в руската Ленинградска област.\r\n„В град Уст Луга гори склад със сяра на площ от 150 кв. м“, съобщи източник от местните служби за извънредни ситуации.\r\nТой уточни, че в момента няма пострадали, а обстоятелствата около пожара се изясняват. \r\n***  Генералният секретар на ООН Антонио Гутереш призова да се проведе независимо разследване на гибелта на протестиращите при поредните сблъсъци в Ивицата газа.\r\nНа 30 март в Ивицата газа започнаха антиизраелски протести, завършили със сблъсъци между палестинските активисти и израелските сили за сигурност.  Според настоящите данни са загинали 17 души, а повече от 1500 са ранени. \r\nГенералният секретар призова всички страни от конфликта да се въздържат от действия, които да доведат до по-нататъшни жертви. \r\n***  Членове на администрацията на президента на САЩ Доналд Тръмп са го призовали да предприеме по-твърди мерки спрямо Русия. Редица високопоставени служители говорят за допълнителни санкции и мерки, които да се предприемат срещу Москва.\r\nПрезидентът Доналд Тръмп реши да изгони 60 руски дипломати от САЩ тази седмица в солидарност с първоначалното решение на Великобритания и на другите страни заради отравянето на руския двоен агент Сергей Скрипал във Великобритания.\r\nРусия, която отрича да е виновна, предприе реципрочни мерки, обвинявайки САЩ и Великобритания, че заедно са изфабрикували обвиненията в очерняща кампания.\r\nТръмп, който се изказва в полза на запазването на откритите дипломатически канали с Русия е обвиняван от критиците си, че е останал сравнително тих по време на случващото се.\r\n***", "date": "2018.03.31", "title": "Преглед на международните новини до 13 часа /Агенция “Фокус”/"}
{"url": "http://www.focus-news.net/news/2018/03/31/2506297/ekathimerini-ot-viena-sled-pregovorite-za-imeto-idvat-pozitivni-signali.html", "text": "Позитивни сигнали, че спорът за името между Гърция и  Македония може да бъде разрешен, се появиха от Виена в петък, когато външните министри на двете страни Никос Кодзиас и Никола Димитров проведоха разговори под егидата на медиатора на ООН Матю Нимиц, пише  Ekathimerini. След разговори, които продължиха общо около шест часа, Никос Кодзиас заяви, че и двете страни са направили преглед на това къде са съгласни и къде не.\r\n„Ние идентифицирахме основните въпроси от всяка страна и се надявам, че на следващата ни среща ще бъдем готови да направим голяма стъпка“, заяви той, без да разкрива подробности.\r\nКодзиас също така похвали \"голямата работа\", която дипломатите вършат, за да очертаят положителна програма за бъдещото сътрудничество и общото развитие на двете страни, „като се надявам, че спорът за името ще бъде решен“.\r\nСпоред дипломатически източници основните пречки за сключването на сделката са членовете, които се считат за иредентистки в конституцията на Македония и името, което тя ще използва в страната и в чужбина.\r\nСъщите източници заявиха, че Атина ще приеме добре, ако Скопие преразгледа формулировката на член 49 от своя конституция, който се отнася до гражданите на диаспората на страната, така че да няма никакви признаци на иредентизъм.\r\nКодзиас  и Никола Димитров ще се срещнат отново непосредствено след Великден и ако има напредък, може да последват срещи на по-високо равнище.\r\nТрудностите на преговорите, както и перспективите за прогрес, също бяха засегнати и от Димитров.\r\n„Има известен напредък в преговорите по въпроса за името“, заяви външният министър на Македония и добави, че \"колкото повече продължават преговорите, толкова по-трудни ще бъдат проблемите, с които ще се сблъскаме“. Той добави, че преговорите ще продължат и че и двете страни имат много неща, на които да се замислят. Виктор Турмаков", "date": "2018.03.31", "title": "Ekathimerini: От Виена след преговорите за името идват позитивни сигнали"}
{"url": "http://www.focus-news.net/news/2018/03/31/2506301/blagoevgrad-bez-problemi-se-osashtestvyava-preminavaneto-na-motorni-prevozni-sredstva-prez-gkpp-kulata-i-ilinden.html", "text": "Нормално натоварен е трафикът на ГКПП „Кулата“ и „Илинден“. Това съобщиха за Радио „Фокус“ – Пирин от Гранична полиция. Без проблеми се извършва и преминаването през останалите пунктове по българо-гръцката граница.\r\nЛивия НИНОВА", "date": "2018.03.31", "title": "Благоевград: Без проблеми се осъществява преминаването на моторни превозни средства през ГКПП „Кулата“ и „Илинден“"}
{"url": "http://www.focus-news.net/news/2018/03/31/2506306/tass-yaponskiyat-vanshen-ministar-zayavi-che-severna-koreya-podgotvya-novo-yadreno-izpitanie.html", "text": "Японският външен министър Таро Коно заяви, че Северна Корея води подготовката за поредно ядрено изпитание, предава ТАСС.\r\n„Северна Корея с всички сили води подготовка за следващо ядрено изпитание. В момента тя извозва пръст от подземния тунел, където бе проведено предишното изпитание“, заяви министърът.  Виктор Турмаков", "date": "2018.03.31", "title": "ТАСС: Японският външен министър заяви, че Северна Корея подготвя ново ядрено изпитание"}
{"url": "http://www.focus-news.net/news/2018/03/31/2506292/regnum-spored-petro-poroshenko-zashtitnitsite-na-severen-potok-2-sa-sauchastnitsi-na-rusiya.html", "text": "Президентът на Украйна Петро Порошенко разкритикува защитниците на проекта за газопровода „Северен поток-2“, предава  Regnum.\r\nПорошенко заяви, че тези, които подкрепят строителството на тръбопровода „Северен поток-2“ са „съучастници на Русия в хибридната война“. Президентът е особено възмутен от това, че в резултат на осъществяването на проекта, Украйна ще губи ежегодно два милиарда долара такси заради транзита на руския газ към ЕС.\r\nОсвен това Порошенко смята, че стартирането на „Северен поток-2“ ще доведе до това, че „Газпром“ ще намали доставките на газ в Украйна.   Виктор Турмаков", "date": "2018.03.31", "title": "Regnum: Според Петро Порошенко защитниците на „Северен поток-2“ са съучастници на Русия"}
{"url": "http://www.focus-news.net/news/2018/03/31/2506309/ruse-dvizhenieto-po-pat-i-5-ruse-byala-v-rayona-na-selo-trastenik-e-vremenno-ogranicheno-poradi-izvarshvane-na-ogled-ot-organite-na-mvr.html", "text": "Движението по път I-5 Русе – Бяла в района на село Тръстеник е временно ограничено поради извършване на оглед от органите на МВР. Това съобщиха от пресцентъра на Агенция \"Пътна инфраструктура\".", "date": "2018.03.31", "title": "Русе: Движението по път I-5 Русе – Бяла в района на село Тръстеник е временно ограничено поради извършване на оглед от органите на МВР"}
{"url": "http://www.focus-news.net/news/2018/03/31/2506310/reuters-velikobritaniya-obmislya-ruskata-molba-za-poseshtenieto-na-yuliya-skripal-v-bolnitsata.html", "text": "Британското правителство обмисля дали да позволи посещения в болницата при Юлия Скрипал, която се възстановява в болницата, след като бе отровена заедно с баща си, бившия двоен агент Сергей Скрипал, в Южна Англия, предава  Reuters.\r\n„Обмисляме молбите за консулски достъп предвид нашите задължения под международното право, включително правата и желанията на самата Юлия Склипал“, заяви говорител на британското МВнР.\r\nРуското посолство в Лондон заяви, че „настоява за правото да посети Скрипал“, която е руски гражданин.  Виктор Турмаков", "date": "2018.03.31", "title": "Reuters: Великобритания обмисля руската молба за посещението на Юлия Скрипал в болницата"}
{"url": "http://www.focus-news.net/news/2018/03/31/2506303/blagoevgrad-zamestnik-kmetat-hristina-shopova-postavi-nachaloto-na-iv-mezhdunarodno-izdanie-na-blagoevgrad-blus-i-dzhaz-2018.html", "text": "Една от най-популярните български джаз дами Йълдъз Ибрахимова, Биг Бенд- Благоевград, Das Weltschmerz Duett и Лъчезар Кацарски Бенд поставиха уникално начало на първата вечер от IV Международно издание на „Благоевград блус и джаз 2018”. Това съобщиха от пресцентъра на Община Благоевград. Магията на джаз музиката завладя жители и гости на Благоевград, като едни от най-големите имена в този стил музика подариха на публиката запомнящи се емоции, а зала „Орфей“ в парк „Македония“ се оказа тясна, за да събере всички почитатели. Четвъртото издание на фестивала бе открито от заместник-кмета по култура и хуманитарни дейности на община Благоевград Христина Шопова, артистичния директор на фестивала Васил Георгиев - Кръпката и диригента на Биг Бенд - Благоевград Борис Янев. “За мен е удоволствие и чест от името на кмета д-р Атанас Камбитов и целия екип на Общината да Ви кажа добре дошли на четвъртото издание на Междунадорния „БЛАГОЕВГРАД Blues & Jazz”. Мисля, че днес, след четири години, не е необходимо да се убеждаваме, че това е фестивал с бъдеще и ясен път, който веднага влиза в сърцето и не си тръгва от там. Не защото ние бяхме първите и такъв формат няма България, а че всъщност голямата идея и мото беше и е, че това е фестивал, който обединява, а не разделя – като самата природа на тази музика”, каза в приветствено си слово зам.-кметът Христина Шопова. Тя поясни, че тази година изданието има два фокуса. „Първата вечер ние посвещаваме на музикалния космополит, легендата, големия Милчо Левиев, който стана на 80. Вторият фокус във втората вечер е насочване на вниманието към Македония и сътрудничеството ни в полето на културата, след сключения миналата година исторически договор за добросъседство и преди срещата на върха Европейски съюз – Западни Балкани в София, на 17 май, която отново трябва да подчертае принадлежността на региона към европейското семейство и установяването на по-тясно сътрудничество за преодоляване на общите предизвикателства. Както казва виртуозният китарист и композитор Влатко Стефановски, хедлайнер на тазгодишното издание, когото ще имате удоволствие да чуете утре на финала, в проекта му “Sound Bridges” („Мостове от музика”) с Биг бенда на Българското национално радио – „На песните не им трябва път, те летят през границите и стават едно общо добро, едно обща култура, която се усеща навсякъде“, добави заместник-кметът. Васко Кръпката, от своя страна поздрави публиката за добрия избор, а Борис Янев пожела успех на фестивала и изрази увереност, че зала „Орфей“ е обещаваща културно-музикална сцена. Пръв на сцената с много плам, излезе младата звезда Лъчезар Кацарски, който представи своя Бенд. С много джаз и стил, младият изпълнител успя да разчупи жители, гости, зрители в залата и да докосне сърцата им. Емоциите, ритъма и магията на фестивала в първата вечер продължи една от най-търсените и слушани джаз легенди на България Йълдъз Ибрахимова. Към нея се присъедини и Биг Бенд - Благоевград, с които заедно успяха да покажат, че музиката е изкуство, чувство, страст.\r\nУчастие взеха алтернативните Веселин Веселинов – Еко и Милен Кукошаров. Обединените в общ музикален проект  и вече утвърдени млади и значими музиканти в областта на джаз музиката показаха истинско творчество и стил в първата вечер от четвъртото издание на „Благоевград Блус и джаз 2018“. Съвместният им проект „ImproviSatie” доби голямо значение сред почитателите на този стил музика. В него, басистът Веселин Веселинов-Еко и пианистът Милен Кукошаров, показаха как развиват своя импровизаторски и аранжорски талант върху отбрани пиеси на френския композитор и пианист Ерик Сати - представител на авандгардизма от началото на 20 век.\r\nПървата вечер от IV Международен фестивал „Благоевград Блус и джаз 2018“ завърши с вълшебство, обаяние и очарование, които се усещаха в залата след блестящите изпълнения на големите джаз имена в българската музика. Вечерта и музиката продължиха с JAM SESSION в един от благоевградските клубове - Stage Bar.\r\nБлагоевград Блус и джаз 2018“ продължава и днес от 19.00 часа, когато блусът ще завладее зала „Орфей“. Васко Кръпката и София Блус бенд, Влатко Стефановски и Биг бенд на БНР и блус дивата Кели Ръкър ще пресъздават музикални истории.", "date": "2018.03.31", "title": "Благоевград: Заместник-кметът Христина Шопова постави началото на IV Международно издание на „Благоевград блус и джаз 2018”"}
{"url": "http://www.focus-news.net/news/2018/03/31/2506312/vasil-angelov-spetsialist-v-oblastta-na-organiziranite-pochivki-ima-uvelichenie-v-poseshteniyata-na-chuzhdestrannite-turisti-v-oblast-blagoevgrad.html", "text": "Има увеличение в посещенията на чуждестранните туристи в област Благоевград през тази година. Това каза за Радио „Фокус“ – Пирин Васил Ангелов, специалист в областта на организираните почивки. По думите му е имало приливи и отливи на туристите, но крайният резултат е повишен интерес от чуждестранните посетители, решили да почиват в областта. Той добави, че е имало регистрирано драстично повишение на гръцките туристи, посетили областта. Васил Ангелов подчерта, че вече има записвания за Великденските празници за всички селища в областта от страна на гръцките туристи. „Традиционно имаме засилен интерес от Македония, които редовно ни посещават, тъй като за техните туристи Гърция и България са най-предпочитаните дестинации както за национални празници, така и за зимните и летните почивки“, обясни той. Ангелов коментира, че сме посещавани по-малко от сръбското общество, тъй като те са привърженици на туризма в Банско. „Банско започва да е желана дестинация не само през зимния период, но и през летния, което е хубаво“, заяви той.\r\nКристина МИТКОВА", "date": "2018.03.31", "title": "Васил Ангелов, специалист в областта на организираните почивки: Има увеличение в посещенията на чуждестранните туристи в област Благоевград"}
{"url": "http://www.focus-news.net/news/2018/03/31/2506313/milena-markovska-gradska-biblioteka-paisiy-hilendarski-asenovgrad-programata-dni-na-knigata-ima-za-tsel-da-zapoznae-detsata-s-razlichnite-strani-na-cheteneto.html", "text": "Програмата „Дни на книгата“, която се провежда в Асеновград, има за цел да запознае децата с различните страни на четенето – с четенето за удоволствие и за придобиване на знания. Това каза за Радио „Фокус“ – Пловдив Милена Марковска, директор на Градската библиотека „Паисий Хилендарски“ в Асеновград. По думите ѝ вече в продължение на няколко години библиотеката съвместно с Общината организира програмата „Дни на книгата“, чиято основна цел е да насърчи четенето и грамотността. „Програмата е част от националната кампания на Българската библиотечна асоциация „Маратон на четенето“, както и в подкрепа на кампанията на Асоциация „Българска книга“ – „Походът на книгите“. За поредна година се постарахме в рамките на тази програма да включим разнообразни инициативи и събития, които да бъдат насочени към различни аудитории. Разбира се, най-голямата грижа е насочена към най-малките читатели и към популяризиране на книгата като източник на знание и информация. В програмата са включени и много събития, насочени към децата от детската градина. Следващата целева група са учениците, които вече могат да четат, но все още не познават толкова различните страни на четенето. Именно това се стремим да им покажем. Има и събития, които са насочени конкретно към възрастните. Освен, че програмата ни е свързана с различни аудитории, тя представя и различни жанрове литература, така че да можем да обхванем почти цялото многообразие на света на книгите“, каза Милена Марковска.\r\nПрограмата „Дни на книгата“ в Асеновград започна още на 29 март, но „официалният“ ѝ старт е на 2 април. Събитията ще продължат до 23 април – Световния ден на книгата и авторското право.\r\nТони МИХАЙЛОВ", "date": "2018.03.31", "title": "Милена Марковска, Градска библиотека „Паисий Хилендарски“ - Асеновград: Програмата „Дни на книгата“ има за цел да запознае децата с различните страни на четенето"}
{"url": "http://www.focus-news.net/news/2018/03/31/2506295/gen-chavdar-chervenkov-simvolichnite-diplomaticheski-merki-sa-dopustimi-no-izryazvaneto-na-srasnalite-se-s-ikonomicheskata-takan-na-zapada-ruski-kapitali-e-nevazmozhno.html", "text": "Символичните дипломатически мерки са допустими, но изрязването на срасналите се с икономическата тъкан на Запада руски капитали е невъзможно. Това коментира за обзорното седмично предаване „Метроном“ на Радио „Фокус“ ген. Чавдар Червенков. Той обясни, че елиминирайки сериозна част от икономиката си, западните страни биха нанесли непоносими за цялото общество щети, затова и действията по случая „Скрипал“ продължават да са в полето на дипломацията, вместо в това на икономиката. „Може да се разсъждава в две направления – това, че 14 такива случая не са доведени докрай, е натрупало негативи и съответните власти са решили, че няма да търпят повече това състояние на нещата. И сега ето удобен повод този негативизъм срещу Русия да се стовари с цялата си сила. Вторият вариант е, че в отношенията към Русия и по-точно към руските капитали се стигна толкова далече, че решителни действия са просто невъзможни. Очевидно у Запада са се натрупали негативни настроения, които в допълнение към повишеното напрежение между ЕС и Русия, намират отговор в т.нар. солидарност в дипломатическата област“, коментира ген. Чавдар Червенков. Той уточни, че на международната политическа сцена наблюдаваме мерки, които изглеждат добре, но ефектът им е незначителен. Ген. Червенков изтъкна обаче, че връщането към правилата на Студена война би било загуба за всички – и на изток, и на запад.", "date": "2018.03.31", "title": "Ген. Чавдар Червенков: Символичните дипломатически мерки са допустими, но изрязването на срасналите се с икономическата тъкан на Запада руски капитали е невъзможно"}
{"url": "http://www.focus-news.net/news/2018/03/31/2506315/dobrich-patrul-na-granichna-politsiya-s-burgaska-registratsiya-1775-e-razpolozhen-na-razklona-za-shablenskoto-ezero.html", "text": "Патрул на \"Гранична полиция\" с бургаска регистрация 1775 е разположен на разклона за Шабленското езеро, предаде репортер на Агенция \"Фокус\".", "date": "2018.03.31", "title": "Добрич: Патрул на \"Гранична полиция\" с бургаска регистрация 1775 е разположен на разклона за Шабленското езеро"}
{"url": "http://www.focus-news.net/news/2018/03/31/2506316/interfaks-turtsiya-saobshti-za-vazmozhno-poseshtenie-na-vladimir-putin-na-3-april.html", "text": "Пресслужбата на турското президентство съобщи, че президентът на Русия Владимир Путин може да посети Анкара на 3 и 4 април на официално посещение, предава Интерфакс.\r\n„Седмото заседание на Съвета за сътрудничество под председателството на президентите на Турция и на Русия щще се проведе на 3 април, където ще участват и министри от двете страни“, пише в заявлението. Очаква се, че в този ден ще се състои церемонията по установяването на основите на АЕЦ „Аккую“, който ще се строи по южното крайбрежие на Турция по руски проект.\r\nТурските медии напомнят, че по време на посещението на Путин в Турция се планира и тристранна среща с президента на Иран Хасан Роухани, посветена на Сирия.  Виктор Турмаков", "date": "2018.03.31", "title": "Интерфакс: Турция съобщи за възможно посещение на Владимир Путин на 3 април"}
{"url": "http://www.focus-news.net/news/2018/03/31/2506317/dimitar-margaritov-kzp-potrebitelite-da-izbyagvat-vremennite-targovtsi-pri-pazaruvaneto-za-velikden.html", "text": "Хората да не се изкушават от примамливи оферти на амбулантни и временни търговци по Великденските празници, а да предпочитат търговски обекти. Това препоръча председателят на Комисията за защита на потребителите (КЗП) Димитър Маргаритов в предаването „Седмицата” на Кирил Вълчев по „Дарик” радио, съобщиха от пресцентъра на КЗП. Той посочи, че целта на контролните органи е да бъде ограничено до минимум нерегламентираното предлагане на хранителни стоки и на продукти, които могат да застрашат здравето и подчерта, че в последните години такива случаи все по-рядко се срещат. „Все пак, такива рискове съществуват и ние сме длъжни да предупредим, наред с това, че най-напред сме длъжни да си свършим работата и да не го допускаме”, каза още председателят на КЗП. Маргаритов потвърди, че КЗП и Българска държавна агенция по безопасност на храните извършват превантивни проверки на най-често пазаруваните хранителни стоки за Великден – козунаци, яйца, агнешко месо. „Ние следим за коректното обявяване на произхода и на цената. Колегите от БАБХ взимат и проби, които могат да бъдат тествани, за да се установи качеството на продукта и дали той е в срока на годност”, обясни той. \r\nОтносно Великденските намаления Маргаритов акцентира върху риска от фалшиви отстъпки. „В онлайн търговията сме правили такива експерименти – следим динамиката на цената и установяваме, че понякога търговецът два - три дни преди началото на промоционалната кампания вдига цената и след няколко дни я сваля на нивото, на която е била преди, като твърди, че е направил 30% намаление”, даде пример той. И сподели впечатления, че потребителите все по-малко се „хващат” на подобни трикове, тъй като следят динамиката на цените в Интернет и сравняват. \r\nВ студиото на „Дарик” председателят на КЗП коментира и туристическите пътувания във връзка с предстоящите празници. „Резервациите в последния момент – те са доста рискови. Защото отвсякъде ще започнат да ни заливат т.нар. „топ оферти”. „Топ” на какво не е ясно – спрямо офертите на същия търговец, на друг търговец и т.н. Оставям настрани въпросът за думата „топ” и нейното значение на български или на някакъв друг език”, посочи Маргаритов. Той препоръча потребителите да запазят хладнокръвие и да не се доверяват само на гръмките анонси. „Ако искат да отидат някъде, а все още не са решили и не са си запазили, няма много време, но все пак има достатъчно, за да могат да идентифицират конкретното място за настаняване, да се обадят по телефона, да напишат имейл и да преценят спрямо обратната връзка, която ще дойде към тях, дали действително насреща стои сериозен търговец или някой, който иска да им вземе парите и да ги заведе в някое място с недобри условия”, добави председателят на КЗП. \r\nПри проблеми туристите могат да разчитат на съдействието на Комисията, която реагира на всеки сигнал, освен че извършва проверки по свои планирани кампании. За да не се стига до неприятни моменти, при избора на почивка е добре потребителите да се уверят, че насреща стои реален търговец и че той може да им предложи условия, каквито очакват да получат.   \r\nПрез зимния туристически сезон инспекторите на КЗП са извършили няколко хиляди проверки в страната, като около 1000 от тях са в големите планински курорти. В около 10% от случаите са съставени актове за административни нарушения. Установени са няколко нелоялни практики, свързани със заблуди по отношение категорията на обекта или несъвпадане на каталога с услуги с възможността те да бъдат предоставени на място. Едва около 5% от постъпилите през миналата година в КЗП жалби касаят качеството на туристическия продукт. „Същевременно всеки един конкретен случай е достатъчно сериозен, защото е провалената почивка на един човек, който си я е планирал, платил, който си я е мислел и изживявал месеци преди тя да се случи. Действително затова е важно контролните органи да са на място и да следят от началото до края за това, което се случва”, каза още Маргаритов. Той увери, че Комисията вече е прегрупирала силите си за начало на превантивни проверки във връзка с предстоящия летен сезон.", "date": "2018.03.31", "title": "Димитър Маргаритов, КЗП: Потребителите да избягват временните търговци при пазаруването за Великден"}
{"url": "http://www.focus-news.net/news/2018/03/31/2506314/a1on-makedoniya-spored-srabskiya-prezident-ima-dva-varianta-za-reshavaneto-na-problema-s-kosovo.html", "text": "Президент на Сърбия Александър Вучич заяви, че пред страната има две възможности, когато става въпрос за решаването на косовския проблем, и най-реалистичният е замразеният конфликт, предава скопският телевизионен канал „A1oN“.\r\n„Повечето от участниците на вътрешния диалог за Косово се обявиха за запазване на статуквото и съхраняване на замразен конфликт, да изчакаме по-добри времена“, посочи Вучич. Той добави, че самият той е против такова решение и с течение на времето Сърбия няма да получи нищо, но затова другата страна ще бъде в по-добра позиция.\r\nСръбският президент посочи, че преговорите между Белград и Прищина ще бъдат продължени, но все още не се знае кога  и в какъв формат.\r\nСпоред него целта на албанците е на всяка цена да спечелят Северно Косово и да реализират своя път към суверенитета. Виктор Турмаков", "date": "2018.03.31", "title": "„A1oN“ (Македония): Според сръбския президент има два варианта за решаването на проблема с Косово"}
{"url": "http://www.focus-news.net/news/2018/03/31/2506302/dobrich-s-presazdavane-na-obichaya-kumichene-v-kavarna-beshe-otbelyazan-lazarovden.html", "text": "Обичаят \"лазаровден\" беше пресъздаден на площада пред църква „Свето Успение Богородично” в Каварна. Това съобщиха от пресцентъра на Община Каварна. Пролетният празник започна с посрещане на малките лазарки на крайморския град. Те поздравиха всички жители и гости на града с традиционни песни и наричания. \r\nВ тържеството се включиха фолклорна формация „Шарено коланче” и фолклорен танцов ансамбъл „Бизоне”. На старата чешма до реставрираната средновековна баня „Хамам” и тази година по традиция бе пресъздаден обичаят „Кумичене” – пускане на лазарски венци по течението. \r\nКметът на Община Каварна Нина Ставрева поздрави всички по случай пролетните празници, а на имениците пожела здраве, дълголетие, да се слави името им и да пребъде във времето.", "date": "2018.03.31", "title": "Добрич: С пресъздаване на обичая „кумичене” в Каварна беше отбелязан Лазаровден"}
{"url": "http://www.focus-news.net/news/2018/03/31/2506304/grozdelina-georgieva-regionalen-etnografski-muzey-plovdiv-na-lazarovden-momichetata-se-obkichvat-bogato-s-nakiti-za-da-se-chuvstvat-kato-bulki.html", "text": "На Лазаровден момичетата, които лазаруват, се обкичват богато с накити и се чувстват като булки. Това каза за Радио „Фокус“ – Пловдив Грозделина Георгиева, уредник в Регионален етнографски музей – Пловдив. По думите ѝ на този ден майките изваждат своите накити и тогава момата се усеща наистина като невеста. „Обкичват я цялата с накити, с пафти, с гривни – това, което иначе докато се ожени няма право да носи. Но на този ден тя се изживява като бъдеща булка“, посочи Георгиева. Уредникът в Регионалния етнографски музей каза още, че лазарките обикалят по къщите, но се разделят из селището по махали. „Всяка къща се посещава само от по една група лазарки. С тях ходят по-малките момичета, които носят кошничка и събират дарове от стопаните. Най-често даровете са сладки, бели яйца, които да се боядисат за Великден, различни монети, парички и бонбони. След това лазарките си ги разделят помежду си“, обясни Грозделина Георгиева. Тя добави, че друго интересно нещо за лазарския ритуал е, че до Великден не се играе сключено хоро. „Лазарките танцуват поединично, но не се хващат да правят общо хоро“, уточни тя и обобщи, че Лазаровден е типично женски празник, който е противовес на мъжкото коледуване.\r\nТони МИХАЙЛОВ", "date": "2018.03.31", "title": "Грозделина Георгиева, Регионален етнографски музей - Пловдив: На Лазаровден момичетата се обкичват богато с накити, за да се чувстват като булки"}
{"url": "http://www.focus-news.net/news/2018/03/31/2506319/regnum-konsulstvoto-na-sasht-v-sankt-peterburg-zakri-vrati.html", "text": "На 31 март изтича срока, обявен от руските власти за това американските дипломати да напуснат сградата на вече бившето си консулство в Санкт Петербург, предава  Regnum.\r\n„Американските представители трябва напълно да освободят по-рано предоставеното им помещение най-късно до 31 март“, пише в официално заявление на руското външно министерство. \r\nФактическата работа на консулството е приключила в петък, 30 март. Решението за затварянето на дипломатическото представителство е взето, след като Вашингтон реши да закрие консулството на Русия в град Сиатъл.  Виктор Турмаков", "date": "2018.03.31", "title": "Regnum: Консулството на САЩ в Санкт Петербург закри врати"}
{"url": "http://www.focus-news.net/news/2018/03/31/2506318/pazardzhik-v-grada-se-provezhda-mezhdunarodniyat-mladezhki-teatralen-festival-okean-ot-lyubov.html", "text": "В Пазарджик се провежда Международният младежки театрален фестивал „Океан от любов“, съобщиха за Радио „Фокус“ – Пазарджик организаторите. Програмата включва разнообразни спектакли на 18 детски и младежки актьорски трупи от Пазарджик, София, Пловдив, Варна, Габрово, Кнежа, Сливен и Щип (Македония). До 3 април трупите ще имат възможността да се срещнат с млади актьори в различен етап от тяхната професионална кариера. Фестивалът се реализира от Младежкия дом в Пазарджик. В днешната програма са включени кръгла маса, театрална работилница в зала „Устрем“. Театрална формация „ФЕНИКС“- Сдружение „Феникс – 2009“ – Варна ще представят постановката „Милионерът“ на Йордан Йовков в Голямата зала на Младежкия дом, а в края на деня Младежка театрална формация „Студията“- НЧ „Славянска беседа -1880“ – София ще представи „Сън в лятна нощ“ по Уилям Шекспир отново в Голямата зала.\r\nВаня НИКОЛОВА", "date": "2018.03.31", "title": "Пазарджик: В града се провежда Международният младежки театрален фестивал „Океан от любов“"}
{"url": "http://www.focus-news.net/news/2018/03/31/2506322/ria-novosti-flotat-na-rusiya-razchita-da-poluchi-okolo-50-koraba-do-2020-godina.html", "text": "Командирът на военноморските сили на Русия Владимир Королев заяви, че руският флот разчита до 2020 г. да получи на въоръжени около 50 кораба и съда, предава РИА Новости.\r\n„Ние едновременно ще получим и въведем в бойния състав  атомни ракетни подводници с балистични ракети, нови фрегати, дизелови подводници, малки ракетни кораби, съдове за поддръжка. Ще повторя, че това основната задача, която поставя пред себе си главното командване на ВМФ. Това ще са около 50 кораба“, допълни той.\r\n„Програмата по корабостроене за 2018-2020 г. ще бъде напълно изпълнена, това не подлежи на съмнение. По този повод работим на практика всеки ден заедно с министерството на промишлеността и търговията, с водещите предприятия“, заяви Королев.  Виктор Турмаков", "date": "2018.03.31", "title": "РИА Новости: Флотът на Русия разчита да получи около 50 кораба до 2020 година"}
{"url": "http://www.focus-news.net/news/2018/03/31/2506320/nimh-dnes-i-prez-sledvashtite-tri-dni-rechnite-niva-v-zapadnobelomorskiya-baseyn-shte-se-zadarzhat-visoki.html", "text": "Днес и през следващите три дни речните нива в Западнобеломорския басейн ще се задържат високи, сочи справка на сайта на Националният институт по метеорология и хидрология към Българската академия на науките (НИМХ към БАН). Днес процесът на плавно понижение на речните нива в басейна ще се запази. През нощта на 31 март срещу 1 април и на 1 април, в резултат на валежи ще има краткотрайно повишение на речните нива в басейна. На 2 и 3 април речните нива в басейна ще се понижават, като вследствие оттичане ще има повишения в долните течения на река Струма и река Места. Поради високата почвена влажност, високите нива на подпочвените води и валежи комбинирани със снеготопене има ниска вероятност за поройни наводнения от днес вечерта и през нощта срещу 1 април – във водосбора на река Черна Места (приток на река Места); във водосборите на реките Арката, Джерман и  Струмешница (притоци на река Струма); В сутрешните и обедни часове на 1 април – в долните части от водосбора на река Струма (по основното течение) и във водосбора на притока ѝ река Лебница.", "date": "2018.03.31", "title": "НИМХ: Днес и през следващите три дни речните нива в Западнобеломорския басейн ще се задържат високи"}
{"url": "http://www.focus-news.net/news/2018/03/31/2506325/prof-antoaneta-hristova-premierat-boyko-borisov-ima-dve-litsa-ednoto-e-v-chuzhbina-a-drugoto-v-balgariya-kato-proyavite-na-ednoto-mu-nosyat-uspeh-a-na-drugoto-proval.html", "text": "Премиерът Бойко Борисов има две лица – едното е в чужбина, а другото в България, като проявите на едното му носят успех, а на другото – провал. Това коментира за обзорното седмично предаване „Метроном“ на Радио „Фокус“ политическият психолог проф. Антоанета Христова. Според анализатора министър-председателят е влязъл много успешно и убедително във външния образ и с неговия стил на олекотяване на комуникацията е успял да превърне България в мост на международната политическа сцена. \r\n„В момента външнополитическата роля и поведение на правителството се различава от вътрешнополитическото му поведение, сякаш са две лица – премиерът определено влезе много добре в ролята си на международно ниво, но вътрешнополитическата картина е съвсем различна - достатъчно е правителството и управляващите да отговорят на значимите за хората теми. Напрежението от неслучващите се реформи в социалните сфери са темите, които биха могли да направят живота ни по-добър, но там няма такъв рязък мах“, коментира проф. Антоанета Христова. Анализаторът уточни, че не е важно дали ще се вложат средства в образованието, здравеопазването, съдебната система, а как ще се вложат и в каква посока ще са приоритетите на правителството. Според нея от тази гледна точка процесите са „зациклили“ и няма реформи, които да дадат усещане за промяна.", "date": "2018.03.31", "title": "Проф. Антоанета Христова: Премиерът Бойко Борисов има две лица – едното е в чужбина, а другото в България, като проявите на едното му носят успех, а на другото – провал"}
{"url": "http://www.focus-news.net/news/2018/03/31/2506308/rumyana-hadzhieva-etnograf-v-petrich-lazarskiyat-poyas-se-predava-ot-pokolenie-na-pokolenie-kato-vid-semeyna-tsennost.html", "text": "В Югозападна България на Лазаровден в ролята на просветителка влиза възрастна жена, в чийто дом се разучават обредните песни, а за водач на групата, или позната още като „Чаушка”, е избирана някоя мома, която е много гласовита и вече е лазарувала. Това каза за Радио „Фокус” – Пирин Румяна Хаджиева, етнограф в Регионален исторически музей – Благоевград. Тя обясни, че в ранните часове на Лазаровден момичетата обикалят къщите, махалите и нивите в групи от по 6 или 7 моми, за да благославят за здраве и плодородие. „Народът казва, че къща, в която са пели лазарки, е честита къща”, каза Хаджиева. Етнографът в Регионален исторически музей – Благоевград заяви, че лазарските носии са изключително красиви, като задължително носят характеристиките на местното облекло и биват допълнени от някои невестин елементи, като везана риза, накити по главата и гърдите и сребърни пафти. В обширни региони от Югозападна България като Петрич, Гоце Делчев и Сандански в състава на празничната премяна влиза бялата сая с червен и сърмен пояс, за който в някои селища спазват изискването да е тъкан мълчаливо от две жени – майка и дъщеря или снаха и свекърва. „В Петричко лазарския пояс се предава от поколение на поколение като вид семейна ценност“, добави Хаджиева.\r\nЛивия НИНОВА", "date": "2018.03.31", "title": "Румяна Хаджиева, етнограф: В Петрич лазарският пояс се предава от поколение на поколение, като вид семейна ценност"}
{"url": "http://www.focus-news.net/news/2018/03/31/2506311/prof-antoaneta-hristova-bsp-dostigna-maksimuma-na-obshtestvena-podkrepa-spryamo-svoya-kapatsitet.html", "text": "БСП достигна максимума на обществена подкрепа спрямо своя капацитет. Това коментира за обзорното седмично предаване „Метроном“ на Радио „Фокус“ проф. Антоанета Христова. Тя уточни, че БСП е най-чуваемата опозиция в този момент, но за да постигнат още по-високи резултати, трябва да разширят капацитета си. Тя коментира възможните действия, които БСП следва да предприеме в тази посока: \r\n„БСП е единствената в момента опозиция, която е най-готова, защото е с 3% разлика от ГЕРБ. Но за да постигнат повече, трябва да разширят капацитета си, а под капацитет разбирам политики, лица, които ги представят, начин на говорене, тактика на нападение и като цяло спектъра на политическото си присъствие. Не знам дали ще могат да го направят. Ако БСП запази досегашния си капацитет, хипотезата ми е, че да чакат някаква промяна няма да донесе резултат за тях. В такъв случай ще могат да разчитат само на намаляване на подкрепата към ГЕРБ, които ако продължат да не обръщат внимание на вътрешнополитическия план, се страхувам, че тези 3% могат да бъдат стопени“, обясни проф. Антоанета Христова. Тя добави, че ако стопят тези граници, БСП може да направят опит за предсрочни избори. Христова уточни, че ако политиката на адаптиране спрямо общественото мнение на премиера Бойко Борисов се трансформира в политика и реформи въпреки съществуващия риск, този процес на стопяване на разликата между управляващи и опозиция може да бъде спрян.", "date": "2018.03.31", "title": "Проф. Антоанета Христова: БСП достигна максимума на обществена подкрепа спрямо своя капацитет"}
{"url": "http://www.focus-news.net/news/2018/03/31/2506329/reuters-kosovo-zapochva-razsledvane-vav-vrazka-s-ekstradiraneto-na-shestimata-turski-grazhdani.html", "text": "Властите в Косово са започнали разследване около ареста и последвалото екстрадиране на шестима турски граждани, което според правозащитниците  представлява нарушение на човешките права, предава  Reuters.\r\nШестимата турски граждани бяха арестувани в четвъртък по молба на Турция заради възможни връзки с училища, финансирани от движението на укриващия се в САЩ ислямски проповедник Фетхуллах Гюлен, който е обвиняван в Анкара, че стои зад опита за преврат от юли 2016 г.\r\nВ петък косовският министър-председател уволни вътрешния министър и началника на разузнаването, защото не са го информирали за арестите.\r\n„Започваме разследване във всички държавни структури, които са били замесени в ареста и депортирането на шестимата турски граждани“, заяви премиерът. \r\nПравозащитните организации разкритикуваха властите на Косово за арестите.\r\n„В допълнение към будещите въпроси арести, мъжете са изпратени в страна, където има риск да бъдат подложени на мъчение“, смятат те.   Виктор Турмаков", "date": "2018.03.31", "title": "Reuters: Косово започва разследване във връзка с екстрадирането на шестимата турски граждани"}
{"url": "http://www.focus-news.net/news/2018/03/31/2506330/ria-novosti-pri-vzriv-na-gaz-v-zhilishten-dom-v-severna-italiya-sa-raneni-devet-dushi.html", "text": "Девет души са ранени при взрив, случил се в събота в жилищна сграда в град Редкалдина край Милано, причинен от изтичане на битов газ, предава РИА Новости.\r\nВзривът е толкова силен, че част от двуетажната сграда се срутва, а звукът е толкова силен, че се чува на километри от местопроизшествието. В момента на взрива в разрушената част от дома се намират девет души, осем от които успяват самостоятелно да се измъкнат от отломките.  \r\nСпоред лекарите двама от пострадалите са в тежко състояние заради силни обгаряния. Състоянието на останалите пострадалите, сред които има две деца, се оценява като стабилно и не предизвиква притеснения.\r\nНа място са пристигнали пожарни, полиция и представители на следствието, които трябва да установят точните причини за взрива. Съгласно постъпващата от мястото на събитието информация, става дума за изтичане на битов газ, след което последва взрив.  Виктор Турмаков", "date": "2018.03.31", "title": "РИА Новости: При взрив на газ в жилищен дом в Северна Италия са ранени девет души"}
{"url": "http://www.focus-news.net/news/2018/03/31/2506324/vasil-angelov-spetsialist-v-oblastta-na-organiziranite-pochivki-otlichni-sa-usloviyata-za-turizam-v-oblast-blagoevgrad.html", "text": "Отлични са условията за туризъм в Благоевградският регион. Това каза за Радио „Фокус“ – Пирин Васил Ангелов, специалист в областта на организираните почивки. По думите му самият Благоевград се утвърждава като добре посещавана дестинация от съседните страни – Македония, Гърция и Сърбия. „Тук помага, разбира се, географското му разположение, тъй като е близо до границата. Сръбското население го посещава, тъй като те имат афинитет към Банско“, коментира той. Васил Ангелов подчерта, че туристите идват в региона не само заради почивките, а и заради развлечения и шопинг. „Банско, освен за зимните спортове, започна да се търси и за летните месеци. Трябва да се правят усилия от местните асоциации и хотелиери за удължаване на летния сезон“, заяви той. Васил Ангелов каза още, че по този начин ще бележат голям успех в развитието на туризма. „С наближаващите Великденски празници все повече туристи от Гърция и Македония проявяват интерес към областта. Мелник е известен с експозицията си, както и с винарските си изби“, коментира той. Васил Ангелов добави, че винарски туризъм в Благоевградска област се развива в положителна посока и има туристи, идващи именно заради него. \r\nПо думите му няма увеличение на цените за почивка, въпреки наближаващите Великденски празници. Според него стремежът на специалистите в областта е да няма драстичен скок в цените на почивките през месеците април и май. „Имаме туристи, които са посетили областта от по-далечни и по-екзотични дестинации“, коментира той. Васил Ангелов подчерта, че за съжаление техният брой е малък на базата на другите туристи, които са избрали да почиват в Благоевградска област. „Тук се правят опити за направата на винен туризъм“, заяви той. Ангелов добави, че има туристи от всякъде, които са решили да посетят различни направления. Той каза още, че винаги ще има пътешественици, привърженици на маршрутно-познавателния туризъм. „Те започват да пътуват и пътувайки от една точка до друга, те разглеждат повече забележителности и посещават повече дестинации. Например тръгвайки от София минават през Рилският манастир“, коментира той.\r\nКристина МИТКОВА", "date": "2018.03.31", "title": "Васил Ангелов, специалист в областта на организираните почивки: Отлични са условията за туризъм в област Благоевград"}
{"url": "http://www.focus-news.net/news/2018/03/31/2506332/milena-markovska-biblioteka-paisiy-hilendarski-asenovgrad-semeystvoto-ima-vodeshta-rolya-pri-formirane-na-otnoshenie-u-detsata-kam-cheteneto-i-gramotnostta.html", "text": "Семейството има водеща роля при формиране на отношение у децата към четенето, книгата и грамотността. Това каза за Радио „Фокус“ – Пловдив Милена Марковска, директор на Градската библиотека „Паисий Хилендарски“ в Асеновград, по повод провеждането на програмата „Дни на книгата“. По думите ѝ от изключително значение е за осъществяването на тази цел както училищата, библиотеките и всички образователни институции, така и на родителите да работят в синхрон. „Една от инициативите на нашата библиотека е „Работилница за родители“, която има общо 14 теми, разглеждани и обсъждани заедно с родителите. Една от темите е именно за това как да насърчаваме любовта към четенето. Това е една от основните задачи на библиотеката и ние я осъществяваме не само във връзка с програмата „Дни на книгата“. Наша честа практика е да гостуваме на родителски срещи в подготвителните групи в училищата в Асеновград, където заедно с учителите даваме информация на родителите какво могат да направят, за да насърчат любовта към книгата и четенето. Разбира се, не всички родителите могат да имат отговори на поставените въпроси, и затова ние сме хората, които можем да им помогнем, показвайки им различни техники за насърчаване на четенето“, коментира Милена Марковска.\r\nТони МИХАЙЛОВ", "date": "2018.03.31", "title": "Милена Марковска, библиотека „Паисий Хилендарски“ - Асеновград: Семейството има водеща роля при формиране на отношение у децата към четенето и грамотността"}
{"url": "http://www.focus-news.net/news/2018/03/31/2506307/varna-desetki-miryani-poseshtavat-hram-sveta-petka-za-da-zapalyat-svesht-za-zdrave-na-lazarovden.html", "text": "Храм „Света Петка“ във Варна посреща десетки миряни на Лазаровден, предаде репортер на Радио „Фокус“ – Варна. Възрастни хора и деца посещават на този светъл ден храма, за да запалят свещичка за здраве и благоденствие. Празникът е с подвижна дата – последната събота преди Страстната неделя. На него се изпълнява ритуалът „лазаруване\". Момичета на 13 - 14 години се подготвят за лазаруване от средата на великденския пост и разучават лазарски песни и игри, избират си водачка. Девойките лазарки, пременени и накичени с венци и цветя, тръгват по групи от дома на водачката и обикалят къщите. Обикалянето става от обед на Лазарица до обед на Връбница. За светлия празник са отворени за посещение и останалите храмове в града. В Катедралния храм „Успение Богородично“ миряните могат да се поклонят и пред чудотворната икона на Пресвета Богородица „Скоропослушница“ от град Ананиев, Одеска област – Украйна. Тя бе пренесена във Варна на 24 март и с благословението на Негово Високопреосвещенство Варненския и Великопреславски митрополит Йоан се очаква светинята да остане за поклонение в град Варна до Възкресение Христово.\r\nМарияна ВАЛЕНТИНОВА", "date": "2018.03.31", "title": "Варна: Десетки миряни посещават храм „Света Петка“, за да запалят свещ за здраве на Лазаровден"}
{"url": "http://www.focus-news.net/news/2018/03/31/2506328/adriana-grigorova-direktsiya-sotsialno-podpomagane-varna-na-teritoriyata-na-obshtinata-ostana-samo-edna-spetsializirana-institutsiya-za-detsa.html", "text": "На територията на община Варна е останала само една специализирана институция за деца. Това каза в интервю за Радио „Фокус“ – Варна Адриана Григорова, директор на Дирекция „Социално подпомагане“ – Варна. Тя добави, че в Дома за деца, лишени от родителска грижа, се грижат за деца от 7 до 18 години. „Прекратено е вече настаняването в този дом. Постепенно ще намаляваме капацитета и до няколко години той ще бъде закрит“, каза още Адриана Григорова.\r\nВ общината има разкрити и три специализирани институции за възрастни. Две от тях са домове за стари хора, а третата е Дом за пълнолетни лица с физически увреждания. „В домовете за стари хора се настаняват лица, които са придобили право на пенсия и имат осигурителен стаж, а в дома за пълнолетни настаняваме лица с трайни увреждания, установени от експертните комисии“, заяви Адриана Григорова.\r\nМарияна ВАЛЕНТИНОВА", "date": "2018.03.31", "title": "Адриана Григорова, Дирекция „Социално подпомагане“ – Варна: На територията на общината остана само една специализирана институция за деца"}
{"url": "http://www.focus-news.net/news/2018/03/31/2506333/adriana-grigorova-direktsiya-sotsialno-podpomagane-varna-usiliyata-ni-tryabva-da-badat-nasocheni-kam-razvivane-na-uslugi-za-litsa-s-psihichni-razstroystva.html", "text": "Усилията ни трябва да бъдат насочени към развиване на услуги за лица с психични разстройства, деменция, физически увреждания и умствена изостаналост. Това каза в интервю за Радио „Фокус“ – Варна Адриана Григорова, директор на Дирекция „Социално подпомагане“ – Варна. Тя отбеляза, че социалните услуги за деца и възрастни, които са разкрити на територията на общината, работят на пълен капацитет, а над капацитетите работят центровете за рехабилитация и социална интеграция. „Има услуги, които не са добре развити и застъпени на територията на община Варна и за тези услуги имаме листа на чакащи“, добави Адриана Григорова. Тя припомни, че е приета Национална стратегия за дългосрочна грижа за възрастните хора и на база на тази стратегия е приет План за действие за периода 2018 - 2021 година. „Тази стратегия е насочена към създаване на условия за независим и достоен живот на възрастни хора чрез предоставянето на качествени и устойчиви услуги или една дългосрочна грижа, съобразена с индивидуалните нужди на потребителите. В тази връзка нашите усилия трябва да бъдат насочени към развиване на услуги от резидентен тип за лица, които са с психични разстройства, за лица с деменция, физически увреждания и умствена изостаналост. Имаме недостиг на услуги за тези лица. Това са приоритетните целеви групи, заложени в Плана за действие“, каза още Адриана Григорова. По думите ѝ най-голяма листа от чакащи има за социални услуги от резидентен тип за лица с психични разстройства. „95 лица с психични разстройства чакат за настаняване в такива услуги, 35 са чакащите с деменция, 42 лица с физически увреждания се нуждаят от такава грижа“, добави Адриана Григорова.\r\nМарияна ВАЛЕНТИНОВА", "date": "2018.03.31", "title": "Адриана Григорова, Дирекция „Социално подпомагане“ – Варна: Усилията ни трябва да бъдат насочени към развиване на услуги за лица с психични разстройства"}
{"url": "http://www.focus-news.net/news/2018/03/31/2506323/prof-georg-kraev-folklorist-samo-vednazh-mozhe-da-se-lazaruva-zashtoto-samo-vednazh-zhenata-e-moma-v-istinskiya-smisal-na-dumata.html", "text": "Само веднъж може да се лазарува, защото само веднъж жената е мома в истинския смисъл на думата. Това коментира за седмичното обзорно предаване „Метроном“ на Радио „Фокус“ проф. Георг Краев. „Лазаровден е госпожин ден. Той е празник на госпожиците, на момите, на които им предстои да се покажат пред обществото, че са работни и вече могат да въртят дома. Целият ни обреден календар е разказ за раждането на героя, вършенето на неговия подвиг и накрая на Великден е голямото чудо – Възкресението. Големият проблем с обредния календар е в това, че не го познаваме, макар много да обичаме, викайки „Булгар, булгар“, да се удряме в гърдите“, коментира проф. Георг Краев. Той добави, че ако сме успели да внушим и разкрием тайната на това празнуване на младите поколения, за които е този невероятно красив и древен празник Лазаровден, то това би било знак за помъдряване на цялото общество.", "date": "2018.03.31", "title": "Проф. Георг Краев, фолклорист: Само веднъж може да се лазарува, защото само веднъж жената е мома в истинския смисъл на думата"}
{"url": "http://www.focus-news.net/news/2018/03/31/2506331/gd-granichna-politsiya-intenziven-e-trafikat-na-izhod-na-gkpp-kalotina-gkpp-kapitan-andreevo-i-gkpp-lesovo.html", "text": "Интензивен е трафикът за всички видове превозни средства на изход на ГКПП \"Калотина\". Това съобщиха от пресцентъра на ГД „Гранична полиция“. Информацията за трафика на граничните пунктове е към 13.00 часа. На българо-турската граница трафикът е интензивен за товарни автомобили на изход на ГКПП \"Капитан Андреево\" и \"Лесово\". На българо-румънската граница трафикът е интензивен на изход на ГКПП - Русе за леки автомобили. На българо-македонската и българо-гръцката граница трафикът е нормален на всички гранични контролно-пропускателни пунктове.", "date": "2018.03.31", "title": "ГД „Гранична полиция“: Интензивен е трафикът на изход на ГКПП \"Калотина\", ГКПП \"Капитан Андреево\" и ГКПП \"Лесово\""}
{"url": "http://www.focus-news.net/news/2018/03/31/2506338/blagoevgrad-na-balgaro-gratskata-granitsa-trafikat-e-normalen-na-vsichki-granichni-kontrolno-propuskatelni-punktove.html", "text": "Нормално натоварен е трафикът на ГКПП „Илинден“. Това съобщиха за Радио „Фокус“ – Пирин от Гранична полиция. Без проблеми се извършва и преминаването на моторни превозни средства през ГКПП „Кулата“, както и на останалите пунктове по българо-гръцката граница.\r\nКристина МИТКОВА", "date": "2018.03.31", "title": "Благоевград: На българо-гръцката граница трафикът е нормален на всички гранични контролно-пропускателни пунктове"}
{"url": "http://www.focus-news.net/news/2018/03/31/2506327/prof-kostadin-dinchev-folklorist-pri-lazaruvaneto-porasnalite-momicheta-oblecheni-v-nevestinska-nosiya-davat-zayavka-za-badesht-brachen-zhivot.html", "text": "При лазаруването порасналите момичета, които са облечени в невестинска носия, дават заявка за бъдещ брачен живот. Това каза за Радио „Фокус“ – Пирин фолклористът и почетен гражданин на Благоевград проф. Костадин Динчев. Той отбеляза, че има и други групи по-малки лазарки, които носят на посветените семейства предизвестия за добруване, които изказват в песните, все едно правят дар на домакините със слова. „Затова те биват възнаградени най-вече с яйца. След Великден ще видим, че яйцето е един от символите и на лазаруването, и на Великден. На пръв поглед се преиграва митът и култът към древната Богиня-майка. Вярва се, че лазарувалите девойки не могат да бъдат грабнати от змей. Песните им изразяват готовност за бъдещи майчински задължения, които се отнасят до възпроизвеждане за рода, тоест момичетата се социализират и влизат в нова обществена група“, каза още проф. Динчев. Той добави, че основната тема в лазарските песни е любовно-женитбената. „Има поне 3 важни момента в лазаруването: обикаляне на цялото село, започвайки от кръстовищата; подхождане и поздравяване в къщите на моми, момци и деца; на много места в Източна България играят хора на песен на мегдана, наречено „Буенек“, добави проф. Динчев. Той обясни, че на самото хоро, момичетата се нареждат по години, водачката носи тояга, наречена бойница, с която подгонва девойките.\r\nЛивия НИНОВА", "date": "2018.03.31", "title": "Проф. Костадин Динчев, фолклорист: При лазаруването порасналите момичета, облечени в невестинска носия, дават заявка за бъдещ брачен живот"}
{"url": "http://www.focus-news.net/news/2018/03/31/2506326/sitel-makedoniya-spored-gratskite-medii-v-sluchay-che-na-pregovorite-za-imeto-ima-napredak-to-e-vazmozhna-sreshta-mezhdu-aleksis-tsipras-i-zoran-zaev.html", "text": "Според гръцките медии, позоваващи се на дипломатически източници, ако има напредък на преговорите за името, не е изключена възможността за провеждане на нова среща на министър-председателите на Македония и на Гърция Зоран Заев и Алексис Ципрас, предава скопският телевизионен канал  „Сител“.\r\nСъгласно гръцките медии на последния кръг преговори във Виена между външните министри на двете страни Никос Кодзиас и Никола Димитров със специалния пратеник на ООН Матю Нимиц е постигнат напредък и непосредствено след Великден преговорите между тях ще продължат.\r\n „Този напредък ще окаже влияние върху подготовката през следващите дни, а двамата министри ще бъдат в непрекъснат контакт. Възможно е след Великден те отново да се срещнат, за да сравнят позициите на правителствата в Атина и Скопие. Естествено, ако има положителни отговори, дипломатическите източници не изключват и среща на равнище министър-председатели“, пише гръцката агенция АНА-МПА.\r\nДипломатически източници за гръцката информационна агенция подчертават, че целта е преговорите да доведат до заключителни решения, които ще разрешат  „Гордиевия възел“.\r\n За евентуална нова среща на Зоран Заев и Алекис Ципрас съобщиха и гръцките телевизионни канал в техните централни новинарски емисии. „Двамата министри се съгласиха да има нова среща, а ако има съществен напредък и има положителни отговори на въпросите, може да се планира и среща на двамата министър-председатели“, съобщиха от държавната администрация.\r\n Според телевизиите „Скай“ и „Антена“, Атина е направила отстъпки в преговорите по отношение на името, т.е. отстъпила от искането името да бъде на македонски език, с една дума и слята. Но в замяна името се иска  промяна в Конституцията на Македония, особено на нейния член 49. Виктор Турмаков", "date": "2018.03.31", "title": "„Сител“ (Македония): Според гръцките медии в случай, че на преговорите за името има напредък, то е възможна среща между Алексис Ципрас и Зоран Заев"}
{"url": "http://www.focus-news.net/news/2018/03/31/2506334/blagoevgrad-pesenta-nyama-granitsi-e-poslanieto-na-iv-izdanie-na-blagoevgrad-blus-i-dzhaz-2018.html", "text": "„Песента няма граници“ е посланието на IV Международно издание на фестивала „Благоевград блус и джаз 2018”. Това стана ясно по време на провела се пресконференция в града, предаде репортер на Радио „Фокус“ – Пирин. Всички изпълнители, които взеха участие в събитието, се обединиха именно около него. Сред музикантите, които взеха участие на пресконференцията, бяха: Борис Янев, диригент на „Биг Бенд - Благоевград“, Владко Стефановски, Das Weltschmerz Duett, Васил Георгиев – Васко Кръпката, артистичен директор на „Blagoevgrad Bluess and jazz 2018”, Любима Бучинска, Кели Ръкър (Kellie Rucker), Йълдъз Ибрахимова и Лъчезар Кацарски. Веселин Веселинов, част от дуета Das Weltschmerz Duett, уточни, че от Благоевград и участието им във фестивала започва турнето им. След което Йалдъз Ибрахимова каза, че се радва, че е част от този проект. „Фестивалът е много интересен. В него се събират два несъвместими стила“, добави тя. От своя страна Кели Ръкър отбеляза, че много се радва да е в този красив град – Благоевград. „Тази вечер ще свирим моите песни, заедно с тези на моя приятел Васко Кръпката“, коментира тя. По време на пресконференцията бе казано, че част от изненадите в последният ден от фестивала ще бъде Васко Кръпката, който ще се покаже в една по-различна светлина. Владко Стефановски заяви, че е важно да има фестивали в малките градове, тъй като по този начин се развива туризма в областта. „Наскоро имахме успешен концерт с „Биг Бенд – Благоевград“ в София. За мен ще е чест да направим и тук такъв“, подчерта той. В рамките на пресконференцията стана ясно и това, че „Биг Бенд – Благоевград“ тази година ще чества своя 25 годишен юбилей.\r\nКристина МИТКОВА", "date": "2018.03.31", "title": "Благоевград: „Песента няма граници“ е посланието на IV издание на „Благоевград блус и джаз 2018”"}
{"url": "http://www.focus-news.net/news/2018/03/31/2506336/kiril-dobrev-bsp-ne-tryabva-da-dopuskame-vloshavane-na-otnosheniyata-s-rusiya.html", "text": "Не трябва да допускаме влошаване на отношения с Русия и не само заради историята, която ни свързва, а защото принципната позиция е да не вземаш крайни решения, без да имаш достатъчно доказателства. Това заяви заместник-председателят на БСП Кирил Добрев по време на среща с членове и симпатизанти на левицата в Ловеч, съобщиха от пресцентъра на НС на БСП. Добрев коментира и откриването на строителните работи по 9-километровата отсечка Ябланица - Боаза. „За 10 години Сърбия, която не е член на ЕС, при далеч по-тежък терен, построи 80 км. магистрала от Ниш до Драгоман, а онзи ден вицепремиер, финансов министър, регионален министър организираха помпозно събитие и молебен за скромните 9 километра от магистрала „Хемус“. Представям си за тези 80 км. Драгоман-Ниш сигурно ГЕРБ щяха да направят 10 първи копки, да отрежат 15 лентички и да направят още толкова молебени“, коментира заместник-председателят на БСП.\r\nДобрев не подмина и партийните въпроси. Той подчерта, че на последните местни избори, в които участва БСП, резултатите са били близо 350 хил. гласа. Зам.-председателят на левицата припомни, че в лявото политическо пространство тогава е имало още две сериозни политически сили, които са взели гласове от БСП. „Днес никой не говори за тях и никой не мисли, че има друга лява партия извън БСП“, допълни той. „Аз съм сигурен, че подкрепата, която ще получи ръководството от редовите социалисти в битката им срещу ГЕРБ, е много ценна, защото БСП няма да е БСП без своите членове и структури по места“, каза още Кирил Добрев. \r\n„Ловеч е пример как бавно, но сигурно се ликвидира държавната болница в полза на частна с помощта на “услужливи” държавни служители“, коментира Кирил Добрев проблема с общинската болница. Като основна задача за местните избори той постави - БСП да се докаже като опозиция и алтернатива на местно ниво. „Изпълнителното бюро заявихме категорично, че се противопоставяме на всички тези феодални практики, които задушават общините и убиват честната конкуренция в зародиш. Това е ясен знак и към нашите представители в местните общински съвети, които са лицето на БСП“, коментира Кирил Добрев. Той допълни, че сега на ход са структурите по места и те трябва да покажат, че ГЕРБ има алтернатива на местно ниво. „Вие сте тези, които могат да покажат на своите приятели, съседи, близки, колеги, че и в най-малкия град, най-малкото село има алтернатива на феодалите от ГЕРБ и тази алтернатива сме ние“, каза още Кирил Добрев.", "date": "2018.03.31", "title": "Кирил Добрев, БСП: Не трябва да допускаме влошаване на отношенията с Русия"}
{"url": "http://www.focus-news.net/news/2018/03/31/2506321/adelina-stefanova-hram-vavedenie-bogorodichno-blagoevgrad-podgotovkata-za-lazaruvaneto-zapochva-oshte-ot-denya-na-sveti-chetirideset-machenitsi.html", "text": "Подготовката за лазаруването започва още от деня на свети Четиридесет мъченици. Това каза за Радио „Фокус“ – Пирин Аделина Стефанова, уредник в храм „Въведение Богородично“ – Благоевград. Тя обясни, че на този ден се събират млади момичета и момчета, учат се и си припомнят лазарски песни и игри. Стефанова добави, че през постите, когато не се играе хоро, тези игри са единствената забава за женската челяд, защото в деня на лазаруването, момичетата се обличат в празнични носии и накити от монети, цветя, венци и пера, като допълват пъстрите одежди със свои украшения. „Лазарува се по групи от момичета, а момчетата ги пазят. Събират се в дома на кумата на войводата, тоест на водачката – най-главната лазарка“, каза още Стефанова. Уредникът в храма обясни, че обикалянето на къщите става от обяд на Лазаровден до обяд на Връбница. „Вярва се, че къща, в която са пели лазарки, ще бъде честита през цялата година. За всеки член от семейството лазарките подбират песен, съобразена с възрастта му, семейното и социалното му положение“, каза още тя. Аделина Стефанова добави, че тогава всички им дават пари и цветя и продукти за хранене, защото те след това се събират на тържествен обяд, разбира се, който задължително е постен. Стефанова отбеляза, че от еврейски превод „Елелазар“ или „Елеазар“ означава „Бог помага“, затова на този прекрасен ден празнуват Елезар, Елезария, и разбира се Лазар, Лазарина и Лазарка, както и техните производни.\r\nКристина МИТКОВА", "date": "2018.03.31", "title": "Аделина Стефанова, храм „Въведение Богородично“ - Благоевград: Подготовката за лазаруването започва още от деня на свети Четиридесет мъченици"}
{"url": "http://www.focus-news.net/news/2018/03/31/2506343/plovdiv-blizo-2-000-dushi-se-vklyuchiha-v-otkrivaneto-na-velosezona-v-rayon-trakiya.html", "text": "Близо 2 000 души се включиха в откриването на велосезона в район „Тракия“. Това съобщиха за Радио „Фокус“ – Пловдив от пресцентъра на Общината. Велошествието с рекорден брой участници тръгна от кметството на бул. „Освобождение”, премина по новите велоалеи и стигна до парк „Лаута”. Начело застанаха кметът на „Тракия” Костадин Димитров, мениджърът на Волейболен клуб „Марица” Борис Халачев, общински съветници и други. На участниците в мащабното събитие са раздадени рекорден брой награди – над 200, сред които велосипеди, тротинетки и раници.\r\nОсновният организатор на събитието – кметът на район „Тракия” Костадин Димитров, апелира към колоездачите да бъдат внимателни на пътя, да използват новите велоалеи и екипировка, която гарантира тяхната безопасност, а шофьорите – да бъдат толерантни към велосипедистите. Денят продължи със състезания за всички възрасти, забавни игри и много настроение.", "date": "2018.03.31", "title": "Пловдив: Близо 2 000 души се включиха в откриването на велосезона в район „Тракия“"}
{"url": "http://www.focus-news.net/news/2018/03/31/2506342/sofiya-vazstanoveno-e-dvizhenieto-po-avtomagistrala-trakiya-pri-km-55-v-posoka-burgas.html", "text": "Възстановено е движението по автомагистрала \"Тракия\" при км 55 в посока Бургас. Това съобщиха от пресцентъра на Агенция \"Пътна инфраструктура\".", "date": "2018.03.31", "title": "София: Възстановено е движението по автомагистрала \"Тракия\" при км 55 в посока Бургас"}
{"url": "http://www.focus-news.net/news/2018/03/31/2506339/ruse-vazstanoveno-e-dvizhenieto-po-pat-i-5-ruse-byala-v-rayona-na-trastenik.html", "text": "Възстановено е движението по път I-5 Русе – Бяла в района на Тръстеник. Това съобщиха от пресцентъра на Агенция \"Пътна инфраструктура\".", "date": "2018.03.31", "title": "Русе: Възстановено е движението по път I-5 Русе – Бяла в района на Тръстеник"}
{"url": "http://www.focus-news.net/news/2018/03/31/2506347/pazardzhik-velikdenski-blagotvoritelen-bazar-predlaga-rachno-izraboteni-suveniri-na-ploshtad-konstantin-velichkov.html", "text": "На централния площад „Константин Величков“ в Пазарджик продължава Великденският благотворителен базар, организиран от Движението на българските майки в Пазарджик, предаде репортер на Радио „Фокус“ – Пазарджик. На базара се предлагат само ръчно изработени изделия – сувенири, картички, великденска украса. Много майки си купуват ръчно украсени великденски яйца и ръчно изработени великденски зайци, кошници, кукли. И през тази година като майстори творци участват майки от цялата страна, а също и деца на различна възраст. Поставена и и кутия за дарения. Традиционно събраните средства ще бъдат насочени към програмите на Движението на българските майки – Пазарджик.\r\nВаня НИКОЛОВА", "date": "2018.03.31", "title": "Пазарджик: Великденски благотворителен базар предлага ръчно изработени сувенири на площад „Константин Величков“"}
{"url": "http://www.focus-news.net/news/2018/03/31/2506345/vlatko-stefanovski-festivalat-blagoevgrad-blus-i-dzhaz-2018-prevarna-grada-v-metropolis-na-duha.html", "text": "Благоевград е истински духовен метрополис. В този град духовното е поставено на пиедестал. Това заяви на пресконференция днес македонският виртуоз на китарата и музиката Влатко Стефановски, хедлайнер на четвъртото издание на Международния фестивал „Благоевград блус и джаз”, съобщиха от пресцентъра на Общината. Той благодари на организаторите за поканата и сподели, че идва в Благоевград за втори път, след като през далечната 1981 г. свири на градския стадион с легендарната си група „Леб и сол”.\r\n„Тази вечер ще се опитаме да направим истинска прослава на музиката, ще дадем всичко от себе си да не оставим публиката равнодушна. Много е важно за по-малките градове да имат такъв голям фестивал и да привличат музикални звезди и туристи, с които да намерят своето място на културната и музикална карта в Европа и света”, каза още македонският изпълнител. Той добави, че такива фестивали като „Благоевград блус и джаз” се правят и в други държави – Франция, Германия, Австрия, и това е формулата да се градят духовни и музикални мостове. Това е и посланието на съвместния проект на музиканта с Биг Бенд на Българското национално радио- „Sound Bridges”, който почитателите ще могат да чуят днес.\r\nНа пресконференцията участваха всички участници във фестивала – американската блус дива Кели Ръкър, която пристигна в Благоевград от Флорида, българската джаз прима Йълдъз Ибрахимова, Веселин Веселинов-Еко, артистичният директор на фестивала – Васко Кръпката, и диригентът на Биг Бенд-Благоевград – Борис Янев.\r\n„Първата вечер бе вълшебна, зала „Орфей” се превърна в истинска фестивална сцена на духа и високото изкуство. Представихме музика с широк спектър, аз пях не само джаз, но и класика. Чувствам се уютно в Благоевград. Радвам се, че този интересен фестивал се харесва толкова много на зрителите”, сподели Йълдъз Ибрахимова и даде своята висока оценка на организаторите и публиката за радушното посрещане.\r\nДругата голяма звезда на фестивала – Кели Ръкър, призна, че се чувства част от семейството на „Благоевград блус и джаз” и е впечатлена от гостоприемството на домакините. „За мен голямото разстояние от САЩ до България не е никакъв проблем, щом съм в град, в който качествената музика има своето достойно място”, допълни „малката голяма хармоника” на блуса.\r\nТази вечер „Blagoevgrad Blues & Jazz 2018” продължава с още невероятна музика и изненади. Блусът ще завладее зала „Орфей” в парк „Македония”, а Васко Кръпката и София Блус бенд, Влатко Стефановски и Биг бенд на БНР и блус дивата Кели Ръкър ще пресъздадат своите музикални истории и дадоха обещание да оставят без дъх меломаните.", "date": "2018.03.31", "title": "Влатко Стефановски: Фестивалът ”Благоевград блус и джаз 2018” превърна града в метрополис на духа"}
{"url": "http://www.focus-news.net/news/2018/03/31/2506348/zam-predsedatelyat-na-gerb-tsvetan-tsvetanov-shte-se-vklyuchi-v-initsiativata-na-mladezhi-gerb-blagoevgrad-da-pusnem-koreni-v-balgariya-na-1-april.html", "text": "Заместник-председателят на ГЕРБ и председател на ПГ на партията Цветан Цветанов ще се включи в регионалната инициатива на Младежи ГЕРБ - Благоевград „Да пуснем корени в България”. Това съобщиха от пресцентъра на ПП ГЕРБ. Събитието ще се състои на Цветница - 1 април от 12.00 часа. За десетото юбилейно издание на инициативата представители на Младежи ГЕРБ от цялата страна ще се съберат в местността Рупите и ще засадят дръвчета в парка зад храма на баба Ванга и ще дарят беседка. В инициативата по традиция ще участват евродепутатът от ГЕРБ/ЕНП Андрей Новаков, областният координатор на ГЕРБ - Благоевград и народен представител Даниела Савеклиева, представители на НИС на МГЕРБ, както и кметът на Враца и основател на инициативата Калин Каменов.", "date": "2018.03.31", "title": "Зам.-председателят на ГЕРБ Цветан Цветанов ще се включи в инициативата на Младежи ГЕРБ - Благоевград „Да пуснем корени в България” на 1 април"}
{"url": "http://www.focus-news.net/news/2018/03/31/2506340/mvnr-na-rusiya-tova-che-london-ukriva-informatsiyata-po-deloto-skripal-mozhe-da-oznachava-che-britanskite-spetssluzhbi-sa-uchastvali.html", "text": "Това, че Лондон крие информацията по делото за отравянето в Солсбъри на семейство Скрипал може да означава, че в инцидента са участвали британските спецслужби. Това заяви в интервю пред „Пятiй канал” официалният представител на руското Министерство на външните работи Мария Захарова, предава ТАСС.\r\n„Ние не разполагаме с информация по това дело и до този момент. Единствените официални данни, които получихме от Великобритания бяха по отношение на подобрението на състоянието на Юлия Скрипал. Затова да говорим директно за участие на Великобритания и официални лица в тази история е сложно, но има подозрения, че това е така“, заяви Захарова, като добави, че „укриването на информация и неразгласяването на детайли от случилото се навежда на мисълта, че действително в това може да са участвали британските сепцслужби“. \r\nПревод и редакция:", "date": "2018.03.31", "title": "МВнР на Русия: Това, че Лондон укрива информацията по делото Скрипал може да означава, че британските спецслужби са участвали"}
{"url": "http://www.focus-news.net/news/2018/03/31/2506349/tass-rakovoditelyat-na-misiyata-na-es-v-moldova-osadi-mestnite-vlasti-za-prekasvaneto-na-ruskata-televiziya.html", "text": "Ръководителят на представителството на Европейския съюз в Молдов Петер Михалко осъди въведените от властите на страната ограничения за излъчване на руски телевизионни канали, предава ТАСС.\r\n„Общата забрана за достъп до източници на информация не е европейски стандарт. Ние искаме молдовската страна да приеме европейските стандарти в своето законодателство, каквото съществува в страните от Европейския съюз“, заяви дипломатът в интервю пред молдовската телевизия RTR. Той отбеляза, че „борбата с пропагандата и дезинформацията е нужна, но е важно да се осъществява мониторинг и да се изобличават реалните нарушения, с които след това да се борим“.\r\nМихалко изказа мнение, че гражданите трябва да получават информация, която съответства на действителността и на нейна основа да формулират мнението си, но в същото време призна, че в Молдова „тя е много малко“ и затова са необходими независими медии.\r\nПревод и редакция:", "date": "2018.03.31", "title": "ТАСС: Ръководителят на мисията на ЕС в Молдова осъди местните власти за прекъсването на руската телевизия"}
{"url": "http://www.focus-news.net/news/2018/03/31/2506351/kyustendil-natovaren-e-trafikat-po-avtomagistrala-struma-i-glaven-pat-e-79.html", "text": "Натоварен е трафикът по автомагистрала „Струма“ и главен път Е-79. Това съобщиха за Радио „Фокус“ – Кюстендил от Областно пътно управление – Кюстендил. Без проблеми се извършва движението по пътя за ГКПП „Гюешево“. Преминаването през пункта се извършва нормално. Ограничено е движението по пътя Смоличано – Пелатиково от км 10+000 до км 14+000 поради пропадане на част от пътното платно при км 10+650, км 11+720, км 12+830 и км 13+360. Временната организация ще бъде в сила до 30 юни. Движението по път III-623 Бобов дол – Жедна при км 14+900 се осъществява в една лента поради активизирало се свлачище. Участъкът е сигнализиран с пътни знаци. Въведената временна организация ще бъде в сила до 30 април.\r\nКристина МИТКОВА", "date": "2018.03.31", "title": "Кюстендил: Натоварен е трафикът по автомагистрала „Струма“ и главен път Е-79"}
{"url": "http://www.focus-news.net/news/2018/03/31/2506335/reuters-donald-tramp-e-zayavil-pred-savetnitsite-si-che-iska-sasht-da-se-izteglyat-ot-siriya.html", "text": "Президентът на САЩ Доналд Тръмп е заявил пред съветниците си, че иска САЩ да изтеглят войските си от Сирия, колкото е възможно по-скоро, съобщиха двама висшестоящи служители в Белия Дом, предава Reuters.\r\nЗа началото на следващата седмица е насрочено заседание на Съвета за национална сигурност, на който трябва да бъде обсъден планът за ранно изтегляне от Сирия, според неназован служител в Белия Дом, запознат с плановете на Тръмп.\r\nДвама други служители в американското президентство са потвърдили пред The Wall Street Journal, че Тръмп е наредил на Държавния департамент в петък да замрази повече от 200 милиона долара, предвидени за възстановяване на Сирия, докато американската администрация обмисля каква ще е по-нататъшната роля на Вашингтон в конфликта в близкоизточната страна.\r\nСпоред статията в американското издание, Тръмп е наредил замразяването на средствата, след като е научил, че скоро САЩ са похарчили други $200 милиона за стабилизиране на районите, освободени от „Ислямска държава“. Финансовата помощ е отделена и обявена от напусналия наскоро поста държавен секретар Рекс Тилърсън през феврурари, по време на среща на международната коалиция срещу „Ислямска държава“ в Кувейт.\r\nВсичко това се случва, след като в петък сутринта, по време на реч пред индустриални работници в щата Охайо, Тръмп анонсира, че е време за САЩ да излязат от Сирия.\r\nГоворител на Съвета за национална сигурност на Белия Дом е заявил, че „според насоките, дадени от президента, Държавният департамент продължава да преразглежда нивата на подходяща помощ и как те могат да бъдат използвани най-добре“.\r\nКакто агенция „Фокус“ информира, в петък сутринта българско време, Доналд Тръмп обяви: „Излизаме от Сирия и то много скоро. Нека сега други се погрижат за нея. Много скоро, много скоро излизаме“, категоричен бе американският президент. „Връщаме се обратно в нашата страна, на която принадлежим, където искаме да бъдем“.\r\nПревод и редакция:", "date": "2018.03.31", "title": "Reuters: Доналд Тръмп е заявил пред съветниците си, че иска САЩ да се изтеглят от Сирия"}
{"url": "http://www.focus-news.net/news/2018/03/31/2506352/pazardzhik-nisko-e-nivoto-na-zabolevaemost-ot-ostri-respiratorni-infektsii-v-oblastta.html", "text": "Ниско е нивото на заболеваемост от остри респираторни инфекции в Пазарджик, съобщиха от РЗИ. Броят на заболелите от този вид инфекции през изминалата седмица е 71. Отчетена е заболеваемост от 97.54 на 10 000 души (70 персентил), което здравните инспектори определят като ниско ниво на заболеваемост. От пневмонии са се разболели 12 души. Най-засегната възрастовата група над 65 години.", "date": "2018.03.31", "title": "Пазарджик: Ниско е нивото на заболеваемост от остри респираторни инфекции в областта"}
{"url": "http://www.focus-news.net/news/2018/03/31/2506354/plovdiv-natovareno-e-dvizhenieto-po-avtomagistrala-trakiya-i-po-patya-plovdiv-asenovgrad-smolyan.html", "text": "Натоварено е движението по участъка на автомагистрала „Тракия“ в Пловдивска област и по пътя Пловдив - Асеновград - Смолян. Това съобщиха за Радио „Фокус“ – Пловдив от Областното пътно управление. Интензивен трафик се отчита и по пътя Пловдив - Карлово. Пътните настилки на територията на областта са сухи и нормално проходими. Опасност от падащи камъни има по направленията Юговско ханче - Югово - Лъки - Здравец и Кричим - Стамболийски. Водачите трябва да преминават с повишено внимание и по пътищата Троян - Кърнаре и Асеновград - Смолян, също в района на проходите Козница и Стражата. Няма затворени пътни отсечки заради свлачища или срутища, съобщиха още от Областното пътно управление. Проходът Троян - Кърнаре вече е отворен за движение на всички моторни превозни средства, след като днес следобед отпадна ограничението за преминаване на камиони над 12 тона. Движението по пътя Пловдив-Асеновград, от изхода на град Пловдив до разклона за град Куклен, се осъществява двупосочно в едното платно в посока Асеновград, поради ремонтни дейности. Срокът за изпълнението им е до 14 май. Преминаването по пътя Шишманци - Белозем, в района на пътния възел при АМ „Тракия“ се осъществява в една лента поради ремонтни дейности на надлез. Трафикът в участъка ще се контролира от светофарна уредба до 26 април. Забранено е движението за всички моторни превозни средства по пътя Белица - Загражден - Давидково, в участъка от км 13 до км 18, заради компрометирана пътна настилка. Ограничено е движението за камиони над 5 тона по пътя Плодовитово - Първомай - Асеновград, в района на моста над река Марица. Причината е намален габарит на пътното платно. Обходният маршрут за водачите по пътя път Стара Загора – Поповица и път І-8 София - Пловдив - Свиленград.\r\nТрафикът в град Пловдив също е интензивен към този час. Засилено автомобилно движение се отчита в централната градска част – по булевардите „Найчо Цанов“, „Цар Борис ÏII Обединител“, „Христо Ботев“ и „Шести септември“. Пътните настилки в града са сухи и нормално проходими.\r\nТони МИХАЙЛОВ", "date": "2018.03.31", "title": "Пловдив: Натоварено е движението по автомагистрала „Тракия“ и по пътя Пловдив - Асеновград - Смолян"}
{"url": "http://www.focus-news.net/news/2018/03/31/2506350/milena-markovska-biblioteka-paisiy-hilendarski-asenovgrad-problemat-s-nasarchavane-na-cheteneto-i-gramotnostta-e-ot-sashtestveno-znachenie-i-stoi-na-dneven-red.html", "text": "В рамките на 21-ви век проблемът с насърчаване на четенето и грамотността е от съществено значение и стои на дневен ред. Това каза за Радио „Фокус“ – Пловдив Милена Марковска, директор на Градската библиотека „Паисий Хилендарски“ в Асеновград. По думите ѝ в границите на съвремието расте едно поколение, сблъскващо се от най-ранна възраст с дигиталните технологии и с дигиталния свят. „Този свят е много по-различен, по-динамичен, по-интересен и по-визуален за децата. Книгата си съперничи с този дигитален свят. Когато аз бях ученичка, в училище ни казваха, че книгата е прозорец към света. Днес има много прозорци, не само книгата. Затова трябва още в най-ранна детска възраст да създаваме у децата културата на четенето, интереса към четенето така, че те да могат да усетят удоволствието от общуването с книгата. Разбира се, ние не сме против технологиите, защото четенето не е задължително да бъде само на хартиен носител. Стремим се да създадем интерес към книгата още докато децата са съвсем малки. Много събития на национално ниво се организират с цел да отговорим на въпроса как да насърчим младото поколение да чете“, каза Марковска. По думите ѝ е много важно да се показват на децата не само книгите, които са създадени от предишните поколения, но и тези, които са създадени в съвременния свят. „Това, което децата искат да научат и да открият в книгата, са отговори на собствените им въпроси. Списъците с книги, които те получават в училище, са нещо много ценно и полезно, но ние библиотекарите се стремим да им показваме и по-съвременни книги, в които съвременните деца да намерят своите отговори“, коментира Марковска.\r\nТони МИХАЙЛОВ", "date": "2018.03.31", "title": "Милена Марковска, библиотека „Паисий Хилендарски“ - Асеновград: Проблемът с насърчаване на четенето и грамотността е от съществено значение и стои на дневен ред"}
{"url": "http://www.focus-news.net/news/2018/03/31/2506346/anadolu-agency-ankara-prizova-parizh-da-se-otkazhe-ot-eventualni-avantyuri-v-siriya.html", "text": "Анкара призовава Париж да се откаже от необмислени ходове в Сирия, заяви министърът на отбраната на Турция Нуреддин Чанкълъ в хода на изказване в турската провинция Гиресун, предава Anadolu Agency.\r\nСпоред думите на турския министър, ако Франция им за цел чрез своето военно присъствие в Сирия да подкрепя открито или косвено терористични организации, това ще е сериозна заблуда и грешка. „Надяваме се, че Франция няма да се впусне в подобна авантюра“, подчерта Чанкълъ.\r\nТой бе категоричен, че понеже заплахата от „Ислямска държава“ в Сирия е напълно отстранена, чуждестранните държави повече нямат законни основания да изпращат военни контингенти на сирийска територия.\r\n„С други думи, ако Франция се опита да разположи свой военен контингент в Северна Сирия, това ще е незаконно действие от гледна точка на международното право. Действията на Франция може да бъдат оценени като опит за окупация на сирийски земи“, предупреди Чанкълъ.\r\nПревод и редакция:", "date": "2018.03.31", "title": "Anadolu Agency: Анкара призова Париж да се откаже от евентуални авантюри в Сирия"}
{"url": "http://www.focus-news.net/news/2018/03/31/2506356/varna-16-923-mln-leva-sa-realiziranite-prihodi-ot-deynostta-na-nefinansovite-predpriyatiya-v-oblastta-prez-2016-godina.html", "text": "По данни на Националния статистически институт в област Варна годишен отчет за дейността през 2016 г. са представили общо 33 193 нефинансови предприятия, в които са заети 148 108 лица. Това съобщиха от пресцентъра на Териториално статистическо бюро – Североизток. Най-голям относителен дял имат нефинансовите предприятия от сектор „Търговия; ремонт на автомобили и мотоциклети“ – 33.5%, следван от „Професионални дейности и научни изследвания“ – 11.1% и „Операции с недвижими имоти“ – 10.4%.\r\nПроизведената продукция в областта през 2016 г. възлиза на 9 004 млн. лв., като е отчетен спад от 3.8% спрямо 2015 година. С най-голям обем на произведената продукция е сектор „Преработваща промишленост“, където е създадена 25.5% от продукцията в областната икономика.\r\nПрез 2016 г. реализираните приходи от дейността на нефинансовите предприятия са в размер на 16 923 млн. лева. Разходите за дейността възлизат на 15 620 млн. лв., което е с 0.6% по-малко в сравнение с 2015 година.", "date": "2018.03.31", "title": "Варна: 16 923 млн. лева са реализираните приходи от дейността на нефинансовите предприятия в областта през 2016 година"}
{"url": "http://www.focus-news.net/news/2018/03/31/2506355/gazeta-express-hilyadi-albantsi-se-biha-s-politsiyata-i-potroshiha-i-zapaliha-kpp-v-protest-sreshtu-patni-taksi.html", "text": "Хиляди албанци и граждани на Косово се биха с полицията в събота в протест срещу пътните такси в Албания, пише базираното в Прищина албанско електронно издание Gazeta Express.\r\nРазярената тълпа замеря полицейските служители с камъни и запали будките на Контролно-пропускателния пункт в събота в протест срещу пътните такси на стойност от 5 до 45 лева (2.5 – 22.5 евро). Жителите на Северна Албания, както и граждани на Косово, които използват въпросния път, за да достигнат до албанското крайбрежие, искат премахването на таксите, на основание, че те са прекалено високи. Правителството на страната обеща отстъпки за хората, които използват пътя често.\r\nПремиерът на Албания Еди Рама заяви, че насилието срещу полицията и увреждането на собствеността ще бъдат наказани.\r\nПо-рано тази седмица, когато бяха наложени таксите, тираджии от Косово блокираха пътя в протест срещу тях. Косовският премиер Рамуш Харадинай заяви, че таксите са „излишни“ и призова албанските власти да завършат магистралата, като отбеляза, че сегашното й състояние не изпълнява критериите и не отговаря на нуждите и трябва да бъде подобрена, за да има основание за плащане на пътна такса.\r\nПревод и редакция:", "date": "2018.03.31", "title": "Gazeta Express: Хиляди албанци се биха с полицията и потрошиха и запалиха КПП в протест срещу пътни такси"}
{"url": "http://www.focus-news.net/news/2018/03/31/2506357/tass-putin-i-erdogan-shte-obsadyat-informatsionnoto-vzaimodeystvie-mezhdu-rusiya-i-turtsiya.html", "text": "Съпредседателите на Руско-турския обществен форум(РТОФ) имат намерение да представят на президентите Владимир Путин и Реджеп Таийп Ердоган идеята за провеждане на международен конгрес на рускоезичните медии в Алания през 2019 година в рамките на заседанието на Съвета за сътрудничество на високо ниво на 3 април в Анкара. Конгресът може да стане мост за информационните пространства на двете страни. Това съобщи ръководителят на Комитета „Информационна дейност“, първи заместник-генерален директор на информационна агенция ТАСС Михаил Гусман по време на изказване на четвъртото заседание на РТОФ.\r\n„Искам да отбележа, че в последно време нарасна ролята и мащаба на рускоезичните медии в турското информационно пространство. Така например, през април миналата година в Алания се състоя конференция на съвета на Международната асоциация на руската преса (МАРП), която се проведе по инициатива на Асоциацията за руска култура и образование в Алания. На тази среща бе озвучена идеята за провеждане на традиционен международен конгрес на рускоезичните медии именно в Алания през 2019 година“, заяви той.\r\nСпоред думите на Гусман, идеята е възприета добре от ръководството на двете страни. Той посочи, че в течение на много години, водещите агенции на Русия и Турция – ТАСС и Анадолската агенция (Anadolu) си сътрудничат успешно.\r\nПревод и редакция:", "date": "2018.03.31", "title": "ТАСС: Путин и Ердоган ще обсъдят информационното взаимодействие между Русия и Турция"}
{"url": "http://www.focus-news.net/news/2018/03/31/2506344/politico-es-i-sasht-tryabva-da-dostignat-do-kompromis-v-targovskite-otnosheniya-do-lyatoto.html", "text": "Европейският съюз и САЩ трябва да достигнат до „разумен компромис“ за разрешаване на противоречията в търговските отношения „до лятото“, според министърът на икономиката на Германия Петер Алтмайер, пише Politico.\r\nАлтмайер направи този коментар в интервю пред немското списание Der Spiegel, след като президентът на САЩ Доналд Тръмп предостави на ЕС изключение от новите мита за стомана и алуминий до 1 май. След това той ще вземе окончателно решение за изключенията в новата си митническа политика. В отговор Европейската комисия заплаши, че ще отговори с налагане на мита на американски стоки, като дънките „Левис“ и моторите „Харлей Дейвидсън“.\r\nНо германският икономически министър вярва, че ЕС ще избегне търговска война със САЩ и увери, че двете страни „могат да стигнат до разумен компромис до началото на лятото“.\r\nВместо да се карат, двата търговски блока ще постараят да дадат съвместен отговор на пренасищането на международния пазар на стомана, причинено от Китай, заяви Алтмайер.\r\n„Търсим единна линия за борба срещу дъмпинга и кражбите на интелектуална собственост и искаме да намерим решения, съвместим с международните търговски правила“, посочи министърът.\r\nОсвен това, Алтмайер подчерта, че Германия ще работи, за да изпълни ангажимента си да увеличи военните си разходи до 2% от БВП на страната, като част от задълженията си към НАТО.\r\n„Уверих моите колеги във Вашингтон, че като министър на икономиката ще работя и за постигането на тази цел“, заяви той.\r\nПревод и редакция:", "date": "2018.03.31", "title": "Politico: ЕС и САЩ трябва да достигнат до компромис в търговските отношения „до лятото“"}
{"url": "http://www.focus-news.net/news/2018/03/31/2506358/blagoevgrad-intenziven-e-trafikat-po-avtomagistrala-struma-i-glaven-pat-e-79.html", "text": "Интензивен е трафикът по автомагистрала „Струма“ и главен път Е-79. Това съобщи за Радио „Фокус“ – Пирин дежурният служител в Областно пътно управление – Благоевград. Сухи са пътните настилки в областта. В региона няма затворени пътища. Проходът Предел е отворен за преминаването на всички видове моторни превозни средства. През деня няма регистрирани тежки пътни инциденти. Към момента никъде не се извършват ремонти дейности. Повишена опасност от падащи камъни има в района на Кресненското дефиле и по второкласен път-19 Симитли – Гоце Делчев. Необходимо е шофьорите да карат с особено внимание в тези райони, за да бъдат избегнати инциденти.\r\nКристина МИТКОВА", "date": "2018.03.31", "title": "Благоевград: Интензивен е трафикът по автомагистрала „Струма“ и главен път Е-79"}
{"url": "http://www.focus-news.net/news/2018/03/31/2506359/plovdiv-blizo-250-proverki-po-izpalnenie-na-zabranata-za-tyutyunopushene-sa-izvarshili-zdravnite-inspektori-prez-poslednata-sedmitsa.html", "text": "248 проверки по изпълнение на забраната за тютюнопушене са извършили здравните инспектори в Пловдив през последната седмица. Това съобщиха за Радио „Фокус“ – Пловдив от Регионалната здравна инспекция (РЗИ). Проверени са 39 заведения за обществено хранене, 78 закрити и 68 открити обществени места, както и 63 детски и учебни заведения.\r\nПрез последния отчетен период здравните инспектори са издали четиринадесет предписания за установени нарушения. През изминалата седмица са постъпили три жалба от граждани или институции. Извършени са също 308 проверки по текущ контрол, 14 тематични проверки, като са осъществени и 14 консултации във връзка с тютюнопушенето.\r\nТони МИХАЙЛОВ", "date": "2018.03.31", "title": "Пловдив: Близо 250 проверки по изпълнение на забраната за тютюнопушене са извършили здравните инспектори през последната седмица"}
{"url": "http://www.focus-news.net/news/2018/03/31/2506362/pregled-na-mezhdunarodnite-novini-do-18-chasa-agentsiya-fokus.html", "text": "Министърът на отбраната на Сърбия Александър Вулин отправи заплаха срещу косовския президент Хашим Тачи, предава базираното в Прищина албанско електронно издание Gazeta Express.\r\nВулин заяви, че по време на предишната война Тачи е „бягал пред“ сръбската армия, а следващия път „той ще лази пред сръбската армия, ако се наложи“.\r\n„Що се отнася до нечуваната смелост на Тачи, последният път той бягаше пред Югославската армия. Следващият път ще лази преди сръбската армия, ако се наложи“, заяви Вулин. Неговата реакция дойде, след като косовският президент заяви, че изявленията на сръбския му колега Александър Вучич относно това, че ще изпрати сръбската армия в Косово „са празни приказки“. \r\nИзданието припомня, че отношенията между Сърбия и Косово се обтегнаха, след като в понеделник косовската полиция арестува директора на сръбската парламентарна Канцелария за Косово и Метохия Марко Джурич, който, както пише Gazeta Express, влезе нелегално на територията на Косово.\r\n*** Министър-председателят на Турция Бинали Йълдъръм подложи на жестока критика френския президент Еманюел Макрон, който наскоро прие в Елисейския дворец делегация на групировката „Сирийски демократични сили“ (СДС), предава Anadolu Agency.\r\nНапомняйки думите на френския лидер относно готовността на Париж да стане посредник между СДС и Турция, турският премиер заяви: „С какво право Макрон се опитва да стане посредник между терористите и Анкара? Кой възложи точно на него подобна мисия?“\r\nЙълдъръм подчета, че Анкара не говори с престъпници, а им се противопоставя. „Анкара е решена да елиминира всички терористични заплахи, както вътре в страната, така и в региона. Нагледно потвърждение на това станаха операциите „Маслинова клонка“ и „Щитът на Ефрат“ в Сирия“, констатира премиерът.\r\nСпоред неговите думи, ако Париж не разбира приоритетите на Анкара в региона, то френското ръководство трябва да си извади уроци от собствената си история. „Може би Франция се опитва да причини на жителите на Сирия същата болка, която преживяха заради нейните действия жителите на Алжир?“ – заяви Йълдъръм.\r\nТой подчерта, че Анкара не прави разлика между структурите, които оказват натиск над жителите на Сирия. „Ако Макрон се опитва да стане посредник на терористите, това си е негова работа. Що се касае до Турция, то ние нямаме нищо общо с престъпни структури“, добави турският премиер.\r\n***Хиляди албанци и граждани на Косово се биха с полицията в събота в протест срещу пътните такси в Албания, пише базираното в Прищина албанско електронно издание Gazeta Express.\r\nРазярената тълпа замеря полицейските служители с камъни и запали будките на Контролно-пропускателния пункт в събота в протест срещу пътните такси на стойност от 5 до 45 лева (2.5 – 22.5 евро). Жителите на Северна Албания, както и граждани на Косово, които използват въпросния път, за да достигнат до албанското крайбрежие, искат премахването на таксите, на основание, че те са прекалено високи. Правителството на страната обеща отстъпки за хората, които използват пътя често.\r\nПремиерът на Албания Еди Рама заяви, че насилието срещу полицията и увреждането на собствеността ще бъдат наказани.\r\nПо-рано тази седмица, когато бяха наложени таксите, тираджии от Косово блокираха пътя в протест срещу тях. Косовският премиер Рамуш Харадинай заяви, че таксите са „излишни“ и призова албанските власти да завършат магистралата, като отбеляза, че сегашното й състояние не изпълнява критериите и не отговаря на нуждите и трябва да бъде подобрена, за да има основание за плащане на пътна такса.\r\n*** Европейският съюз и САЩ трябва да достигнат до „разумен компромис“ за разрешаване на противоречията в търговските отношения „до лятото“, според министърът на икономиката на Германия Петер Алтмайер, пише Politico.\r\nАлтмайер направи този коментар в интервю пред немското списание Der Spiegel, след като президентът на САЩ Доналд Тръмп предостави на ЕС изключение от новите мита за стомана и алуминий до 1 май. След това той ще вземе окончателно решение за изключенията в новата си митническа политика. В отговор Европейската комисия заплаши, че ще отговори с налагане на мита на американски стоки, като дънките „Левис“ и моторите „Харлей Дейвидсън“.\r\nНо германският икономически министър вярва, че ЕС ще избегне търговска война със САЩ и увери, че двете страни „могат да стигнат до разумен компромис до началото на лятото“.\r\nВместо да се карат, двата търговски блока ще постараят да дадат съвместен отговор на пренасищането на международния пазар на стомана, причинено от Китай, заяви Алтмайер.\r\n„Търсим единна линия за борба срещу дъмпинга и кражбите на интелектуална собственост и искаме да намерим решения, съвместим с международните търговски правила“, посочи министърът.\r\nОсвен това, Алтмайер подчерта, че Германия ще работи, за да изпълни ангажимента си да увеличи военните си разходи до 2% от БВП на страната, като част от задълженията си към НАТО.\r\n„Уверих моите колеги във Вашингтон, че като министър на икономиката ще работя и за постигането на тази цел“, заяви той.\r\n*** Това, че Лондон крие информацията по делото за отравянето в Солсбъри на семейство Скрипал може да означава, че в инцидента са участвали британските спецслужби. Това заяви в интервю пред „Пятiй канал” официалният представител на руското Министерство на външните работи Мария Захарова, предава ТАСС.\r\n„Ние не разполагаме с информация по това дело и до този момент. Единствените официални данни, които получихме от Великобритания бяха по отношение на подобрението на състоянието на Юлия Скрипал. Затова да говорим директно за участие на Великобритания и официални лица в тази история е сложно, но има подозрения, че това е така“, заяви Захарова, като добави, че „укриването на информация и неразгласяването на детайли от случилото се навежда на мисълта, че действително в това може да са участвали британските сепцслужби“.\r\n***Президентът на САЩ Доналд Тръмп е заявил пред съветниците си, че иска САЩ да изтеглят войските си от Сирия, колкото е възможно по-скоро, съобщиха двама висшестоящи служители в Белия Дом, предава Reuters.\r\nЗа началото на следващата седмица е насрочено заседание на Съвета за национална сигурност, на който трябва да бъде обсъден планът за ранно изтегляне от Сирия, според неназован служител в Белия Дом, запознат с плановете на Тръмп.\r\nДвама други служители в американското президентство са потвърдили пред The Wall Street Journal, че Тръмп е наредил на Държавния департамент в петък да замрази повече от 200 милиона долара, предвидени за възстановяване на Сирия, докато американската администрация обмисля каква ще е по-нататъшната роля на Вашингтон в конфликта в близкоизточната страна.\r\nСпоред статията в американското издание, Тръмп е наредил замразяването на средствата, след като е научил, че скоро САЩ са похарчили други $200 милиона за стабилизиране на районите, освободени от „Ислямска държава“. Финансовата помощ е отделена и обявена от напусналия наскоро поста държавен секретар Рекс Тилърсън през феврурари, по време на среща на международната коалиция срещу „Ислямска държава“ в Кувейт.\r\nВсичко това се случва, след като в петък сутринта, по време на реч пред индустриални работници в щата Охайо, Тръмп анонсира, че е време за САЩ да излязат от Сирия.\r\nГоворител на Съвета за национална сигурност на Белия Дом е заявил, че „според насоките, дадени от президента, Държавният департамент продължава да преразглежда нивата на подходяща помощ и как те могат да бъдат използвани най-добре“.\r\nКакто агенция „Фокус“ информира, в петък сутринта българско време, Доналд Тръмп обяви: „Излизаме от Сирия и то много скоро. Нека сега други се погрижат за нея. Много скоро, много скоро излизаме“, категоричен бе американският президент. „Връщаме се обратно в нашата страна, на която принадлежим, където искаме да бъдем“.\r\n*** Властите в Косово са започнали разследване около ареста и последвалото екстрадиране на шестима турски граждани, което според правозащитниците  представлява нарушение на човешките права, предава  Reuters.\r\nШестимата турски граждани бяха арестувани в четвъртък по молба на Турция заради възможни връзки с училища, финансирани от движението на укриващия се в САЩ ислямски проповедник Фетхуллах Гюлен, който е обвиняван в Анкара, че стои зад опита за преврат от юли 2016 г.\r\nВ петък косовският министър-председател уволни вътрешния министър и началника на разузнаването, защото не са го информирали за арестите.\r\n„Започваме разследване във всички държавни структури, които са били замесени в ареста и депортирането на шестимата турски граждани“, заяви премиерът. \r\nПравозащитните организации разкритикуваха властите на Косово за арестите.\r\n„В допълнение към будещите въпроси арести, мъжете са изпратени в страна, където има риск да бъдат подложени на мъчение“, смятат те.  \r\n***", "date": "2018.03.31", "title": "Преглед на международните новини до 18 часа ( Агенция „Фокус“ )"}
{"url": "http://www.focus-news.net/news/2018/03/31/2506353/nova-tv-makedoniya-glavnite-prechki-v-spora-za-imeto-sa-konstitutsiyata-i-pravnata-ramka-pishe-katimerini.html", "text": "Ревизията на „иредентистките“ текстове на Конституцията, както и правната рамка на решението остават главна пречка пред постигането на разрешение на спора за името на Македония между Атина и Скопие след проведените в петък разговори на министрите на външните работи на Гърция и Македония Никос Коцияс и Никола Димитров с посредника на ООН Матю Нимиц, пише гръцкото издание „Катимерини“. Според дипломатически източници, както пише вестникът, за Атина би било идеално ако съседката й премахне член 49 от своята Конституция, предава скопският телевизионен канал „Нова ТВ“.\r\nВ член 49 на Конституцията на Република Македония пише:\r\n„Републиката се грижи за положението и правата на членовете на македонския народ в съседните страни и за изселниците от Македония, подпомага тяхното културно развитие и насърчава връзките с тях“.\r\n„Републиката се грижи за културните, икономическите и социалните права на гражданите на Републиката в чужбина“.\r\n„Нова ТВ“ пише, че все пак остава неясно защо този член от Конституцията пречи на Гърция, при положение, че македонския парламент още през 1992 година е приел добавка към него по искане на гръцката страна и след консултации с френския експерт Бадентер. С добавката към члена, Македония се ангажира, че „Републиката при това няма да се бърка в суверенните права на други държави и в техните вътрешни работи“.\r\nИменно след тази интервенция в Конституцията е подписана и Временната спогодба от страна на Гърция, припомня се в материала на македонската медия.\r\nСлед тристранната среща във Виена, Коцияс заяви: „Ще опишем в детайли това, с което сме съгласни и това, с което не сме. Ще сравним главните претенции на всяка страна и се надявам, че на нашата следваща среща ще бъдем готови да направим голяма крачка“, заяви той, без да пояснява какво представлява тази „голяма крачка“.\r\nМакедонския външен министър оцени, че все повече неразбирателства излизат на повърхността, коментира „Нова ТВ“. „Има условен напредък в преговорите, но отивайки по-напред стигаме до по-тежките въпроси. И от наша страна, и от тяхна има много за какво да се мисли, да се пресмята. Работиме по логиката, че това е това, което е най-важно за едната и другата страна и ще видим дали ще можем да покрием и двете неща в компромиса, към който се стремим. Не е за учудване, че колкото по-открито и по-конкретно вървим към решение, толкова повече мъчните въпроси излизат на повърхността“, заяви Димитров.\r\nДвамата министри ще се срещнат отново на Великден (8 април), а ако се вземе решение, че има възможност за напредък в разговорите, не трябва да се изключва и възможността за контакти на най-високо ниво, пише македонската медия.\r\nПревод и редакция:", "date": "2018.03.31", "title": "„Нова ТВ“ (Македония): Главните пречки в спора за името са Конституцията и правната рамка, пише Катимерини"}
{"url": "http://www.focus-news.net/news/2018/03/31/2506363/blagoevgrad-bez-problemi-se-osashtestvyava-preminavaneto-na-avtomobili-prez-gkpp-kulata-i-gkpp-ilinden.html", "text": "Нормално натоварен е трафикът на ГКПП „Кулата“. Това съобщиха за Радио „Фокус“ – Пирин от \"Гранична полиция\". Без проблеми се извършва и преминаването на моторни превозни средства през ГКПП „Илинден“, както и на останалите пунктове по българо-гръцката граница.\r\nКристина МИТКОВА", "date": "2018.03.31", "title": "Благоевград: Без проблеми се осъществява преминаването на автомобили през ГКПП „Кулата“ и ГКПП „Илинден“"}
{"url": "http://www.focus-news.net/news/2018/03/31/2506341/rumyana-hadzhieva-etnograf-lazarovden-e-praznik-s-dalbok-posvetitelski-smisal-v-koyto-porasnalite-devoyki-uchastvat-zadalzhitelno.html", "text": "Лазаровден е празник с дълбок посветителски смисъл, в който порасналите девойки участват задължително. Това каза за Радио „Фокус” – Пирин Румяна Хаджиева, етнограф в Регионален исторически музей – Благоевград. По думите ѝ с обичаите, които се изпълняват на този ден от момичетата, се регламентира обредно преминаването в нов социален статус на неомъжените, които вече придобиват правото за сключване на брак. „Лазаровден представлява границата между две състояния, белязан от различни прояви и знаци. Празникът е белязан с множество символи, например момиче, което до сега не е Лазарува, няма правото да носи китки и венец, не облича везана риза, не се кичи с пръстени, пафти и гривни, няма право да се хване и на хоро”, каза още Хаджиева. Тя добави, че Лазаруването е неповторимо, желано и очаквано събитие в моминския живот, за което момичета се подготвят още от Сирница. „По данни от братя Миладинови в миналото девойките от Кукуш давали клетва над хляб, сол и въглен върху секира да пеят и играят заедно на Лазаровден”, добави Хаджиева.\r\nЛивия НИНОВА", "date": "2018.03.31", "title": "Румяна Хаджиева, етнограф: Лазаровден е празник с дълбок посветителски смисъл, в който порасналите девойки участват задължително"}
{"url": "http://www.focus-news.net/news/2018/03/31/2506366/pazardzhik-ot-4-april-panagyurskoto-zlatno-sakrovishte-se-zavrashta-v-zalata-trezor-na-istoricheskiya-muzey-v-panagyurishte.html", "text": "От 4 април Панагюрското златно съкровище се завръща отново в залата-трезор на Историческия музей в Панагюрище, съобщиха за Радио „Фокус“ – Пазарджик от музея. Посетителите ще могат да се насладят на уникалните съдове, прославили Панагюрище и България по цял свят, до 11 юни. Панагюрското златно съкровище е открито на 8 декември 1949 г. Доказателство за високата материална и духовна култура на местните тракийски племена, то е изработено в края на IV или началото на III в. пр. Хр. Представлява култов сервиз с общо тегло над 6 кг, състоящ се от 9 съда, изработени от масивно злато с висока проба – четири ритона, три кани ритон, една амфора ритон и една фиала. По външните стени на тези великолепни произведения на изкуството са изобразени сцени от трако-гръцкия пантеон.\r\nВаня НИКОЛОВА", "date": "2018.03.31", "title": "Пазарджик: От 4 април Панагюрското златно съкровище се завръща в залата-трезор на Историческия музей в Панагюрище"}
{"url": "http://www.focus-news.net/news/2018/03/31/2506364/aktualna-patna-obstanovka-kam-1730-chasa.html", "text": "Агенция \"Пътна инфраструктура\" предоставя информация за състоянието на републиканските пътища към 17:30 часа. Актуалната пътна обстановка в страната е следната:Метеорологична обстановка:\r\nТемпературите са в интервала от – 4° до 23°. Времето над страната е предимно слънчево и ясно. Пътните настилки са предимно сухи, на места мокри, частично заледени и обработени.Състояние на автомагистралите:\r\nАМ „Тракия“:\r\nОбласт София: до 30.04.2018 г. e ограничено движението по пътната връзка София-Костенец на пътен възел „Мухово“ на АМ „Тракия“ при км 46 в посока гр. Костенец и гр. Ихтиман поради ремонтни дейности.\r\nОбходни маршрути:\r\n- за направлението София – Костенец през пътен възел „Ихтиман“ при км 34+000.\r\n- за направленията Ихтиман – Пловдив и Костенец – Пловдив през пътен възел „Церово“ при км 69+167. Движението по АМ „Тракия“ в посоките София – Бургас и обратно е без ограничения. През пътния възел може да се минава идвайки от Бургас в посока гр. Костенец и гр. Ихтиман. \r\nОбласт Бургас: до 05.04 2018 г. в участъка от км 308+100 до км 359 /граница ОПУ Ямбол – Ветрен/ се извършват ремонтни дейности на асфалтовата настилка. Шофьорите да се движат с повишено внимание и съобразена скорост, спазвайки пътната сигнализация.  \r\nАМ „Хемус“: няма ограничения.\r\nАМ „Струма“: \r\nобласт Кюстендил: До 2.04.2018 г. движението в една лента преди тунел \"Блатино\" при км 56+800 в посока София поради ремонтни работи в аварийна лента. Движението се пропуска последователно в активна лента и в изпреварваща лента. Скоростта на движение е ограничена до 70 км/ч в разстояние на 200 м. Сигнализирано с пътни знаци. Срок до \r\nДо 2.04.2018 г. Шофьорите да се движат с повишено внимание и съобразена скорост, спазвайки пътната сигнализация при км 61+450 в участъка Джерман - Дупница в посока София поради почистване на свлечени земни маси в аварийната лента. \r\nАМ „Марица“: няма ограничения.\r\nАМ „Черно море“: няма ограничения.\r\nАМ „Люлин“: \r\nОбласт София: до 30.06.2018 г. движението по АМ „Люлин“ в посока София от км 7+100 до км 12+860 е ограничено за всички МПС поради изтичане на кална маса и опасност от срутване на скална маса на пътното платно при км 9+600. Ограничението е от втори тунел „Люлин“ до първи тунел „Мало Бучино“, където движението на всички МПС се осъществява двупосочно в платното посока София – Перник. \r\nАлтернативни маршрути: \r\n- за автомобили до 12 тона по път I-1 от пътен възел Драгичево – Владая – София и обратно. \r\n- само за леки автомобили по път 1801 Перник – Мало Бучино – Суходол и обратно. \r\nДо 30.06.2018 г. в тунел „Мало Бучино“ посока София се осъществява в една лента поради активизирало се свлачище в аварийната лента след тунела. Ограничена е активната лента, като движението се извършва в изпреварващата лента. Въведени ограничения по основните пътни направления:\r\n1. Проходи:\r\n- „Върбишки“ - затворен за всички МПС - целогодишно; \r\n- „Златишки“ - затворен за всички МПС - целогодишно; \r\n- „Айтоски“ - отворен за всички МПС;\r\n- „Обзорски“ - отворен за всички МПС;\r\n- „Печинско“ - отворен за всички МПС;\r\n- „Превала“ - отворен за всички МПС;\r\n- „Предел“ - отворен за всички МПС;\r\n- „Републиката“ - отворен за всички МПС;\r\n- „Ришки“ - отворен за всички МПС;\r\n- „Рожен“ - отворен за всички МПС;\r\n- „Котленски“ - отворен за всички МПС;\r\n- „Троянски“ - отворен за всички МПС;\r\n- „Вратник“ - забранен за МПС над 10 т - целогодишно;\r\n- „Дюлински“ - забранен за МПС над 3,5 т - целогодишно;\r\n- „Пампорово“ - забранен за МПС над 3,5 т - целогодишно; \r\n- „Петрохан“ - забранен за МПС над 12 т; \r\n- „Твърдишки“ - забранен за МПС над 10 т - целогодишно;\r\n- „Шипка“ - целогодишно е забранено движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Състояние на републиканската пътна мрежа:\r\nОграничения в движението на МПС по първокласната пътна мрежа:\r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция:\r\n Област Монтана: до 18.11.2018 г. при км 121+919 се забранява влизането в с. Сумер на тежкотоварни превозни средства над 10 т по общински път „пътна връзка за с. Сумер”. Движението на МПС при км 120+390 от Монтана посока Вършец се отклонява по път ІІІ-1621 Сумер-Вършец. \r\nДвижението в участъка Монтана – Враца се осъществява с повишено внимание в една лента на участъци поради ремонтни дейности до 01.04.2018 г.\r\nОбласт София: забранено е движението на всички МПС в участъка Жерково-Елешница от км 224+600 до км 229+700 поради намален габарит на пътното платно. Срок до 01.09.2018 г. \r\nОт км 276+162 /Александров мост/ до км 282+485 до г-ца с област Перник – забранено движението на товарни МПС над 12 т до 13.09.2018 г. \r\nВъведено е реверсивно движение по път I-1 София – Перник в участъците от км 276+162 /Александров мост/ до км 277+610 /начало четирилентов път/ и от км 278+910 /край четирилентов път/ до км 282+038 /бензиностанция „Лукойл“/ както следва:\r\n- всяка неделя, както и в последния почивен /празничен/ ден, от 10:00 ч. до 18:00 ч.: две ленти за движение в посока влизане в София и една лента за движение в посока изход от София \r\nПрез останалото време от седмицата остава в сила постоянната организация на движение, която осигурява две ленти в посока изход от София и една лента в посока София до 31.12.2018 г.; \r\nДвижението по път I-1 София-Ботевград при Бебреш шофьорите движат с повишено внимание поради свлачище на км 202+650 в посока Ботевград до 30.04.2018 г.;\r\n Област Перник: Ограничено е движението за тежкотоварни автомобили с тегло над 12 т в участъка от пътен възел „Даскалово“ посока Владая. Участъкът с ограничение за територията на ОПУ-Перник е от км 282+485 (граница ОПУ София) до км 287+183 (п.в. „Даскалово“). \r\nОт км 276+162 /Александров мост/ до км 282+485 до г-ца с област Перник – забранено движението на товарни МПС над 12 т. Срок 13.09.2018 г. \r\nВъведено е реверсивно движение по път I-1 София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва:\r\n - всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 8 ч до 14 ч: две ленти в посока Перник и една лента в посока София \r\nПрез останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София.\r\nДо 05.04.2019 г. по преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. \r\nПоради неравности на пътната настилка на път I-1 /Е79/ (с магистрален габарит, ЛОТ 0 на АМ „Струма“)  от км 23+000 – нов (км 291+500 – стар) до км 24+000 - нов (км 292+500 – стар)  – дясно, в посока Перник – Кулата скоростта на движение е ограничена на 80 км/ч до 30.06.2018 г.\r\n- път І-2 Граница Румъния-Русе-Цар Калоян-Разград-Шумен-Девня-Варна: няма.\r\n- път І-3 Гара Бяла-Плевен-Луковит-Коритна-Ябланица-Ботевград: \r\nОбласт София: Правец-с.Разлив-Трудовец-Ботевград – забранено е движението на МПС над 12 т в участъка от км 193+345 /отклонение за п.в. „Правец“/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус“ /за п.в. „Правец“/-път ІІ-17 (Мездра-Ботевград)-п.в. І-3-п.в. „Ботевград“ на АМ „Хемус“ и обратно. Срок до 30.09.2018 г.; \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: област Ловеч: Ябланица – Севлиево в участъка от село Микре до пътен възел Абланица от км 35+600 до км 51+500 - движение с повишено внимание поради ремонт на мантинели. В работните участъци ще има стеснение на едната лента за движение. Срок: 03.04.2018 г.\r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция:\r\nОбласт Кърджали: Черноочене-Кърджали – ограничено е движението на МПС над 15 т. Срок до 21.12.2018 г.\r\nОбходни маршрути:\r\n- направление Хасково – Кърджали: път І-5 – път ІІІ-505 (с.Манастир) – път ІІІ-507 –Г.Войводино – Мост – Чифлик – Кърджали.\r\n- направление Асеновград – Кърджали: път ІІ-58 – път І-5 посока Хасково – път ІІІ-505 (с. Манастир) – път ІІІ-507 – Г. Войводино – Мост – Чифлик – Кърджали.\r\n- направление Минерални бани – Кърджали: път ІІІ-506 – път І-5 посока Хасково – път ІІІ-505 (с. Манастир) – път ІІІ-507 – Г.Войводино – Мост – Чифлик – Кърджали;\r\nНадлез Кирково - ГКПП „Маказа“ – ограничено движението на МПС над 3,5 т. Срок до 21.12.2018 г.; \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: \r\nОбласт Перник: Движение в една лента от км 78+500 до км 79+500 поради аварийни дейности. Движението се осъществява в активната лента посока Радомир – Перник и е регулирано с пътни знаци. Срок до 30.04.2018 г.; Движение в една лента, поради опасност от свличане на земна маса на път I-6 Радомир – Перник от км 72+000 до км 72+500. Движението се осъществява в изпреварващата лента в платното Радомир – Перник и е регулирано с пътни знаци. Срок до 30.04.2018 г.; \r\nобласт Бургас: от км 431+500 до км 447+200 в участъка граница Венец - Карнобат – частични ремонтни дейности на асфалтовата настилка. Движение в една лента двупосочно. Срок до 05.04 2018 г.\r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма.\r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София: \r\nВакарел – Ихтиман от км 110+700 до км 118+800 – ограничено движение за всички МПС поради намален габарит на пътното тяло. Поставена е необходимата сигнализация указваща ограничението. Срок до 30.09.2018 г.\r\nОбласт Хасково: гр. Свиленград – ГКПП „Капитан Андреево“ от км 370+500 до км 377+900 – затворен за движение на МПС поради пропадане на насип. \r\nОбходен маршрут: гр. Свиленград-п.в. „Свиленград“-АМ „Марица“-п.в. „Капитан Андреево“-с. Капитан Андреево.\r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: \r\nОбласт Варна: Кранево – Варна при км 83+100 – ограничено движение на МПС над 10 т.; Обходен маршрут: Кичево – Оброчище. Срок до 28.02.2019 г.;\r\nДвижението по път Варна – Бургас от км 125+000 до км 165+000 се осъществява с повишено внимание, поради монтаж на ограничителни системи. Движение в свободната лента, съобразно създадената организация на движение. Срок -30.03.2018г.\r\nОбласт Бургас: Движението по път I-9 Бургас – Слънчев бряг в участъка обход на гр. Ахелой се осъществява с повишено внимание спрямо поставената вертикална сигнализация поради обезопасяване на движението в следствие на ремонтни дейности. Срок до 30.10.2018 г.; \r\nОбзор – Слънчев бряг от км 168+000 до км 199+100  - частичен ремонт на пътната настилка със студена асфалтова смес. Срок до 05.04.2018 г.; \r\nот км 236+250 до км 237+500 – ремонтни дейности в дясното платно (посока бул. „Стефан Стамболов“ - кръгово кръстовище „Трапезица“), като движението се осъществява двупосочно в лявото платно и скоростта в участъка се ограничава на 30 км/ч. За изпълнението на този етап се налага пълно затваряне на кръстовището на ул. „Струга“ с бул. „Даме Груев“ . Пътните знаци за временната организация на движение ще бъдат поставени на път I-9 в участъка от км 236+250 (дясно) до км 237+500 (ляво). Срок до 25.04.2018 г.\tСъстояние на републиканската пътна мрежа: \r\n1. Ремонтни дейности и временна организация на движението /ВОД/: \r\nОПУ-Благоевград:\r\nВременно са въведени следните ограничения за движение на МПС: няма.\r\nРемонтни дейности: няма.\r\nОПУ-Бургас:\r\nВременно са въведени следните ограничения за движение на МПС:\r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради стесняване на пътното платно. Срок 31.12.2018 г.\r\nРемонтни дейности:\r\nПът II-99: Движението по път II-99 от км 0+000 до км 20+000 в участъка Бургас -Созопол се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 05.04 2018 г.\r\nПът III-208: от км 60+000 до км 92+000 в участъка Трънак - Айтос ще се  извършва частичен ремонт на пътната настилка със студена асфалтова смес.Срок до 05.04.2018 г.\r\nПът III-795: Движението по път III-795 Вълчаново - Бистровец от км 0+000 до км 7+000 е в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 01.04.2018 г.\r\nПът III-908: Движението по път III-908 Варовник – Вълчаново ханче от км 20+000 до 39+200 е ограничено на МПС над 10 т. поради стесняване на пътното платно. Срок до 31.12.2018 г.; \r\nПът III-908:  Движението по път III-908 Баровник – Голямо Буково от км 33+000 до км 39+000 е в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 02.04.2018 г.\r\nПът III-6009 от км 20+000 до км 28+800 в участъка „Каблешково - Ахелой”  се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 05.04.2018 г.\r\nОПУ-Варна:\r\nВременно са въведени следните ограничения за движение на МПС: \r\nПът III-9004: Временно движението по път III-9004 Аспарухово - Провадия в участъка Белослав - Падина при км 24+159 е ограничено за всички МПС поради подмяна на прелезна настилка. Ограничението важи само тъмната част на денонощието за времевия интервал от 21:00 до 05:00 часа. Движението се отклонява по обходен маршрут през селата Аврен и Синдел. За периода на ремонтните дейности автомобилите със специален режим на движение се пропускат през територията на Фериботен комплекс. Срок до 02.04.2018 г.\r\nРемонтни дейности:\r\nПът III-904: Движението по път III-904 Старо Оряхово – Гроздьово от км 23+403 до км 41+705 се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. Срок до 04.06.2018 г.\r\nПът III-904: Движението по път III-904 Старо Оряхово – Гроздьово от км 0+0 до км 17+377 се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. Срок до 04.06.2018г.\r\nПът III-9004: Движението по път  III-9004 Варна – Разделна – Житница при км 24+159 в района на ж.п. прелез  Разделна се осъществява с повишено внимание поради подмяна на прелезна настилка. Движение в свободната лента. Срок до 02.04.2018 г. за времето от 5.00 часа до 21.00 часа.\r\nОПУ-В. Търново:\r\nВременно са въведени следните ограничения за движение на МПС: \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло. Срок до 05.07.2018 г.\r\nОбходен маршрут: Лозен – Драганово – Янтра – Поликраище – Полски Тръмбеш;\r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло. \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 05.07.2018 г.\r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище. \r\nОбходен маршрут: Царски извор – Сушица – Драганово и обратно. Срок целогодишно.\r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло. Срок до 05.07.2018 г.\r\nОбходен маршрут: Чешма – Сливовица – Горско Ново село – Джулюница – Кесарево.\r\nРемонтни дейности:\r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и наличие на свлачище. Срок до 05.07.2018 г.\r\nОПУ-Видин:\r\nВременно са въведени следните ограничения за движение на МПС: \r\nПът III-121: Движението по път III-121 Раброво – Бойница от км 20+860 до км 39+613 при с. Бойница е ограничено за всички МПС поради разрушено временно мостово съоръжение при км 23+166. \r\nОбходен маршрут : по път II-14 Видин – Кула, път III-121 Кула – Бойница и обратно. Срок до 30.04.2018 г.\r\nПът III-1411: Движението по път III-1411 с. Слана Бара – Видин при км 24+990 е ограничено за МПС над 5 т поради компрометирано експлоатационно състояние на мост. \r\nОбходен маршрут: Видин – път II-14 до пътно кръстовище на км 3+217 през с. Слана Бара до път III-1411. Срок до 30.04.2018 г. \r\nРемонтни дейности: няма.\r\nОПУ-Враца:\r\nВременно са въведени следните ограничения за движение на МПС:\r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка.\r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/-път ІІ-11-граница Плевен. Срок 31.12.2018 г.\r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 31.12.2018 г. \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.12.2018 г.\r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч. \r\nРемонтни дейности:\r\nПът ІІ-11: Движението по път път ІІ-11 Козлодуй – Хърлец от км 90+000 до км 97+000 се осъществява с повишено внимание поради частични ремонти на асфалтовата настилка. Движението се регулира с пътни знаци и сигналисти. Срок 03.04.2018 г.\r\nПът III-1002: Движението по път III-1002 Враца-Леденика се осъществява при стесняване на една от лентите за движение от км 5+150 до км 5+200 поради деформация на пътната настилка. Срок до 31.12.2018 г.\r\nПът ІІІ-1306: Движението по път ІІІ-1306 Горно Пещене – /път ІІ-15/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок 31.12.2018 г.\r\nОПУ-Габрово:\r\nВременно са въведени следните ограничения за движението на МПС:\r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина, включително на товара, по-голяма от 3,30 м поради стеснен участък при мост над р. Крапец. Сигнализирано е с пътен знак В15. \r\nОбходен маршрут: за МПС над 3,30 м по път III-401 Граница Ловеч - /Кормянско – Малък Вършец/ - при км 46+800 по общински път до III-403 в с. Малък Вършец. Срок до 30.06.2018 г.\r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 30.06.2018 г.\r\nПът III-5004: Движението по път III-5004 Граница В. Търново – Дряново – Габрово – граница Ст. Загора от км 10+940 до км 11+550 съвпадащ с ул. Малина в гр. Габрово е ограничено поради извършване на строителни дейности. \r\nОбходен маршрут: за квартал Чехлевци: по път III-5004, път II-44, път III-4404. Поставена е необходимата сигнализация. Срок до 31.08.2018 г.\r\nРемонтни дейности:\r\nПът II-44: Движението по път II-44 Драгановци – Габрово от км 21+460 до км 22+120 се осъществява в една лента поради извършване на ремонт на пътно съоръжение при км 21+787. Поставена е необходимата пътна сигнализация. Срок до 30.04.2018 г.\r\nПът III-5004: Движението по път по път III-5004 Чехлевци – Велчевци от км 10+940 до км 11+550 се осъществява с повишено внимание поради ремонтни дейности на асфалтовата настилка. Поставена е необходимата сигнализация. Срок до 31.08.2018 г.\r\nПът III-5004: Движението по път III-5004 Чехлевци – Велчевци от км 11+770 до км 11+829 се осъществява в една лента поради ремонти дейности на асфалтовата настилка. Срок до 30.04.2018 г.\r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, поставена е сигнализация. Срок до 30.06.2018 г.\r\nОПУ-Добрич:\r\nВременно са въведени следните ограничения за движение на МПС: няма ограничения.\r\nРемонтни дейности: няма.\r\nОПУ-Кюстендил:\r\nВременно са въведени следните ограничения за движение на МПС: няма ограничения.\r\nРемонтни дейности:\r\nПът ІІІ-623: Движението по път III-623 Бобов дол – Жедна при км 14+900 се осъществява в една лента поради активизирало се свлачище. Участъкът е сигнализиран с пътни знаци. Срок до 30.04.2018 г.\r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено поради пропадане на част от пътното платно при км 10+650, км 11+720, км 12+830 и км 13+360. Срок до 30.06.2018 г.\r\nОПУ-Кърджали:\r\nВременно са въведени следните ограничения за движение на МПС: \r\nПът III-5009: Движението по път ІІІ-5009 Зорница – Бели пласт – Стремци – Черноочене – Кърджали е ограничено за МПС над 12 т. \r\nОбходен маршрут: по път I-5 Хасково – Кърджали и път III-507 Кърджали – Мост през с. Мост. Срок до 21.12.2018 г.\r\nРемонтни дейности: няма.\r\nОПУ-Ловеч: \r\nВременно са въведени следните ограничения за движение на МПС:\r\nПът III-3505: Движението по път III-3505 Казачево – Стефаново от км 0+000 до км 8+500 е ограничено за МПС над 12 т поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.04.2018 г.\r\nРемонтни дейности: няма.\r\nОПУ-Монтана:\r\nВременно са въведени следните ограничения за движение на МПС: \r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т.\r\nОбходен маршрут: през гр. Своге. Срок до 31.13.2018 г.;\r\nПът ІІІ-112: Движението по път ІІІ-112 Дъбова Махала – Смирненски – Славотин – Студено Буче – Монтана е ограничено за МПС над 12 т поради изпълнение на строително-монтажни работи. Останалите автомобили да се придвижват с повишено внимание. Срок до 15.04.2018 г.\r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за МПС над 12 т поради пропадане на част от едната лента и банкета. Движението се осъществява двупосочно в една лента. Скоростта на движение е ограничена до 50 км/ч и е сигнализирано с пътни знаци. Срок до 26.06.2018 г.\r\nРемонтни дейности: няма.\r\nОПУ-Пазарджик: \r\nВременно са въведени следните ограничения за движение на МПС:\r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т. \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г.\r\nРемонтни дейности:\r\nПът ІІ-37: Движението по път ІІ-37 с. Радилово – гр. Пещера се осъществява в една лента поради частични ремонтни дейности на асфалтовата настилка. Движението е сигнализирано с пътни знаци. Срок до 02.04.2018 г.\r\nОПУ-Перник:\r\nВременно са въведени следните ограничения за движение на МПС:\r\nПът ІІ-63: Движението по път ІІ-63 Брезник – Трън в участъка преди влизането в гр. Трън от км 46+300 до км 46+350 се осъществява в една лента поради пропадане на част от банкета. Движението е регулирано с пътни знаци. Срок до 30.04.2018 г.\r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 30.06.2018 г.\r\nРемонтни дейности: няма.\r\nОПУ-Плевен:\r\nВременно са въведени следните ограничения за движение на МПС: \r\nПът III-118: Движението по път ІІІ-118 в чертите на гр. Долна Митрополия от км 23+057 до км 24+038 е ограничено за всички МПС, поради ремонтни дейности.\r\nОбходен маршрут: през съседни улици в града, съгласно поставената вертикална сигнализация. Срок – целогодишно.\r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т.\r\nОбходен маршрут: път III-303 Българене – Малчика – Аспарухово – Левски. Срок – целогодишно.\r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено транзитното движение на МПС над 15 т.\r\nОбходен маршрут: по път ІІ-34 Плевен – Никопол. Срок – целогодишно.\r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т.\r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно.\r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно.\r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж, в района на с. Беглеж от км 21+062 до км 27+123 е ограничено за МПС над 8 т.\r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно.\r\nПът ІІІ-3006: Движението по път III-3006 Радомирци – Рупци – Червен бряг от км 8+904 до км 9+221 в участъка на свлачище в землището на гр. Червен бряг е ограничено за МПС над 12 т.\r\nОбходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно. Срок – целогодишно.\r\nРемонтни дейности:\r\nПът ІІ-35: Движението по път ІІ-35 Плевен – Ловеч от км 13+600 до км 25+384 се осъществява с повишено внимание поради частични ремонтни дейности на асфалтовата настилка. Движението е сигнализирано с пътни знаци. Срок до 15.09.2018 г.\r\nОПУ-Пловдив: \r\nВременно са въведени следните ограничения за движение на МПС:\r\nПът II-86: Движението по път II-86 Пловдив – Асеновград от изхода на гр. Пловдив до разклон за гр. Куклен се осъществява двупосочно в едното платно в посока Асеновград поради ремонтни дейности. Срок до 14.05.2018 г.\r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите.\r\nОбходен маршрут: път III-866 Кричим – Девин.\r\nПът ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица.\r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград.\r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 21.12.2018 г. \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 21.12.2018 г.\r\nРемонтни дейности: \r\nПът III-565: Движението по път III-565 Шишманци – Белозем в района на п.в. при АМ „Тракия“ се осъществява в една лента поради ремонтни дейности на надлеза. Движението в участъка се контролира от светофарна уредба. Срок до 26.04.2018 г.\r\nОПУ-Разград:\r\nВременно са въведени следните ограничения за движение на МПС: \r\nРемонтни дейности: няма.\r\nОПУ-Русе:\r\nВременно са въведени следните ограничения за движение на МПС: \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 26.04.2018 г.\r\nПът ІІІ-5101: Движението по път ІІІ-5101 Борово – Пет кладенци от км 0+000 до км 6+670 е ограничено за МПС над 10 тона. \r\nОбходен маршрут: през гр. Бяла. Срок до 26.04.2018 г.\r\nРемонтни дейности: няма.\r\nОПУ-Силистра:\r\nВременно са въведени следните ограничения за движение на МПС: \r\nПът III-701:Ограничено движение по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т поради компрометирано състояние на мостово съоръжение. \r\nОбходен маршрут за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.06.2018 г.\r\nРемонтни дейности:\r\nПът II-49: Движението по път II-49 Тутракан – Кубрат от км 89+100 до км 98+876 се осъществява в една лента съгласно поставената временна сигнализация поради частични ремонтни дейности на асфалтовата настилка. Срок до 31.05.2018 г.\r\nОПУ-Сливен:\r\nВременно са въведени следните ограничения за движение на МПС: няма.\r\nРемонтни дейности: няма.\r\nОПУ-Смолян:\r\nВременно са въведени следните ограничения за движение на МПС: \r\nПът II-86: Движението по път ІІ-86 гр. Смолян – с. Средногорци при км 109+450 в района на разклона за с. Тикале е ограничено за всички МПС поради срутване на скална маса на пътното платно. \r\nОбходен маршрут: Смолян – Чокманово – Смилян – Рудозем – Средногорци и обратно. Срок до 30.04.2018 г.\r\nПът III-866: Движението по път III-866 Широка лъка – Девин при км 37+800 се осъществява с повишено внимание поради пропаднал банкет с дължина 10 м. Участъкът е сигнализиран с пътни знаци за МПС с тегло над 12 т поради намален габарит на пътното тяло. Срок до 30.04.2018 г.;\r\nПът III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 30.04.2018 г.;\r\nПът ІІІ-8631: Движението по път ІІІ-8631 Момчиловци – Славейно – местност Момина вода от км 0+000 до км 5+993 е ограничено да се движат автомобилите с маса над 12 т. без ремаркета и полуремаркета, поради стеснен габарит. Движението в района се регулира с пътни знаци. Срок до 30.04.2018 г.\r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 30.04.2018 г.\r\nРемонтни дейности:\r\nПът ІІ-86: Движение с повишено внимание по път ІІ-86 Чепеларе – Смолян от км 76+000 до км 80+000 /в чертите на гр.Чепеларе/ поради почистване на пътното платно от пясък. Участъкът се регулира с пътни знаци и сигналисти. Срок до 05.04.2018 г.\r\nПът ІІІ-8652: Движението по път ІІІ-8652 Бял извор – Изгрев – Неделино при км 16+395 се осъществява в една лента поради пропаднал банкет и подкопано платно за движение. Участъкът е сигнализиран с пътни знаци. Срок до 30.04.2018 г.\r\nОПУ-София:\r\nВременно са въведени следните ограничения за движение на МПС: \r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т.\r\nОбходен маршрут: през гр. Своге. Срок до 02.04.2019 г. \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г.\r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси. \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 30.09.2018 г.\r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 01.09.2018 г. \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища. \r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. Срок до 30.09.2018 г.\r\nРемонтни дейности: няма.\r\nОПУ-Стара Загора:\r\nВременно са въведени следните ограничения за движение на МПС: \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600. \r\nОбходни маршрути: \r\n- път ІІ-66 Поповица – Плодовитово – Първомай – Скобелево; \r\n- път ІІ-66 Чирпан – Плодовитово – Първомай – Скобелево; \r\n- Скобелево – Първомай – Плодовитово – път ІІ-66. Срок до 07.01.2019 г.\r\nПът ІІІ-5031: Движението по път III-5031 Опан – Гълъбово е ограничено на МПС над 10 т. \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово. \r\nРемонтни дейности: няма.\r\nОПУ-Търговище:\r\nВременно са въведени следните ограничения за движение на МПС:\r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т поради свлачище в района на с. Александрово. Участъкът е сигнализиран с пътни знаци. Срок до 30.04.2018 г.\r\nРемонтни дейности:\r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 30.04.2018 г.\r\nОПУ-Хасково:\r\nВременно са въведени следните ограничения за движение на МПС:\r\nПът III-597: Движение по път III-597 Ивайловград – Дъбовец – Малко градище – Лозен – Любимец при км 56+850 в гр. Любимец е ограничено за всички МПС поради закрит ж.п. прелез. \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 20.12.2018 г.\r\nПът III-5009: Движението по път III-5009 Козлец – Кърджали от км 0+000 до км 26+080 e ограничено за МПС над 12 т. Срок до 21.12.2018 г.\r\nРемонтни дейности: няма.\r\nОПУ-Шумен:\r\nВременно са въведени следните ограничения за движение на МПС: \r\nПът III-701:Ограничено движение по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т, поради компрометирано състояние на мостово съоръжение. \r\nОбходен маршрут: за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.06.2018 г.\r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси. \r\nОбходен маршрут: Шумен – Овчарово – Друмево. Срок до 21.05.2018 г.\r\nРемонтни дейности: няма.\r\nОПУ-Ямбол:\r\nВременно са въведени следните ограничения за движение на МПС:\r\nПът ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано състояние на дървен мост над р. Тунджа.\r\nОбходен маршрут: по изграден обходен път до моста с ограничение на скоростта до 30 км/ч. Срок до 30.06.2018 г.;\r\nРемонтни дейности:\r\nПът ІІІ-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента, поради пропаднала настилка и пропаднал насип. Движението се регулира чрез пътни знаци до 30.06.2018 г.\r\n2. Опасност от падащи камъни: Искърско дефиле; Кресненско дефиле; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 Прохода на Републиката; път ІІ-73 Шумен-Карнобат. Шофьорите да се движат с повишено внимание по тези участъци.", "date": "2018.03.31", "title": "Актуална пътна обстановка към 17.30 часа"}
{"url": "http://www.focus-news.net/news/2018/03/31/2506367/programa-s-raznoobrazni-initsiativi-za-sedmitsata-na-gorata-e-organizirana-ot-direktsiya-na-priroden-park-vrachanski-balkan.html", "text": "Програма с разнообразни инициативи за Седмицата на гората, която започва на 2 април  е организирана от Дирекция на Природен парк „Врачански Балкан“ съвместно със Северозападно държавно предприятие, Регионална Дирекция по горите Берковица, Държавно горско стопанство Враца и Държавно горско стопанство Мездра, съобщиха за Радио „Фокус“ дирекцията на парка. На 3 април от 9.00 ч. студенти от Великотърновския университет ще засадят фиданки в двора на бившия Строителен техникум, където се помещава филиалът. Експерти от Държавно горско стопанство Враца, ще обяснят основни правила при засаждане и последваща грижа при широколистните и иглолистните дървета. На 4 април от 10.30 ч. ще се проведе инициативата „Детска градина с по-зелен двор“ с участие на деца от ДГ „Българче“ - Враца. Децата ще се запознаят с дърветата в двора на детската градина, ще засадят цветни храсти и ще научат повече за гората чрез занимателни игри. На 11 април от 10.00 ч. в Комплекс „Вестителя“ (Хижата) ще бъде организирана национална инициатива „Лесовъд за един ден“, която ще се проведе с ученици от ОУ „Васил Левски“. На децата ще се предостави възможност чрез интерактивни игри и занимателни беседи с лесовъди да научат повече за лесовъдската професия, горските екосистеми и процесите, които протичат в тях.\r\nТази година мотото на седмицата на гората е „Децата и гората на България – за бъдещето на зелена Европа“.", "date": "2018.03.31", "title": "Програма с разнообразни инициативи за Седмицата на гората е организирана от Дирекция на Природен парк „Врачански Балкан“"}
{"url": "http://www.focus-news.net/news/2018/03/31/2506369/api-vazstanoveno-e-dvizhenieto-na-tovarni-avtomobili-nad-12-tona-po-pat-i-1-vidin-montana.html", "text": "Възстановено е движението на товарни автомобили над 12 тона по път I-1 Видин – Монтана. Това съобщиха от пресцентъра на Агенция \"Пътна инфраструктура\".", "date": "2018.03.31", "title": "АПИ: Възстановено е движението на товарни автомобили над 12 тона по път I-1 Видин – Монтана"}
{"url": "http://www.focus-news.net/news/2018/03/31/2506365/afp-predposlednoto-gnezdo-na-saprotiva-v-iztochna-guta-e-izprazneno-ot-teroristi.html", "text": "Предпоследното гнездо на съпротива в сирийския регион Източна Гута е „изпразнено“ от терористи в събота, след като последните автобуси, извозващи джихадисти и цивилни напусна района, съобщи сирийската държавна агенция SANA, предава AFP.\r\n„Районите на Джобар, Арбин, Замалка и Айн Терма в Източна Гута са безопасни и освободени от тероризма“, съобщи SANA.\r\nПревод и редакция:", "date": "2018.03.31", "title": "AFP: Предпоследното гнездо на съпротива в Източна Гута е „изпразнено“ от терористи"}
{"url": "http://www.focus-news.net/news/2018/03/31/2506337/binali-yaldaram-dialogat-na-ankara-s-moskva-e-preimushtestvo-za-mnogo-darzhavi-vklyuchitelno-balkanskite-strani.html", "text": "Диалогът на Анкара с Москва е преимущество за страните от региона, включително Балканските, заяви министър-председателят на Турция Бинали Йълдъръм в разговор с журналистите след двудневното си посещение в Босна и Херцеговина, предава Anadolu Agency.\r\nСпоред думите на турския премиер. Турция и Русия са две съседни страни и техните отношения не могат да оказват негативно влияние на процесите в региона, включително в Босна и Херцеговина. „Напротив. Позитивните отношения на Анкара с Москва само влияят положително на региона“, подчерта Йълдъръм.\r\nТой бе категоричен, че диалогът с Русия не означава напрежение във връзките с Вашингтон.\r\n„Отношенията с Русия са едно, а връзките със САЩ – съвсем друго. Турция се застъпва за мир и стабилност на Балканите, Южен Кавказ, Централна Азия и Близкия Изток. Хуманитарните драми и потоците от бежанци трябва да бъдат прекратени“, заяви той.\r\nСпоред думите на Йълдъръм, между Турция и САЩ има разногласия относно Сирия. „Разногласията между Анкара и Вашингтон по въпросите на противодействието на тероризма в Сирия не са тайна. Вашингтон сътрудничи в Сирия с групировки, които Анкара смята за терористични. Турската страна при всяка възможност напомня за това на САЩ“, поясни турският премиер.\r\nПревод и редакция:", "date": "2018.03.31", "title": "Бинали Йълдъръм: Диалогът на Анкара с Москва е преимущество за много държави, включително Балканските страни"}
{"url": "http://www.focus-news.net/news/2018/03/31/2506372/alsat-m-makedoniya-ruskoto-mvnr-e-informiralo-makedonskiya-poslanik-za-kontramerkite-sreshtu-skopie.html", "text": "Министерството на външните работи на Русия е информирало македонския посланик в Москва Гоце Караянов за контрамерките, които Москва ще предприеме срещу официално Скопие във връзка с изгонването на руски дипломат, предава излъчващият на албански скопски телевизионен канал „Алсат – М“.\r\nОт македонското външно ведомство не разкриват детайли, на основание, че чакат да бъдат официално информирани от Караянов по този толкова чувствителен и сериозен въпрос и посочват, че обществеността ще бъде информирана в понеделник.\r\n„Алсат – М“ коментира, че покрай неотдавнашните закани на Русия за този ход, определен от Москва като неприятелски и безпрецедентен, американският Държавен департамент обяви, че се гордее, че Македония се е включила към държавите, които се солидаризираха с Великобритания по случая „Скрипал“.\r\nПревод и редакция:", "date": "2018.03.31", "title": "„Алсат – М“ (Македония): Руското МВнР е информирало македонския посланик за контрамерките срещу Скопие"}
{"url": "http://www.focus-news.net/news/2018/03/31/2506371/gd-granichna-politsiya-na-gkpp-kalotina-trafikat-e-intenziven-za-leki-avtomobili-na-vhod.html", "text": "На българо-сръбската граница трафикът на ГКПП \"Калотина\" е интензивен за леки автомобили на вход. Това съобщиха от пресцентъра на ГД \"Гранична полиция\". На българо-турската граница, на гранични контролно-пропускателни пунктове \"Капитан Андреево\" и \"Лесово\" трафикът е интензивен за товарни автомобили на изход.\r\nНа българо-македонската, българо-гръцката и българо-румънската граница трафикът е нормален на всички гранични контролно-пропускателни пунктове.", "date": "2018.03.31", "title": "ГД \"Гранична полиция\": На ГКПП \"Калотина\" трафикът е интензивен за леки автомобили на вход"}
{"url": "http://www.focus-news.net/news/2018/03/31/2506373/predstoyashti-sabitiya-v-stranata-za-1-april-agentsiya-fokus.html", "text": "***\r\nОт 09.30 часа, в патриаршеската катедрала „Св. Александър Невски“, по повод Цветница Божествена света Литургия ще оглави Негово светейшество Българският патриарх и Софийски митрополит Неофит. Посрещането на патриарха е в 09.10 часа.        \r\n***\r\nОт 10.30 часа пред банята в кв. „Горна Баня“ жители на квартала ще излязат на протест, организиран в социалните мрежи. Те ще настояват за ремонта на банята. Която е паметник на културата. \r\n***\r\nВ деня на големия християнски празник Цветница, в цялата страна за 15-и пореден път ще се проведе пролетна кампания за безвъзмездно и доброволно кръводаряване под надслов „Запалете свещичка, дарете кръв, дарете живот сега!”. Временните пунктове в София ще работят от 9.00 до 13.00 часа в непосредствена близост до столичните православни храмове:\r\n„Света Неделя” – в аулата на Богословския факултет; „Свети Седмочисленици” – в 6-то ОУ „Граф Игнатиев”, ул. „6 септември” №16; „Покров Богородичен” (зад хотел „Родина”) – в енорийския център на църквата, ул. „Георги Делчев – Зографина” № 2; „Света Параскева“ – в двора на храма, бул. „Г. С. Раковски“ 58. \r\nОт 11.00 часа представители на НЦТХ и на БЧК ще дадат повече информация в Аулата на Богословския факултет. \r\n***\r\nОт 19.00 часа в митрополитския храм “Св. вмца Неделя”, както и във всички храмове е началото на богослужението  \"Последование на Жениха\", с което за православните християни започват Страстната седмица, седмицата на страданията Христови. \r\n***\r\nОт 19.30 часа във фоайето на Сатиричния театър ще се открие фотоизложбата на Иван Григоров \"ВСИЧКО Е ТЕАТЪР 1984\".\r\n***\r\nОт 12.00 часа Заместник-председателят на ГЕРБ и председател на ПГ на партията Цветан Цветанов ще се включи в регионалната инициатива на МГЕРБ – Благоевград „Да пуснем корени в България”. За десетото юбилейно издание на инициативата младежи на ГЕРБ от цялата страна ще се съберат в местността Рупите и ще засадят дръвчета в парка зад храма на баба Ванга и ще дарят беседка. \r\n***\r\nОт 09.00 до 13.00 часа в Бургаския свободен университет ще бъде отворен пункт за кръводаряване. Инициативата е традиционна и се провежда всяка година на този християнски празник от Отделението по трансфузиознна хематология на УМБАЛ Бургас и БЧК.\r\n*** \r\nОт  09.00 часа в Читалище \"Нива - 1898\"  ще се проведе Общинския песенен фестивал \"Цветница\". \r\n***\r\nКметът на Община Видин Огнян Ценков ще се включи в тържествените прояви, посветени на традиционния празник Цветница. В 10.00 ч. той ще присъства на Светата литургия в катедралния храм \"Св. вмчк Димитър Солунски\", от 10.45 ч. ще се включи в литийното шествие до пл. \"Бдинци\" и в 11.00 ч., в залата на Симфониета - Видин ще поднесе приветствие по повод именния ден на видинското читалище \"Цвят\".\r\n***\r\nОт 11.30 часа на площад „Христо Ботев“ ще се проведе концерт на Духов оркестър при НЧ „Развитие-1869“ по повод Цветница. \r\n***\r\nОт 10.00 до 11.30 часа на стадион „Захарни заводи“ ще се проведе футболна среща между отборите на ОФК „Локомотив“ гр. Горна Оряховица и ФК „Локомотив“ гр. Дряново.\r\n***\r\nОт 13.00 до 14.30 часа на стадион „Захарни заводи ще се проведе футболна среща между отборите на ФК „Долна Оряховица“ и ОФК „Трявна“. \r\n***\r\nОт 10.00 часа в спортната зала на Гълъбово ще се проведе Общински турнир по тенис на маса. Участниците ще бъдат разделени в две възрастови групи – до 18 години и над 18 години. Желаещите да участват могат да се запишат и преди самия турнир. \r\n***\r\nОт 10.00 часа на площад „Свобода“ ще започне празничен концерт по повод Цветница. \r\n***\r\nОт 11.00 часа на площада на селото ще започне фолклорния празник „Празнично хора на Цветница“. \r\n***\r\nОт 08.30 часа на сборния пункт Железен град ще се съберат участниците в традиционния планински поход „Цветница“, организиран от туристическо дружество „Купена“- Пещера и туристическо дружество „Алеко“ – Пазарджик. \r\n***\r\nВ 09.00 часа в митрополитски  храм „Св. вмчца Марина” Пловдивският митрополит Николай ще отслужи архиерейска света Литургия по повод Цветница.\r\n***\r\nОт 11.00 часа в салона на ДКТ-Сливен ще бъде поставена постановката „Лече бубулече“ от проф. Жени Пашова и доц. Петър Пашов. \r\n***\r\nОт 13.30 часа в Школа А&Б ще се състои Ден на отворените врати по случай 20-тата годишнина на школата.\r\n***\r\nОт 16.00 часа в Школа А&Б ще се състои запалване на свещите на юбилейната торта и ще бъде представена кратка презентация з историята на школата.", "date": "2018.03.31", "title": "Предстоящи събития в страната за 1 април (Агенция „Фокус“)"}
{"url": "http://www.focus-news.net/news/2018/03/31/2506374/blagoevgrad-v-regionalniya-istoricheski-muzey-e-razpolozhena-izlozhba-ot-40-ekzotichni-zhivotni-sred-koito-nay-otrovnata-zmiya-v-sveta-kontinentalen-taypan.html", "text": "До 16 април в Благоевград може да бъде видяна изложба от 40 екзотични животни, сред които най-отровната змия в света – континентален тайпан. За Радио „Фокус“ – Пирин д-р Георги Еленски, ветеринарен лекар и собственик на животните, каза, че благоевградчани имат възможността да видят много интересни влечуги, като част от тях могат да бъдат докосвани. Змиите, които са включени в изложението, са предимно отровни, само 12 от тях не са. „Жителите и гостите на града имат възможността да се снимат с неотровните животни. Всички тези животни позволяват да бъдат пипани и са добре опитомени. Някои са по-големи, други са по-малки. Има гущерче, игуана, варан, гекон, има дракончета – азиатски и австралийски агами“, добави д-р Еленски. Той обясни, че целта на изложбата е да покаже на хората, че дори най-отровните змии на земята не са толкова опасни, колкото всички си мислят. Изложението на животните се намира в Регионален исторически музей – Благоевград и е достъпно за разглеждане всеки ден от 10.00 до 17.30 часа. \r\nЛивия НИНОВА", "date": "2018.03.31", "title": "Благоевград: В Регионалния исторически музей е разположена изложба от 40 екзотични животни, сред които най-отровната змия в света – континентален тайпан"}
{"url": "http://www.focus-news.net/news/2018/03/31/2506370/afp-siriyskata-armiya-obeshta-da-likvidira-barzo-poslednite-teroristi-v-iztochna-guta.html", "text": "Сирийската армия обеща в събота да ликвидира бързо терористите в Източна Гута в последното им гнездо на съпротива в град Дума, където те се отказаха да се евакуират, предава AFP.\r\nАрмията излезе със съобщение, че ще форсира „боевете в района на Дума, за да ликвидира терористите“.\r\nПревод и редакция:", "date": "2018.03.31", "title": "AFP: Сирийската армия обеща да ликвидира бързо последните терористи в Източна Гута"}
{"url": "http://www.focus-news.net/news/2018/03/31/2506377/195-novi-platformi-za-shtarkelovi-gnezda-sa-montirani-po-stalbove-ot-elektrorazpredelitelnata-mrezha-v-yugoiztochna-balgariya-prez-2017-godina.html", "text": "195 нови платформи за щъркелови гнезда са монтирани по стълбове от електроразпределителната мрежа в Югоизточна България през 2017 година. Това съобщиха за Радио „Фокус“ – Пловдив от електроразпределителното дружество за Пловдивска област. Платформите са част от традиционната кампания на дружеството за обезопасяване на щъркеловите гнезда по стълбове от електроразпределителната мрежа. С монтираните в рамките на последната година платформи общият брой на платформите, монтирани за предпазване живота на щъркелите oт 2009 година, възлиза на 2327 броя.\r\nСтълбове от електроразпределителната мрежа са предпочитано място от щъркели за разполагане на техните гнезда, като често тези гнезда са в непосредствена близост до проводниците. В много случаи това е предпоставка за аварии и инциденти, които от една страна се отразяват фатално на птиците, а от друга – причиняват щети и прекъсвания по мрежата. Чрез поставянето на предпазни платформи гнездата се повдигат на разстояние около 1 метър от проводниците. По този начин не само се предпазва животът на птиците, но и се намалява потенциалната опасност от подпалване на гнездата, тъй като металните платформи не позволяват на гнездата да пропадат между проводниците на електрическата мрежа. Обезопасяването се извършва преди пролетната миграция на птиците и в одобрения срок от Министерството на околната среда и водите – до 1 март. Дейностите на дружеството в тази сфера продължават и през 2018 година, когато през активния размножителен период на птиците ще бъдат идентифицирани необезопасените и новопостроените щъркелови гнезда. Тези гнезда ще бъдат повдигнати върху платформи през есента след миграцията на птиците.", "date": "2018.03.31", "title": "195 нови платформи за щъркелови гнезда са монтирани по стълбове от електроразпределителната мрежа в Югоизточна България през 2017 година"}
{"url": "http://www.focus-news.net/news/2018/03/31/2506375/nimh-utre-sutrinta-ot-zapad-shte-zapochnat-valezhi-koito-po-kasno-prez-denya-shte-obhvanat-tsyalata-strana.html", "text": "През следващото денонощие ще остане доста ветровито. През нощта и утре през по-голямата част от деня ще продължи да духа умерен и силен поривист вятър от юг-югозапад. Такава е прогнозата за времето на Националния институт по метеорология и хидрология (НИМХ) към БАН, съобщи за Агенция „Фокус“ дежурният синоптик Мартин Славчев.\r\nСлед обяд над западните райони вятърът ще се ориентира от запад-северозапад и с него температурите ще се понижат. Още сутринта от запад ще започнат валежи, които по-късно през деня ще обхванат цялата страна. След пладне ще има условия и за гръмотевици и градушки. Минималните температури ще са предимно между 7 и 12°, a максималните ще са между 15 и 20°. Атмосферното налягане ще се понижи значително и ще е по-ниско от средното за месеца.\r\nПо Черноморието ще бъде ветровито. Ще духа силен поривист вятър от юг-югозапад. Привечер ще се ориентира от запад-северозапад и с него температурите ще се понижат. Облачността ще е значителна и след обяд ще има валежи от дъжд. Максималните температури ще са между 14 и 18°. Вълнението на морето ще е 2 - 4 бала. Температурата на морската вода е 7 - 8°.\r\nВ планините няма да е подходящо за туризъм. Ще бъде ветровито. Ще духа силен, по високите и открити части и бурен югозападен вятър. Облачността ще е значителна и ще има валежи от дъжд, над около 1900 метра - от сняг. Ще има и гръмотевици. Максималната температура на височина 1200 метра ще е около 8°, на 2000 метра - около 3°.\r\nВ понеделник ще има променлива облачност, само на отделни места ще превали краткотраен дъжд. Температурите се понижат още малко. В Северна и Източна България през по-голямата част от деня ще бъде ветровито. Към вечерта и там вятърът ще отслабне, през нощта в повечето райони и ще стихне, а облачността навсякъде ще намалее до ясно време. Във вторник сутринта минималните температури ще са близки до 0°. През деня ще бъде слънчево, над западните райони с висока облачност. Ще се появи южен вятър и ще започне затопляне. В сряда също ще бъде предимно слънчево, висока облачност ще има над много райони от страната. Максималните температури ще доближат, на места и ще надхвърлят 20 градуса.", "date": "2018.03.31", "title": "НИМХ: Утре сутринта от запад ще започнат валежи, които по-късно през деня ще обхванат цялата страна"}
{"url": "http://www.focus-news.net/news/2018/03/31/2506360/anadolu-agency-binali-yaldaram-podlozhi-na-zhestoka-kritika-emanyuel-makron.html", "text": "Министър-председателят на Турция Бинали Йълдъръм подложи на жестока критика френския президент Еманюел Макрон, който наскоро прие в Елисейския дворец делегация на групировката „Сирийски демократични сили“ (СДС), предава Anadolu Agency.\r\nНапомняйки думите на френския лидер относно готовността на Париж да стане посредник между СДС и Турция, турският премиер заяви: „С какво право Макрон се опитва да стане посредник между терористите и Анкара? Кой възложи точно на него подобна мисия?“\r\nЙълдъръм подчета, че Анкара не говори с престъпници, а им се противопоставя. „Анкара е решена да елиминира всички терористични заплахи, както вътре в страната, така и в региона. Нагледно потвърждение на това станаха операциите „Маслинова клонка“ и „Щитът на Ефрат“ в Сирия“, констатира премиерът.\r\nСпоред неговите думи, ако Париж не разбира приоритетите на Анкара в региона, то френското ръководство трябва да си извади уроци от собствената си история. „Може би Франция се опитва да причини на жителите на Сирия същата болка, която преживяха заради нейните действия жителите на Алжир?“ – заяви Йълдъръм.\r\nТой подчерта, че Анкара не прави разлика между структурите, които оказват натиск над жителите на Сирия. „Ако Макрон се опитва да стане посредник на терористите, това си е негова работа. Що се касае до Турция, то ние нямаме нищо общо с престъпни структури“, добави турският премиер.\r\nПревод и редакция:", "date": "2018.03.31", "title": "Anadolu Agency: Бинали Йълдъръм подложи на жестока критика Еманюел Макрон"}
{"url": "http://www.focus-news.net/news/2018/03/31/2506378/predstoyashti-mezhdunarodni-sabitiya-za-1-april-agentsiya-fokus.html", "text": "*** Южна Корея и САЩ започват ежегодните си пролетни военни маневри, които трябва да продължат един месец\r\n***Министърът на външните работи на Китай Ван И ще проведе срещи с виетнамския държавен връх\r\n***Папа Франциск ще направи Великденската си проповед\r\n***Великденската служба в църквата при Божи Гроб\r\n***", "date": "2018.03.31", "title": "Предстоящи международни събития за 1 април ( Агенция „Фокус“ )"}
{"url": "http://www.focus-news.net/news/2018/03/31/2506395/tolo-news-edin-chovek-e-zaginal-a-trima-drugi-sa-raneni-pri-eksploziya-na-pazar-v-dzhalalabad.html", "text": "Най-малко един човек е загинал, а трима други са пострадали при експлозия, разтърсила пазар в афганистанския град Джалалабад, провинция Нангахар, предава местната информационна агенция Tolo News.\r\nГубернаторът на провинцията потвърди инцидента и смъртта на един човек, както и броя на пострадалите. \r\nСвидетели разказват, че взривът е разтърсил приемна на лекар, разположена на оживен пазар в града. \r\nКъм момента нито една групировка не е поела отговорност за нападението. Тереза Герова", "date": "2018.03.31", "title": "Tolo News: Един човек е загинал, а трима други са ранени при експлозия на пазар в Джалалабад"}
{"url": "http://www.focus-news.net/news/2018/03/31/2506368/ria-novosti-sasht-i-velikobritaniya-iziskvat-izgonvane-na-diplomati-balgariya-otkazva.html", "text": "Министър-председателят на България Бойко Борисов заяви, че „няма доказателства, свидетелстващи за вината на Москва“ и отказа да изгони руски дипломати във връзка с отравянето на Сергей Скрипал и неговата дъщеря в Солсбъри. Не всички български политици са съгласни с него, но тези, които го подкрепят, в момента преобладават в София, пише в материал на РИА Новости, представен без редакторска намеса.Българите се интересуват от „Турски поток“\r\nКакто показаха резултатите от последните президентски избори, общественото мнение в България по отношение на Русия е разделено. През 2017-а година настроеният русофобски Росен Плевнелиев бе заменен на президентския пост от приятелски настроения към Москва Румен Радев. Сега София променя външнополитическия си курс. И пробва да влезе в ролята на „мост между Изтока и Запада“, разчитайки на доверителните отношения с Кремъл, както и с Белия Дом.\r\nПо-рано това не се удаваше на София. Под натиска на САЩ и ЕС премиерът Борисов се отказа от проекта за газопровода „Южен Поток“, който трябваше да премине през територията на България. И оттегли съгласието за строителство на АЕЦ „Белене“, заплащайки на Москва сериозна неустойка. България понесе големи финансови и морални загуби и властите на балканската страна не искат да изострят допълнително отношенията си с Русия.\r\nВ добавка към това, Москва има нов коз в играта на българското направление: проекта за газопровод „Турски поток“. В София виждат колко е ненадеждна Украйна в качеството на транзитьор на газ и предпочетоха да получават синьо гориво по заобиколния път от юг. През март президентът Владимир Путин и премиера Борисов обсъдиха възможността за пускане на разклонение на тръбопровода, което би отишло в България. Според съобщение, публикувано от news.bg, страните могат да се върнат и към проекта АЕЦ „Белене“.Русофобите са в малцинство\r\nВ разговор с РИА Новости, изтъкнатият Научен сътрудник на Института за Европа към Руската академия на науките Павел Кандел определи новия курс на българските власти като „изправяне на дисбаланса“, получил се в последните десетилетия. Промените са станали неизбежни след президентските избори през 2017 година. „Радев отиде над тях под лозунга за подобряване на отношенията с Русия. И победи. Той е длъжен да покаже, че думите му не са празни приказки. Победата на Радев се отрази на всички останали звена на властта. Бойко Борисов, който претърпя поражение, също оттогава се държи по-внимателно. А в миналото много анти-руски мерки бяха свързани именно с него“, казва Кандел.\r\nПромените във висшите ешелони на българската власт не означават обаче обръщане към Русия. Против са много функционери от партия ГЕРБ, която има най-много депутати в парламента. При обсъждането на съдбата на руските дипломати в народното събрание стана размяна на мнения на висок глас. Лидерът на фракцията на ГЕРБ Цветан Цветанов заяви, че България няма друг избор, освен солидарността с Вашингтон и Лондон. И обвини приятелски настроените към Русия социалисти в опит да изкарат България от Европейския съюз. Но противниците на Кремъл все пак са в малцинство.\r\n„Мнозинството от българите са настроени доброжелателно към Русия. Те не са забравили приноса на нашата страна в освобождението от османска власт. В Българя действат партии, които могат да се нарекат проруски, преди всичко това се отнася за „Атака“. Консерваторите от това обединение са част от управляващата коалиция, което ограничава мястото за маневри на Борисов и влияе на неговата политика по отношение на Москва“, обобщава Кандел.Мост между Русия и САЩ\r\nРешението на България да се откаже от изгонването на дипломати повишава нейната тежест в геополитическата игра. На фона на противопоставянето между Москва и Вашингтон се формира търсене за компромисна позиция, която страната би могла да предложи, въздържайки се от резки ходове, както против Русия, така и против САЩ. Традиционна за тази роля претендира Австрия, на основание, че е неутрална и че  не е част от НАТО. Както София, така и Виена се възприема като мост между Изтока и Запада и е готова да стане посредник.\r\nСпоред мнението на заместник-директора на Центъра за политически технологии Алексей Макаркин, България по-трудно ще влезе в тази роля, тъй като балканската страна е много зависима от структурите на ЕС и НАТО. София няма опит в продължителното противопоставяне на чуждестранния натиск. „Към днешна дата, България обосновава своята гледна точка с позицията на ОЗХО (Организацията за забрана на химическите оръжия). Нейните експерти все още не са излезли с мнение. При всички случаи България е член на НАТО. Не можем да  я позиционираме като неутрален играч“, обобщи Макаркин.\r\nПревод и редакция:", "date": "2018.03.31", "title": "РИА Новости: САЩ и Великобритания изискват изгонване на дипломати. България отказва"}
{"url": "http://www.focus-news.net/news/2018/03/31/2506394/26-mln-leva-pomoshti-sa-izplateni-ot-direktsiya-sotsialno-podpomagane-varna-prez-fevruari.html", "text": "2,673 млн. лева помощи са изплатени от Дирекция „Социално подпомагане“ – Варна през февруари. Това каза в интервю за Радио „Фокус“ – Варна Адриана Григорова, директор на Дирекция „Социално подпомагане“ – Варна. „Най-голям е относителният дял на помощите, които дирекцията отпуска на основание Закона за семейни помощи за деца и Правилника за неговото приложение, които представляват 73% от всички средства, отпуснати през месеца“, допълни Адриана Григорова. След средствата, отпуснати по Закона за семейни помощи за деца, по финансов показател се нареждат помощите по Закона за интеграция на хора с уврежданията, средствата за медицински изделия, помощни средства, приспособления и съоръжения. „На следващо място по финансови показатели са помощите, отпускани по Закона за социално подпомагане. Най-малък е относителният дял на помощите, които дирекцията отпуска на основание Закона за закрила на детето“, посочи Адриана Григорова.\r\nМарияна ВАЛЕНТИНОВА", "date": "2018.03.31", "title": "2,6 млн. лева помощи са изплатени от Дирекция „Социално подпомагане“ – Варна през февруари"}
{"url": "http://www.focus-news.net/news/2018/03/31/2506397/reuters-rim-privika-poslanika-na-parizh-sled-kato-frenski-granichni-sluzhiteli-navlyazoha-v-klinika-za-migranti-na-italianska-teritoriya.html", "text": "Посланикът на Париж бе привикан в Министерството на външните работи на Италия във връзка с инцидент, при който френски гранични служители са навлезли в клиника, ръководена от неправителствена организация, която се грижи за мигрантите, опитващи се да пресекат Алпите, предава Reuters.\r\nИнцидентът, разиграл се в петък, разгневи много политици в Рим, някои от които го определиха като явно нарушение на италианската територия. От външнополитическото ведомство на средиземноморската държава съобщиха в изявление, че са предали „твърдия протест на правителството на Рим за поведението на френските митнически служители, което е неприемливо“. \r\nНеправителствената организация „Дъга за Африка\" заяви, че в петък вечер французите са довели мигрант от Нигерия в клиниката и са настояли да му бъде направен тест на урината, тъй като са го заподозряли за трафик на наркотици. \r\nВъншното министерство на Италия заяви, че по-рано този месец Франция е била информирана, че клиниката, която се намира в гарата на граничното градче Бардонечия, се използва за хуманитарни цели и поради тази причина не е разрешен достъп на полиция. \r\nВ разказа си за инцидента френските митнически служби твърдят, че са получили писмено съгласие от нигериеца за теста, а НПО е позволила той да бъде направен в клиниката.  Тереза Герова", "date": "2018.03.31", "title": "Reuters: Рим привика посланика на Париж, след като френски гранични служители навлязоха в клиника за мигранти на италианска територия"}
{"url": "http://www.focus-news.net/news/2018/03/31/2506398/shumen-bogata-praznichna-programa-organizirat-vav-veliki-preslav-na-velikden.html", "text": "С множество събития ще бъде отбелязан Великден във Велики Преслав. Това съобщиха от Общината. На 9 април в 08:00 часа ще бъде отслужено утринно богослужение в храм „Св. Архангел Михаил“. След това програмата ще продължи с празнична Великденска литургия от 09:00 часа, отново в храм „Св. Архангел Михаил“. В 11:00 часа, на централния градски площад, своите великденски поздравления ще поднесат Варненския и Великопреславски митрополит Йоан, и  кметът д-р Александър Горчев. Ще бъдат осигурени традиционните великденски яйца и козунаци, а пенсионерските клубове и читалищата от общината ще участват във Великденски базар с типични за Великден кулинарни изкушения. След поздравленията ще стартира и концерт-спектакъл на Професионален фолклорен ансамбъл „Странджа“ – Бургас.", "date": "2018.03.31", "title": "Шумен: Богата празнична програма организират във Велики Преслав на Великден"}
{"url": "http://www.focus-news.net/news/2018/03/31/2506396/motosezonat-zapochna-s-zhertvi-obzor.html", "text": "Тежки инциденти с жертви белязаха началото на мотосезона. 39-годишен моторист загина на място, след като се е блъснал в паркиран автомобил на бул. „Княгиня Мария Луиза“ в Пловдив тази сутрин. \r\nПо-късно при катастрофа на пътя Бяла-Русе 25-годишен моторист също загуби живота си. Инцидентът е станал към 9.45 часа. На пътя Бяла-Русе мотористът е застигнал товарен автомобил, пътувал в същата посока – към Русе. На около 2 км след разклона за Две могили, в района на паркинга Мидата, по неизяснени засега причини, при изпреварване, 25-годишният моторист се е ударил в ТИР-а и от удара е загинал на място. На мястото е извършен оглед. Движението в района се регулира от органите на Пътна полиция.\r\nВ друг инцидент пътя между Асеновград и село Бачково пострада 38-годишен моторист. Около 9.50 часа мотоциклет \"Сузуки\" със старозагорска регистрация е навлязъл в лентата за насрещно движение и се е ударил челно в лек автомобил с пловдивска регистрация. 38-годишният моторист е откаран в болница с травми. \r\nМеждувременно хиляди мотористи от цялата страна се включват в откриването Мотосезон 2018 под надслов „Не на агресията на пътя”. Освен в София той ще бъде официално открит в още няколко града в страната, сред които Пловдив, Казанлък, Стара Загора и други. Организаторите и МВР призовават всички водачи на автомобили и мотори да шофират с повишено внимание, съобразена скорост, да проявяват толерантност на пътя и да не предприемат рискови маневри.", "date": "2018.03.31", "title": "Мотосезонът започна с жертви (ОБЗОР)"}
{"url": "http://www.focus-news.net/news/2018/03/31/2506399/plovdiv-narodna-biblioteka-ivan-vazov-shte-predstavi-izlozhba-ot-reproduktsii-na-hudozhnika-boris-georgiev.html", "text": "Народна библиотека „Иван Вазов“ в Пловдив ще представи изложба от репродукции на художника Борис Георгиев. Това каза за Радио „Фокус“ – Пловдив Йохан Девлетян от отдел „Връзки с обществеността“ на културната институция. По думите му изложбата ще се открие на 2 април в Изкуствотеката на библиотеката, като ще може да се види до 13 април. „Борис Георгиев е роден през 1888 година във Варна. Изучава изобразително изкуство и е определян като художник-толстоист и пътешественик. Животът и творчеството му го отвеждат в различни краища на света и го срещат с изключителни личности. Член е на Дружеството за поощряване на изкуствата в Санкт Петербург, ръководено от Николай Рьорих. През 1922 година се среща с Петър Дънов и му прави един от знаковите портрети. През 1928-ма се запознава с Айнщайн и между тях възниква сериозно приятелство. Борис Георгиев рисува портрет на световния учен, а той му помага за организиране на изложба в Берлин. Пътуванията му дават възможност да се срещне отблизо с Махатма Ганди, Рабиндранат Тагор Джавахарвал Неру и други. На някои от тях рисува портрети. Портрети прави и на български имена като Теодор Траянов, Мара Белчева и други. Умира през 1962 година в Рим“, разказа Йохан Девлетян. Той допълни, че освен репродукции, изложбата ще включва книги и албуми, свързани с личността и творчеството на Борис Георгиев. На 13 април от 17.00 часа слово за художника ще произнесе проф. Константин Златев.\r\nТони МИХАЙЛОВ", "date": "2018.03.31", "title": "Пловдив: Народна библиотека „Иван Вазов“ ще представи изложба от репродукции на художника Борис Георгиев"}
{"url": "http://www.focus-news.net/news/2018/03/31/2506404/sitel-makedoniya-turisticheskiyat-sezon-v-ohrid-zapochna-po-rano-balgarite-sa-sred-nay-mnogobroynite-grupi-posetiteli.html", "text": "Тази година туристическият сезон в Охрид започна по-рано от обикновено – градът е пълен с гости за Католическия Великден. Най-многобройни са посетителите от Гърция, Албания, България, Турция и Косово, които се радват на разходки из старата част на града и културно-историческите забележителности, предава скопският телевизионен канал „Сител“.\r\nПредставителите на бранша припомнят, че сезонът на брега на Охридското езеро започва през април, когато идват туристите от Белгия и Дания. Основният туристически център на югозападната ни съседка успява да привлича гости и след летния сезон, който започва от април и продължава до края на октомври, но са необходими допълнителни усилия, за да бъдат задържани туристите. Тереза Герова", "date": "2018.03.31", "title": "„Сител“ (Македония): Туристическият сезон в Охрид започна по-рано, българите са сред най-многобройните групи посетители"}
{"url": "http://www.focus-news.net/news/2018/03/31/2506401/deutsche-welle-spored-federalnata-kriminalna-sluzhba-v-germaniya-ima-okolo-760-potentsialno-opasni-islyamisti.html", "text": "По данни на Федералната криминална служба на Германия в страната има около 760 потенциално опасни ислямисти, предава Deutsche Welle.\r\nСъгласно разпространената от службата информация, около половината от тези лица се намират на територията на Германия, 153-ма са по арест, а останалите са напуснали страната, за да се присъединят към редиците на „Ислямска държава“ и други терористични организации. Към началото на военните действия в Сирия през 2012 г. броят на считаните за потенциално опасни ислямисти е бил 980 души.\r\nНа фона на засилената ислямистка заплаха Федералната криминална служба констатира отслабване на терористичната опасност, произтичаща от десните екстремисти и крайно левите. Ако в първата група за потенциално опасни се считат 26 души, то във втората те са само двама. Тереза Герова", "date": "2018.03.31", "title": "Deutsche Welle: Според Федералната криминална служба в Германия има около 760 потенциално опасни ислямисти"}
{"url": "http://www.focus-news.net/news/2018/03/31/2506400/a1-on-makedoniya-amerikanski-bezpilotni-samoleti-shte-badat-razpolozheni-v-baza-v-gratskiya-grad-larisa.html", "text": "През месец май се очаква американски безпилотни самолети да бъдат разположени в база на Военновъздушните сили на Гърция в град Лариса, предава скопският телевизионен канал A1 On.\r\nОт редакцията поясняват, че преговорите за изпращането на дроните са започнали в края на 2013 г., като уточняват, че първоначално САЩ са настоявали да използват гръцка база на остров Крит. \r\nПравното основание за искането се съдържа в таен меморандум за сътрудничество, подписан между двете страни през 1992 г., и в някои от повече от сто споразумения между Атина и Вашингтон за сътрудничество в областта на отбраната. Окончателното споразумение по този въпрос не се нуждае от ратификация от парламента, а Министерството на външните работи е дало политическо разрешение.\r\nПрез последните седмици инфраструктурата на Лариса е трансформирана под наблюдение на американски експерти. Стационирането на американските дрони MQ-9 Reaper ще позволи събирането на информация, наблюдение и разузнаване в един от чуствителните стратегически региони и се очаква да даде нов тласък на гръцко-американската военно сътрудничество, отбелязва скопската медия. \r\nИдеята за разполагане на безпилотните самолети по всяка вероятност е била обсъдена и от американския помощник-държавен секретар за Европа и Евразия Уес Мичъл, по време на неговите последни разговори в Атина с представители на правителството и на министерствата на външните работи и на отбраната. Източници твърдят, че в Атина американският дипломат е споменал, че в бъдеще е възможно да се прехвърли част от оборудването от турската база „Инджирлик“ в Гърция.\r\nПентагонът смята за необходимо да засили ролята на Гърция в региона. В допълнение към тази цел е и модернизацията на 85-те американски самолети F-16, които са част от ВВС на южната ни съседка, въпреки че според правителствени източници основен инициатор за нея е гръцкият министър на отбраната Панос Каменос.\r\nВ същото време американската страна смята, че компанията „Гръцка авиационна промишленост\" (ЕАВ) би могла да осъществява ремонт на самолети и хиликоптери дори и на други страни от региона, например, от Близкия изток и Северна Африка.\r\nИнформацията бе разкрита на фона на изострените отношения между Гърция и Турция от една страна, а от друга – между Вашингтон и Анкара..Тереза Герова", "date": "2018.03.31", "title": "A1 On (Македония): Американски безпилотни самолети ще бъдат разположени в база в гръцкия град Лариса"}
{"url": "http://www.focus-news.net/news/2018/03/31/2506402/nova-makedoniya-zhitelite-na-nish-izlyazoha-na-protest-sreshtu-reshenieto-yurisdiktsiyata-na-letishte-konstantin-veliki-da-bade-predadena-na-belgrad.html", "text": "Над две хиляди жители на Ниш се събраха на протест в следобедните часове на събота с настояване юрисдикцията на летище „Константин Велики\" да бъде върната на града, като изискаха оставката на кмета и на общинския съвет, които взеха решение летището да бъде „подарено“ на правителството в Белград, отбелязва скопската електронна медия „НОВА“.\r\nСпоред Милош Бошкович, един от организаторите на демонстрацията, „целта на този протест е да изпрати ясно послание, че жителите на Ниш няма да толерират тази арогантност на централните и градските власти. Фактът, че правителството спечели изборите, не означава, че то може да прави това, което му дойде на ум, без да слуша гласа на своите граждани\". \r\nПротестът, който започна в 17 часа, приключи със скандирания „Оставка, оставка\", а участниците хвърляха хартиени самолети към кметството в града. Демонстрациите ще продължат и в неделя. \r\nНепосредствено преди протеста от Министерството на строителството, транспорта и инфраструктурата обявиха, че ще продължат да инвестират в оборудването и развитието на летище „Константин Велики\". Крайната цел е летището да се превърне в център на въздушния трафик в региона – нещо, което не би могло да бъде реализирано без инвестициите на министерството и на правителството на Сърбия.Тереза Герова", "date": "2018.03.31", "title": "„НОВА“ (Македония): Жителите на Ниш излязоха на протест срещу решението юрисдикцията на летище „Константин Велики“ да бъде предадена на Белград"}
{"url": "http://www.focus-news.net/news/2018/03/31/2506406/trt-world-pravitelstvoto-na-turtsiya-shte-safinansira-vazstanovyavaneto-na-osmanska-dzhamiya-v-razgrad.html", "text": "500-годишната Ибрахим Паша джамия, най-големият все още съществуващ архитектурен обект от времето на Османската империя на Балканите, ще бъде реставрирана и отворена като част от мултимилиарден проект, предава турският телевизионен канал TRT World.\r\nОсманската джамия в българския град Разград ще бъде отворена за молитви, след като реставрацията е завършена.\r\nНа територията на България има голям брой джамии, исторически турски бани (хамами) и редица други исторически сгради, които имат нужда от реставрация. Общо 27 джамии от османския период в страната чакат своята реставрация, отбелязва медията.Тереза Герова", "date": "2018.03.31", "title": "TRT World: Правителството на Турция ще съфинансира възстановяването на османска джамия в Разград"}
{"url": "http://www.focus-news.net/news/2018/03/31/2506405/ria-novosti-nyakolko-dushi-sa-v-neizvestnost-sled-svlichane-na-lavina-v-shveytsariya.html", "text": "Няколко души са в неизвестност след свличане на лавина в швейцарския кантон Вале, предава РИА Новости, като се позовава на местни медии.\r\nИнцидентът се е случил недалеч от курорта Фишералп. Уточнява се, че са изпратени спасители да издирват изчезналите под  снега туристи. По първоначални данни става въпрос за група от петима скиори. Говорителят на полицията в кантона Матиас Фолкен, операцията по издирването им е затруднена от метеорологичните условия.Тереза Герова", "date": "2018.03.31", "title": "РИА Новости: Няколко души са в неизвестност след свличане на лавина в Швейцария"}
{"url": "http://www.focus-news.net/news/2018/03/31/2506361/voenniyat-ministar-na-sarbiya-hashim-tachi-shte-lazi-pred-srabskata-armiya.html", "text": "Министърът на отбраната на Сърбия Александър Вулин отправи заплаха срещу косовския президент Хашим Тачи, предава базираното в Прищина албанско електронно издание Gazeta Express.\r\nВулин заяви, че по време на предишната война Тачи е „бягал пред“ сръбската армия, а следващия път „той ще лази пред сръбската армия, ако се наложи“.\r\n„Що се отнася до нечуваната смелост на Тачи, последният път той бягаше пред Югославската армия. Следващият път ще лази преди сръбската армия, ако се наложи“, заяви Вулин. Неговата реакция дойде, след като косовският президент заяви, че изявленията на сръбския му колега Александър Вучич относно това, че ще изпрати сръбската армия в Косово „са празни приказки“. \r\nИзданието припомня, че отношенията между Сърбия и Косово се обтегнаха, след като в понеделник косовската полиция арестува директора на сръбската парламентарна Канцелария за Косово и Метохия Марко Джурич, който, както пише Gazeta Express, влезе нелегално на територията на Косово.\r\nПревод и редакция:", "date": "2018.03.31", "title": "Военният министър на Сърбия: Хашим тачи ще лази пред сръбската армия"}
{"url": "http://www.focus-news.net/news/2018/03/31/2506403/redzhep-tayip-erdogan-koy-kaza-na-kosovskiya-premier-da-zashtitava-teroristii.html", "text": "Държавният глава на Турция Реджеп Тайип Ердоган отправи остри думи срещу министър-председателя на Косово Рамуш Харадинай заради освобождаване от длъжност на вътрешния министър и директора на разузнаването, предава Anadolu Agency.\r\nВ изказване по време на конгрес на „Партия на справедливостта и развитието“ (ПСР) в квартал „Пендик“ в Истанбул Ердоган разкритикува Харадинай. „По чии указания предприе тази стъпка?“, попита Ердоган.\r\nСпоменавайки, че Турция е втората страна, която признава независимостта на Косово през 2008 г., след САЩ, той добави: „Кога започнахте да защитавате тези, които извършиха преврат в Република Турция?\", след което увери, че ще бъде поискана сметка за тези действия. \r\nВ сътрудничество с косовското разузнаване, в четвъртък членове на МИТ арестуваха шестима души, за които се предполага, че отговорят за дейността на ФЕТО на Балканите. Те бяха предадени на Турция. Тереза Герова", "date": "2018.03.31", "title": "Реджеп Тайип Ердоган: Кой каза на косовския премиер да защитава терористи?"}
{"url": "http://www.focus-news.net/news/2018/03/31/2506376/yeni-safak-i-naselenieto-na-idlib-ofitsialno-prizova-turtsiya-da-poeme-kontrola-nad-provintsiyata.html", "text": "Жителите на сирийската северозападна провинция Идлиб призоваха Турция да ги спаси от терора и организираха демонстрация по улиците на Сарахиб, с искане Въоръжените сили на Турция (ВСТ) да влязат в техния град и да възстановят мира след успешните операции на турската армия „Щита на Ефрат“ и „Маслинова клонка“ в Северна Сирия, пише турското издание Yeni Safak.\r\nМестния съвет на Идлиб излезе с официален призив провинцията да мине под покровителството на ВСТ.\r\nИзданието уточнява, че Турция вече установи седем наблюдателни пункта във въпросната провинция като част от споразумението за деескалация, постигнато между Москва, Техеран и Анкара.\r\nДемонстрациите, според данните на Yeni Safak, бързо са се разпространили из целия регион и протестиращите са изразили мнение, че военните операции на Турция в Северна Сирия са „легитимни“.\r\nМитингите в градовете Тадиф и Джарабулус, в хода на които населението призова ВСТ да се намесят и да прочистят региона от терористични елементи са били проведени едновременно, пише турското издание, като уточнява, че подобни демонстрации са проведени и в град Ал Баб в навечерието на операция „Щита на Ефрат“.\r\nСирийците в град Манбидж, продължава Yeni Safak, който е окупиран от подкрепяните от САЩ терористи от Работническата партия на Кюрдистан (ПКК), също призоваха за „спешна операция“ на Турция за прочистване на района от терористични елементи.\r\nПревод и редакция:", "date": "2018.03.31", "title": "Yeni Safak: И населението на Идлиб официално призова Турция да поеме контрола над провинцията"}
