{"url": "http://www.focus-news.net/news/2017/10/07/2444079/afp-ispanskiyat-premier-predupredi-che-obyavyavaneto-na-nezavisimost-na-kataloniya-nyama-da-dovede-do-nishto.html", "text": "Министър-председателят на Испания Мариано Рахой предупреди, че централното правителство на Испания ще направи така, че всякакво обявяване на независимост от страна на каталонските власти няма да има ефект, предава AFP, позовавайки се на публикация в испанското издание El Pais.\r\n“Правителството ще направи така,  че всякакво обявяване на независимост няма да доведе до нищо“, зави той, в първото си интервю за вестник след референдума за независимот на Каталония, проведен на 1 октомври.\r\nПревод и редакция:", "date": "2017.10.07", "title": "AFP: Испанският премиер предупреди, че обявяването на независимост на Каталония „няма да доведе до нищо“"}
{"url": "http://www.focus-news.net/news/2017/10/07/2444048/tass-ruskite-spetsialisti-zavarshiha-razrabotkata-na-noviya-rlk-za-lokalizirane-na-vrazheski-ognevi-pozitsii-yastreb-av.html", "text": "В Русия завърши разработката на новия радиолокационен комплекс (РЛК) за локализация на вражески огневи позиции „Ястреб-АВ“, за който се твърди, че превъзхожда предишните си аналози, предава ТАСС. Тази информация бе съобщена от заместник-министъра на отбраната на Русия генерал Дмитрий Булгаков.\r\n„Към настоящия момент завърши разработката на бъдещия радиолокационен комплекс за локализация на вражески огневи артилерийски позиции, както и корекция на огъня на собствената артилерия, „Ястреб-АВ“. По тактико-техническите си характеристики той превъзхожда в пъти наличните на въоръжение в руската армия и чуждестранните въоръжени сили аналози“, заяви той. Симеон Миланов", "date": "2017.10.07", "title": "ТАСС: Руските специалисти завършиха разработката на новия РЛК за локализиране на вражески огневи позиции „Ястреб-АВ“"}
{"url": "http://www.focus-news.net/news/2017/10/07/2444049/afp-ruskata-politsiya-zadarzha-66-demonstranti-v-sankt-peterburg.html", "text": "Руската полиция прекрати опозиционно мероприятие в Санкт Петербург, задържайки 66 души, които излязоха на протест срещу правителството, предава AFP , позовавайки се на група за мониторинг.\r\nГоворителят на групата „ОВД-инфо“ Артьом Платов заяви, че във втория по-големина град на Русия е имало поне 66 ареста на хора, които са излезли на протести на днешната дата, когато президентът Путин има рожден ден. Симеон Миланов", "date": "2017.10.07", "title": "AFP: Руската полиция задържа 66 демонстранти в Санкт Петербург"}
{"url": "http://www.focus-news.net/news/2017/10/07/2444050/vidin-poveche-ot-5-km-e-kolonata-ot-avtomobili-na-gkpp-dunav-most-vidin-na-izhod-ot-stranata.html", "text": "Повече от 5 км е колоната от автомобили на границата с Румъния на ГКПП \"Дунав мост - Видин\", на изход от страната. Това съобщи слушател на Радио \"Фокус\".", "date": "2017.10.07", "title": "Видин: Повече от 5 км е колоната от автомобили на ГКПП \"Дунав мост - Видин\", на изход от страната"}
{"url": "http://www.focus-news.net/news/2017/10/07/2444051/militarycom-amerikanskiyat-udk-ivo-dzhimashte-uchastvat-v-operatsiya-po-izdirvane-i-spasyavane-sled-kato-uraganat-neytdostigne-bregovete-na-sasht.html", "text": "Американският универсален десантен кораб „Иво Джима“, както и транспортния „Ню Йорк“ ще участват във федералната реакция на урагана „Нейт“, който се очаква да застигне бреговете на САЩ, предава порталът military.com .\r\nДвата кораба, на които са натоварени елементи от 26-ти експедиционен отряд на морските пехотинци от Северна Каролина, ще напуснат пристанището в Мейпорт днес, за да се подготвят за операция по издирване и спасяване на евентуални жертви от урагана. Това заявиха от американското Министерство на отбраната.\r\nКметът на Ню Орлиънс Мич Ландрю каза следното:\r\n„Инструктирал съм всички департаменти и агенции да започнат с изпълнението на извънредните планове. Няма причина за паника, а причина за подготовка.“ Симеон Миланов", "date": "2017.10.07", "title": "Military.com: Американският УДК „Иво Джима“ще участват в операция по издирване и спасяване, след като ураганът „Нейт“достигне бреговете на САЩ"}
{"url": "http://www.focus-news.net/news/2017/10/07/2444052/dots-pavel-georgiev-i-prez-nastoyashtiya-sezon-e-raboteno-po-izyasnyavane-na-detayli-ot-konstruktsiyata-na-dalbokiya-kladenets-vav-vatreshniya-grad-na-pliska.html", "text": "И през настоящия сезон е работено по изясняване на детайли от конструкцията на дълбокия кладенец във Вътрешния град на Плиска. Това каза пред Радио „Фокус“- Шумен доц. Павел Георгиев, ръководител на проучването. Изследванията са били на около 5 метра височина по венеца на каменния градеж на съоръжението, тъй като в дълбочина градежът е силно обрушен и има опасност от сриване на руините. Доц. Георгиев посочи, че при разкриването на кладенеца вече са достигнали дълбочина от над 11 метра. „Стана много рисково да се работи на тази дълбочина с наличната работна ръка и с финансиране, което е недостатъчно за такава тежка задача“, обясни доц. Георгиев. Той припомни, че кладенецът е открит през 2010 година, при първата кампания разкопки в рамките на големия изкоп в центъра на малкото дървено укрепление и през всеки археологически сезон се извършва постепенното му проучване. „Кладенецът е много голям, със страна 2 метра, с квадратна форма на шахтата, дълбочината му сигурно е над 15 метра, а вероятно и много повече“, заяви доц. Георгиев. Той добави, че освен шахтата за изворни води в съседство е имало и втора. Тя е събирала водите от по-горните водоносни слоеве при високи подпочвени води, проливни дъждове, обилен снеговалеж, обилно снеготопене и т.н. „Така освен кладенец, това съоръжение представлява и резевоар или цистерна, която е осигурявала огромно количество вода за жителите на Плиска от края на 10 век  и първата половина на 11 век“, каза доц. Георгиев. Той отбеляза, че като цяло археологическият сезон е успешен, работено е по разнообразни задачи и по всяка от тях има нова информация.\r\nИвелина ИВАНОВА", "date": "2017.10.07", "title": "Доц. Павел Георгиев: И през настоящия сезон е работено по изясняване на детайли от конструкцията на дълбокия кладенец във Вътрешния град на Плиска"}
{"url": "http://www.focus-news.net/news/2017/10/07/2444053/iran-daily-iran-zayavi-che-nyama-da-pozvoli-chuzhda-namesa-v-otbranitelnite-si-dela.html", "text": "Иран заяви, че няма да позволи чужда намеса в отбранителните си дела, предава Iran Daily .\r\n„Ще продължим с пълна сила политиките за засилване на отбранителния капацитет на нашата страна, и няма никога да позволим намеса на други в този сектор“, заяви говорителят на иранското МВнР Бахрам Касеми.\r\nТой добави, че Иран няма да приеме преговори за отбранителните и ракетните си програми, тъй като те са важни за военната сила на страната, предвид сложната ситуация в Близкия изток.\r\n„Нашите политики не са насочени срещу нито една страна. Нашите военни политики са изцяло за защитни цели. Те не са насочени и няма да бъдат насочени в нарушение на резолюция 2231 на Съвета за сигурност на ООН“, добави той. Симеон Миланов", "date": "2017.10.07", "title": "Iran Daily: Иран заяви, че няма да позволи чужда намеса в отбранителните си дела"}
{"url": "http://www.focus-news.net/news/2017/10/07/2444054/kyustendil-dvizhenieto-po-pat-iii-107-s-pastra-rilski-manastir-ot-km-22-do-km-23-se-izvarshva-v-edna-lenta-poradi-svlichane-na-skalna-masa.html", "text": "Движението по път III-107 с. Пастра-Рилски манастир, от км 22 до км 23 се извършва в една лента, поради свличане на скална маса. Това съобщиха от пресцентъра на Агенция \"Пътна инфраструктура\". Участъкът е сигнализиран с необходимите пътни знаци. Шофьорите да се движат с повишено внимание и съобразена скорост.", "date": "2017.10.07", "title": "Кюстендил: Движението по път III-107 с. Пастра-Рилски манастир, от км 22 до км 23 се извършва в една лента, поради свличане на скална маса"}
{"url": "http://www.focus-news.net/news/2017/10/07/2444055/bsp-signalizira-za-novi-rodninski-naznacheniya-v-darzhavni-strukturi-obzor.html", "text": "БСП сигнализира за нови роднински назначения в държавни структури. По време на пресконференция в централата на партията депутатът  от  ПГ на „БСП за България” Таско Ерменков представи информация за роднински назначения в „Булгаргаз”, „Булгартранзгаз”, Столична община  и Комисията за защита на конкуренцията (КЗК). По думите му бившият заместник-кмет на Столична община Юлия Ненкова, която сега е председател на КЗК е наследена от Ралица Стоянова, която е новият заместник-кмет на столицата. Той поясни, че Стоянова пък е сестра на Стоян Стоянов, който е началник на правен отдел в КЗК. Същевременно Ерменков обясни, че Георгица Стоянова - член на КЗК е съпруга на Владимир Малинов, който е началник на правен отдел в „Булгартранзгаз” ЕАД. „Дали тази връзка не е причина за едно неприятно за България събитие – процедура на ЕК срещу България по делото „Булгартрансгаз“, в която ЕК настоява той да бъде приватизиран“, попита народният представител. Той посочи и връзка между народния представител от ГЕРБ Снежана Дукова със сина й Илиян Дуков, който е член на Съвета на директорите в „Булгаргаз“ ЕАД. Таско Ерменков обяви, че БСП дава една седмица на ГЕРБ и чака премиерът да събере Изпълнителната комисия на ГЕРБ, която да реши кадровите проблеми. По думите му в БСП са получени вече над 100 сигнала от всички областни и общински градове. „Имаме цялата информация за схеми, за хранилки в общински и държавни предприятия. Крайно време е да се сложи край на този октопод – шуробаджанашките схеми, с които крадат пари“, допълни Ерменков. Народният представител от ПГ на „БСП за България” Георги Свиленски призова премиерът Бойко Борисов да поиска вот на доверие от парламента, за да види колко от депутатите му го подкрепят, а колегата му Таско Ерменков изрази съмнение, че министър-председателят може да поиска вот на доверие след като не може да свика Изпълнителната комисия на партията.\r\nДеница КИТАНОВА", "date": "2017.10.07", "title": "БСП сигнализира за нови роднински назначения в държавни структури (ОБЗОР)"}
{"url": "http://www.focus-news.net/news/2017/10/07/2444056/inzh-slavi-bogutev-dgs-asenovgrad-pod-1-e-nezakonnata-sech-na-darvesina-v-rayona-i-tya-e-osnovno-v-zimnite-mesetsi.html", "text": "Под 1 % е незаконната сеч на дървесина в района на Асеновград и тя е основно в зимните месеци. Това каза за Радио „Фокус“ – Пловдив директорът на Държавното горско стопанство в Асеновград инж. Слави Богутев. По думите му незаконната сеч е със символични стойности поради добре устроеното и работещо в тази насока законодателство. „Действащите закони спомагат за драстичното намаляване на нерегламентирания дърводобив. Нарушителите се откриват бързо и им се съставят съответните актове за нарушение. Криминализирането на незаконната сеч също спомага за огромния спад в броя на нарушенията“, коментира инж. Слави Богутев. Той посочи, че незаконна сеч се регистрира в ниската част на Асеновград, предимно в студените месеци. „Нерегламентираният дърводобив се извършва предимно от ромско население, но е в символични количества – основно съхнещи или паднали дървета в частна и общинска собственост“, каза още Богутев.\r\nДиректорът на Държавното горско стопанство в Асеновград отбеляза, че съхнещите насаждения и тяхното бързо усвояване представляват голям проблем. „Ако тази дървесина не бъде усвоена, погледнато от всички страни, това си е загуба“, категоричен е Богутев.\r\nТой напомни на желаещите да се снабдят с дърва за огрев, да следят дали дървесината е маркирана и придружена с необходимите документи. „Ако забележат, че дървесината не е маркирана и се превозва без нужните документи, да сигнализират на тел. 112. Сигналът ще постъпи при нас и ние ще извършим светкавична проверка“, призова инж. Слави Богутев. „Ние винаги се отзоваваме на сигнали от тел. 112 и правим бързи проверки. Целта е максимално опазване на горите от посегателства“, заяви той.\r\nТони МИХАЙЛОВ", "date": "2017.10.07", "title": "Инж. Слави Богутев, ДГС-Асеновград: Под 1 % е незаконната сеч на дървесина в района и тя е основно в зимните месеци"}
{"url": "http://www.focus-news.net/news/2017/10/07/2444057/gabrovo-evropeyska-sedmitsa-na-programiraneto-zapochna-v-regionalna-biblioteka-aprilov-palauzov.html", "text": "Дните от 7 до 22 октомври са обявени за Европейска седмица на програмирането. Регионална библиотека „Априлов-Палаузов“ се присъединява като помага на децата да направят своите първи стъпки в програмирането по един интересен и забавен начин, съобщават от библиотеката.\r\nРоботът „Финч“ е нов вид робот за обучение по компютърни науки, провокиращ въображението на децата. Разработен е специално с образователна цел и е въведен от четири години в обучението по програмиране в училищата в САЩ. Дизайнът и функционалността му са резултат от четиригодишно проучване на института Carnegie Mellon. Предназначен е да подпомага овладяването на редица езици за програмиране.\r\nНа 10 октомври от 14.30 часа в залата на Детския отдел всички, които се интересуват от роботика могат да посетят демонстрацията на клуб по роботика „Робопартънс“ – Габрово.\r\nЩе бъдат проведени пет безплатни обучения за работа с робота Финч – на 16, 17 и 20 октомври от 15.00 часа в компютърната зала на регионалната библиотека след предварително записване и на 18 и 19 октомври в Градска библиотека при НЧ „Пенчо Славейков“ – Трявна.\r\nГрупите включват десет участника на възраст от 7 до 12 години.", "date": "2017.10.07", "title": "Габрово: Европейска седмица на програмирането започна в Регионална библиотека „Априлов-Палаузов“"}
{"url": "http://www.focus-news.net/news/2017/10/07/2444058/veliko-tarnovo-izlozhba-na-sportni-vestnitsi-sreshti-s-avtori-i-konferentsiya-sa-chast-ot-programata-na-velikotarnovskata-biblioteka-prez-mesets-oktomvri.html", "text": "Изложба на спортни вестници, срещи с автори и конференция са част от програмата на РНБ „П. Р. Славейков“ във Велико Търново през месец октомври. Това съобщи за Радио „Фокус“ – Велико Търново зам.-директорът на великотърновската библиотека Калина Иванова. Тя посочи, че на 11 октомври, от 17.30 часа, във фоайето на Централната сграда ще бъде открита изложба на международни спортни вестници, събирани от Веселин Комитов. Той притежава богата колекция, не само от вестници, но и от уникални футболни сувенири, на която началото е поставено още през 1974 година. Преди три години колекционерът дари няколко пана с фотоси от различни футболни първенства на Регионалния исторически музей във Велико Търново.\r\nНа 12 октомври, от 17.30 часа  в читалнята на Централната сграда на библиотеката, посетителите ще имат възможност да се запознаят с новата книга на Светла Андреева „Добри, красиви, зли“.  Произведението ще бъде представено от проф. Радослав Радев. На 13 октомври, отново в читалнята на библиотеката, ще бъде открита Международна научна конференция „Фолклор и образование-актуално състояние и перспективи“. Събитието се организира от Педагогическия факултет на ВТУ „Св. св. Кирил и Методий“. Конференцията ще бъде открита от 14.00 часа. На 19 октомври ще се проведе среща-разговор и представяне на новата книга на Божидар Савов – „100 известни личности от българското масонство“.\r\nНадежда КРЪСТЕВА", "date": "2017.10.07", "title": "Велико Търново: Изложба на спортни вестници, срещи с автори и конференция са част от програмата на великотърновската библиотека през месец октомври"}
{"url": "http://www.focus-news.net/news/2017/10/07/2444059/rayka-hristova-rb-dimitar-talev-blagoevgrad-detsata-do-14-godini-chetat-nay-mnogo.html", "text": "Малките деца до 14 години четат най-много. Това каза за Радио ‘‘Фокус’’ – Пирин Райка Христова, директор на Регионална библиотека „Димитър Талев“-Благоевград. Тя уточни, че точно тази група читатели е два пъти по-голяма в сравнение с миналата година. По думите ѝ най-малките читатели четат основно книги, които са задължителни в училище и се изискват от учителите, а малко по-големите – от 11- до 14-годишна възраст предпочитат да четат най-новите фентъзи романи, в които има вещици, вампири, ужаси и т.н. „Има един луфт от децата между 14 и 18 години, който трябва да се обере и трябва да направим всичко възможно, за да привлечем отново тези деца, тъй като за момента тази група читатели е напълно загубена“, допълни Христова. Според нея вероятно това са основните интернет потребители\r\nЛора КАЛЧЕВА", "date": "2017.10.07", "title": "Райка Христова, РБ „Димитър Талев“-Благоевград: Децата до 14 години четат най-много"}
{"url": "http://www.focus-news.net/news/2017/10/07/2444060/daily-sabah-redzhep-taiyp-erdogan-i-emanyuel-makron-sa-obsadili-situatsiyata-v-siriya-i-irak.html", "text": "Турският президент Реджеп Таийп Ердоган и френския му колега Еманюел Макрон са провели телефонен разговор, по време на който са обсъдили текущата ситуация в Ирак и Сирия, пише турското издание Daily Sabah.\r\nДвамата са изказали гледните си точки за последните събития в региона и са изразили желанието си за развиване на двустранните отношения между Турция и Франция.\r\nСпоред източник от администрацията на турския президент, по време на разговора, Ердоган и Макрон са се съгласили за важността от запазване на териториалния интегритет на Ирак и Сирия.\r\nПо-рано днес, Ердоган заяви, че Турция няма да допусне „операция“ срещу териториалния интегритет на съседите си и обяви, че е в ход \"голяма операция\" на турските въоръжени сили в сирийската провинция Идлиб.\r\nПревод и редакция:", "date": "2017.10.07", "title": "Daily Sabah: Реджеп Таийп Ердоган и Еманюел Макрон са обсъдили ситуацията в Сирия и Ирак"}
{"url": "http://www.focus-news.net/news/2017/10/07/2444061/plovdiv-istoricheskiyat-muzey-v-asenovgrad-izvarshva-arheologicheski-prouchvaniya-na-srednovekovna-krepostna-stena-razkrita-pri-deynosti-po-izpalnenie-na-vodniya-tsikal.html", "text": "Историческият музей в Асеновград извършва археологически проучвания на средновековна крепостна стена, разкрита при дейности по изпълнение на Водния цикъл на ул. „Съединение“. Това каза за Радио „Фокус“ – Пловдив Запрянка Кръстева, научен ръководител на разкопките и уредник в музея. По думите й екипът проучва терен около 70 квадратни метра. „Разкри се част от средновековна крепостна стена от времето на Григорий Бакуриани, ограждала средновековния град Станимахос. Крепостният зид е с размери 3 метра височина и около 2 метра широк в основата си, като е изграден от ломен речен камък. При разкопките са разкрити още три зида, също изградени от ломен камък, споен с калов разтвор. Предполага се, че те са били част от помощни помещения, разположени във вътрешното крепостно пространство“, обясни Запрянка Кръстева. Научният ръководител на археологическите проучвания посочи, че екипът се е натъкнал и на фрагментирана средновековна керамика – битова и строителна. „Битовата керамика е кухненска и трапезна. Трапезната датира от 12-14 век и е украсена с техниката „sgraffito, характерна с луксозната си изработка и вид. Открихме и един пръстен, изработен от мед и е инкрустиран с ценен планински кристал”, каза още Запрянка Кръстева. По думите й тепърва предметите ще бъдат идентифицирани, след което ще останат във фондовете на Историческия музей в Асеновград.\r\n„Предстои да се направи архитектурно и геодезическо заснемане на обекта. Очакваме комисия с експерти от Министерство на културата, които да приемат обекта, той да бъде консервиран, след което да се освободи за извършване на дейностите по Водния цикъл“, обясни археологът от Историческия музей в Асеновград Запрянка Кръстева.\r\nТони МИХАЙЛОВ", "date": "2017.10.07", "title": "Пловдив: Историческият музей в Асеновград извършва археологически проучвания на средновековна крепостна стена, разкрита при дейности по изпълнение на Водния цикъл"}
{"url": "http://www.focus-news.net/news/2017/10/07/2444062/burgas-obshtinata-organizira-parvenstvo-po-futzal-za-sezon-2017-2018-g.html", "text": "Община Бургас организира първенство по футзал за сезон 2017-2018 г., съобщиха от пресцентъра на Общината. След добрите изяви на бургаските отбори на национално ниво по минифутбол и плажен футбол, започна и развитието на и футбола в зала. Областният съвет на БФС-Бургас, съвместно с Община Бургас, организират първенство по футзал за сезон 2017-2018 г. Срещите ще се проведат в спортна зала „Никола Станчев“ в комплекс „Меден рудник“. Техническа конференция с представители на отборите ще се проведе на 19 октомври от 17.00 часа в сградата на Община Бургас. Подаването на заявки за участие ще става до 17 октомври в сградата на Областния съвет на БФС-Бургас или на телефон 056/ 810 089.", "date": "2017.10.07", "title": "Бургас: Общината организира първенство по футзал за сезон 2017-2018 г."}
{"url": "http://www.focus-news.net/news/2017/10/07/2443811/predstoyashti-sabitiya-v-stranata-za-7-oktomvri-agentsiya-fokus.html", "text": "***\r\nОт 09.00 часа в Народното събрание продължава вторият ден от научно-практическа конференция за правните проблеми по прилагането на Гражданския процесуален кодекс. Темата на конференцията е „Правни проблеми по прилагането на Гражданския процесуален кодекс. Възможните разрешения”.\r\n***\r\nОт 13.00 часа в централата на БСП ще се проведе пресконференция.\r\n***\r\nОт 13.00 до 17.00 часа в Институт „Конфунций“ ще се проведе Чи Енержи Фест.\r\n***\r\nОт 13.30 в зала „Мецанин“ в централата на КТ „Подкрепа“, президентите на национално представителните синдикални организации у нас - КНСБ и КТ „Подкрепа“, ще представят очакванията на хората на труда за ръста на доходите през 2018 г., както и възможните мерки за повишаването им. \r\n***\r\nОт 16.30 часа в Гьоте-институт Тине Мелцер, художничка и изследователка с фокус върху езика, ще изнесе лекция на тема „ПОЛИФОНИЯ – Образи в езика и да казваш, като показваш“. \r\n***\r\nОт 19.00 часа на Голяма сцена в Народния театър „Иван Вазов“ ще бъде отбелязан 70-годишният юбилей на Антон Радичев със специално представление, посветено на него. Големият български актьор Антон Радичев ще бъде отличен с най-високата награда на Министерството на културата – „Златен век“ с огърлие.\r\n***\r\nФестивалът „Чудесата на Индонезия 2017“, организиран от посолството на Република Индонезия в партньорство с българската Национална галерия, запознава за първи път жителите и гостите на София с културното и историческо наследство на Индонезия. Oт 7 октомври до 12 ноември 2017 в Двореца ще бъдат изложени живопис и скулптура от известни индонезийски автори от колекцията на Националната галерия на Индонезия. От 7 октомври до 26 ноември 2017 в Квадрат 500 ще бъде показана селекция от старинен и разнообразен ръчно изработен текстил (батик, икат, сонгкат, тенун), бижута и атрефакти. \r\n***\r\nОт 15.30 часа с дефиле на участниците пред паметника на Аристи Чорбаджака ще се открие Фолклорния фестивал „Маврудово хоро“. От 16.00 часа на пл. „Акад. Николай Хайтов“ ще започне надиграване между танцовите състави.\r\n***\r\nОт 10.00 часа под Пантеона в града за втора поредна година ще се проведе 5-километров семеен маратон. Мотото на инициативата е „Твоят километър е важен!“.\r\n***\r\nОт 12.00 до 13.30 часа в офиса на ПП ГЕРБ на ул. „Стефан Стамболов“ №3, народният представител д-р Даниела Дариткова ще проведe приемен ден. \r\n***\r\nФолклорно дефиле на клуба по български народни танци „Чанове“ ще премине през центъра на града.  Дефилето ще тръгне в 12.00 часа, тръгвайки от площад „Тройката“, ще премине по ул. „Александровска“ до сградата на Общината. Там от 13.00 часа публиката ще се състои концерт по повод 8-ия рожден ден на клуб „Чанове“.\r\n***\r\nОт 11.00 часа в Mall Варна, МУ-Варна ще проведе за втори път кампанията „Погрижи се за венците си!“.\r\n***\r\nОт 18.00 часа в Зала 1 на Фестивален и конгресен център – Варна ще бъде закрит 35-ият Фестивал на българския игрален филм „Златна роза”.\r\n***\r\nОт 11.00 часа в читалище „Искра“ ще гостува спектакълът на Държавен куклен театър „Георги Митев“ – Ямбол - „По заповед на щуката“.\r\n***  \r\nОт 10.00 часа в Голяма зала на Общината ще се проведе Концерт на Плевенско музикално училище. \r\n***\r\nВ 08.00 часа в ремонтираната църква „Св. Петка – Параскева“ във видинското село Драганица ще бъде отслужена празнична утреня. След нея Врачанският митрополит Григорий ще извърши специално богослужение, което се прави след основен ремонт и се нарича “чин на обновлението”.\r\n***\r\nОт 11.00 часа в залата на Симфониета Видин  ще бъде дадено началото на благотворителната кампания \"Нека да помогнем на едно българско семейство\",  подкрепена от Община Видин.\r\n***\r\nОт 17.30 часа в Огледална зала „Нели Божкова“ ще бъде представена новата книга на Рада Въртунинска  - „Моят едностаен свят“ , по повод нейната 85-годишнина. \r\n***\r\nОт 11.00 часа ще се състои тържествена церемония по откриване на академичната 2017/2018 година във Висшето училище по сигурност и икономика.\r\n***\r\nОт 14.00 часа в спортна зала „Строител“ ще се проведе баскетболен мач бенефис по случай 50-тия годишния юбилей на Цонка Вайсилова – една от именитите баскетболистки на Пловдив.\r\n***\r\nОт 14.00 часа пред паметника на командира на Родопския отряд ген. Стилиян Ковачев ще бъде почетена паметта на загиналите герои в Балканската война. \r\n***\r\nОт 10.00 часа в хотел „Света Екатерина“ в курорта Рибарица ще се проведе заключителна пресконференция по проект - „Общо бъдеще чрез образование за развитие”.\r\n***\r\nОт 10.30 часа на Централния пазар в града ще се проведе превърналия се вече в традиция Празник на плодородието.\r\n***\r\nВ салона на ПБНЧ „Еленка и Кирил Д. Аврамови 1856“ ще се проведе двудневен Пети Национален Фестивал на старата градска песен „Георги Бейков“ – Свищов 2017.\r\n***\r\nОт 09.00 часа в вала „Иван Вазов“ ще се проведе двудневен Международен турнир по тенис на маса. \r\n***\r\nОт 12.00 часа ще се проведе празник на село Подслон.\r\n***\r\nОт 17.00 часа в Драматичен театър ще бъде представена постановката „Укротяване на опърничавата“.", "date": "2017.10.07", "title": "Предстоящи събития в страната за 7 октомври (Агенция „Фокус“)"}
{"url": "http://www.focus-news.net/news/2017/10/07/2443812/pregled-na-nyakoi-ot-osnovnite-temi-v-svetovniya-pechat-agentsiya-fokus.html", "text": "Иранският външен министър Мохамад Джавад Сариф е заявил, че Техеран е готов да започне преговори, засягащи ракетната програма на страната, пише американският вестник The Hill. Според ирански източник, цитиран от Reuters, Сариф е казал пред представители на САЩ, Великобритания, Франция, Германия, Китай и Русия по време на среща миналия месец, че страната е готова да обсъди някои аспекти от ракетната си програма, но информацията относно това стана ясна едва в петък. От вестника напомнят, че този месец американският президент Доналд Тръмп трябва да реши, дали страната ще се оттегли от споразумението за ограничаване на ядрения потенциал на Техеран, налагайки по този начин икономически санкции върху страната. Тръмп нарече ядреното споразумение \"срам за САЩ\". \r\n*** Либийска въоръжена групировка обяви, че е извоювала победа срещу подкрепяни от Италия бойци, на които се плаща, за да спират мигрантския поток към Европа от крайбрежния град Сабрата, пише ливанското издание Daily Star Lebanon.\r\nОт „Кабинета за операции срещу „Ислямска държава“, създаден миналата година, с цел да изтласка бойците от „Ислямска държава“ в Сабрата, съобщиха, че са превзели града, побеждавайки групировките „Мъченикът Анас ал Дабаши“ и „Бригада 48“ в битка, продължила няколко седмици.\r\nПрез изминалото лято, Италия започна да налива средства в двете милиции, за да ги накара да се съгласят да спрат да подпомагат потока от плавателни съдове с мигранти и вместо това, да започнат да ги блокират.\r\nВсички тези групировки, номинално се под контрола на подкрепяното от ООН правителство на Националното съгласие, което приветства тези събития и ги определи като „позитивни“.\r\nХаосът в Либия, който се установи след премахването на дългогодишния ръководител на страната Муамар Кадафи през 2011 година, продължава и до днес.\r\n*** Директорът на ЦРУ Майк Помпео е гласен за вероятен наследник на изпадналия в немилост Държавен секретар Рекс Тилърсън, пише американското консервативно издание Washington Examiner.\r\nПрезидентът на САЩ е съгласен с назначаването на Помпео, който изнася ежедневни разузнавателни доклади в Белия Дом и дава съвети по широк спектър от политически въпроси, като имиграция, работата с Конгреса и др.\r\nОсвен това, президентът не мисли, че ръководителят на ЦРУ е позьор, добавят от изданието.\r\nТова се случва, след като отношенията между Тръмп и Тилърсън се влошиха през изминалото лято, като дори се появи информация, че Държавният секретар е нарекъл президента „идиот“ по време на заседание на съвета по националната сигурност на САЩ на 20 юли.\r\nТилърсън не отрече да е правил тези коментари, по време на пресконференция проведена по-рано тази седмица, докато Тръмп беше в Лас Вегас, за да се запознае на място с подробностите от масовия разстрел, който се случи там.\r\nВъпреки спекулациите за поредна промяна в кабинета на президента, Тръмп е наясно, че смяната на Тилърсън ще предизвика негативна реакция от пресата, а началникът на администрацията на Белия Дом Джон Кели се е противопоставил на предприемането подобен ход преди 2018 година, за да бъде запазена стабилността на кабинета.\r\n***Московската валутна борса планира да започне да обменя японски йени и турски лири срещу руски рубли през следващата година, заяви началникът на отдела за развитието на валутните пазари на борсата, пише турското издание Hurryiet.\r\nМосковската борса увеличава броя на валутите, с които може да се търгува, във връзка с амбициите на Кремъл да увеличи ролята на рублата на световните пазари.\r\nДмитрий Пискулов, отговарящ за развитието на валутните пазари, заяви, че борсата ще въведе двойката йена-рубла в началото на 2018 година. Двойката лира-рубла ще бъде въведена към средата на 2018 година.\r\nТой каза, че решението да се започне търговия с турската валута е резултат от „политически процес“ и пазарни нужди, тъй като Турция и Русия са търговски партньори.\r\n„Става въпрос за де-доларизацията на международната търговия и международните икономически отношения“, обясни Пискулов. На валутната борса в момента може да се търгува с руски рубли срещу долар, евро, британски паунд, швейцарски франк, китайски юани, беларуска рубла и казахстанско тенге.\r\n***", "date": "2017.10.07", "title": "Преглед на някои от основните теми в световния печат (Агенция \"Фокус\")"}
{"url": "http://www.focus-news.net/news/2017/10/07/2443813/voa-nikolas-maduro-se-sreshtna-s-turskiyat-prezident.html", "text": "Президентът на Венецуела се срещна в петък с турския си колега Реджеп Тайип Ердоган, съобщава Voice of America. Държавният глава на латиноамериканската държава бе приет в Анкара, като част от своето пътува в Европа. Двамата са обсъдили двустранните отношения и някои международни проблеми. Според информация от турското правителство, външните министри на двете държави също ще проведат разговор на четири очи помежду си. \r\nПред това Мадуро посети Русия и Беларус, където обсъди военно сътрудничество между Каракас и бившите съветски страни.   Цанко Цолов", "date": "2017.10.07", "title": "VOA: Николас Мадуро се срещна с турският президент"}
{"url": "http://www.focus-news.net/news/2017/10/07/2443814/daily-express-sgradata-na-agentsiya-frans-pres-be-evakuirana-zaradi-signal-za-bomba.html", "text": "Сградата на агенция “Франс прес“ бе евакуирана заради сигнал за бомба, пише британският вестник Daily Express. Предупреждението е дадено след анонимно телефонно обаждане в петък, в което е заявено, че „имате един час, в противен случай ще избухне“. В последствие органите на реда са евакуирали целия площад, на който се намира сградата. Сградата се проверява, като за момента няма открити заплахи.  Цанко Цолов", "date": "2017.10.07", "title": "Daily Express: Сградата на агенция „Франс прес“ бе евакуирана заради сигнал за бомба"}
{"url": "http://www.focus-news.net/news/2017/10/07/2443815/rossiyskaya-gazeta-signal-za-bomba-v-moskva-nad-100-dushi-sa-evakuirani.html", "text": "Над 100 души са евакуирани след сигнал за бомба в един от най-големите спортни комплекси в Москва, пише “Российская газета“. Полицията е изпразнила и проверила сградата, но не са намерени никакви експлозиви. Вестникът припомня, че петъчното обаждане е поредното от редица телефонни сигнали за бомба в последните няколко седмици в Русия. Органите на реда са получили над 130 фалшиви предупреждения. Сред жертвите на телефонните терористи са всички летища в руската столица, по-големите станции на градския транспорт, хотели и обществени сгради.  Цанко Цолов", "date": "2017.10.07", "title": "„Российская газета“: Сигнал за бомба в Москва, над 100 души са евакуирани"}
{"url": "http://www.focus-news.net/news/2017/10/07/2443816/opozitsiyata-se-usamni-v-saotvetstvieto-na-zakona-sreshtu-izpiraneto-na-pari-s-evropeyskite-direktivi-i-konstitutsiyata-ot-gerb-gi-obviniha-v-razgranichavane-ot-es-obzor.html", "text": "Парламентът прие на първо четене нов Закон срещу изпирането на пари, внесен от Министерски съвет. Законопроектът беше подкрепен от ГЕРБ, БСП и ДПС. Опозицията изказа критики до колко законопроектът е съобразен с европейските директиви и Конституцията. Със закона се цели засилване на превенцията за изпирането на пари, финансирането на тероризма и борбата срещу корупцията, както и по-ефективно отчитане на рисковете. Разширява се кръгът от лица, които попадат в дефиницията за видна политическа личност, като се добавя категорията „членове на управителните органи на политически партии”. Предвижда се при възникване на съмнение за финансиране на тероризъм ДАНС да може да събира информация от задължените лица, държавните и общинските органи и по линия на международния обмен. \r\nВ дебатите председателят на ПГ на ГЕРБ Цветан Цветанов заяви, че България се нуждае от законодателство за изпирането на пари. Той призова БСП да бъдат сериозни и да не правят поредното шоу. Цветан Цветанов посочи, че законът трябва да даде пълна гаранция институциите да не бъдат използвани за политическа репресия.\r\nДепутатът от БСП Валери Жаблянов заяви, че със законопроекта се предлагат различни техники за ограничаване на гражданските права. Той определи законопроекта като изключително слабо съчинение от заглавието до последната буква. Според депутата от БСП Румен Гечев основно направление за борба с прането на пари е закриването на офшорните зони, които са рай за финансовите акули и обида за европейските граждани. „Защо ще се занимаваме с петте лева на Иван Иванов, а няма да се занимаваме с 3-те трилиона, скрити в офшорни зони“, коментира той. \r\nОт ДПС обявиха подкрепа за законопроекта на първо четене, но със условието, че всичко, което не е съобразено с европейска директива, няма да получи подкрепа на второ. Зам.-председателят на ПГ на ДПС Йордан Цонев посочи: „Който е направил разликата с директивата, ще идва да обяснява защо ни вкарва в този мач“.\r\nС оглед съобразяването на новия Закон за изпирането на пари с европейски директиви, тема в дебата по приемането му беше членството на България в ЕС. От ГЕРБ обявиха, че от БСП са се разграничили от европейските институции. „Ако БСП приема тази посока, просто кажете, че трябва да поемем на Изток“, коментира Цветан Цветанов. Димитър Лазаров от ГЕРБ призова опозицията да предизвика референдум щом иска България да излезе от ЕС. Цветан Цветанов заяви, че от БСП са декларирали, че не е било справедливо влизането на България в ЕС, отправили са упрек към европейските институции, затова че българските изпълняват препоръките им. \r\nВ отговор Корнелия Нинова заяви, че БСП няма да позволи на ГЕРБ да внушава, че са антиевропейска партия. Тя призова управляващите да не манипулират хората, защото в случая зад европейската директива в закона се вкарват противоконституционни текстове. Според депутата Валери Жаблянов в случая на базата на законопроекта ГЕРБ правят генерални изводи за цивилизационния избор на държавите, нациите и обществата.\r\nБиляна ИВАНОВА", "date": "2017.10.07", "title": "Опозицията се усъмни в съответствието на Закона срещу изпирането на пари с европейските директиви и Конституцията, от ГЕРБ ги обвиниха в разграничаване от ЕС (ОБЗОР)"}
{"url": "http://www.focus-news.net/news/2017/10/07/2443817/afp-politsiyata-vse-oshte-ne-e-razkrila-motiva-na-streletsa-ot-las-vegas.html", "text": "Американската полиция все още не е успяла да разкрие мотива на стрелеца от Лас Вегас, който уби 58 души в понеделник, предава AFP. Това е съобщил говорител на органите на реда на пресконференция в петък. \r\n„Все още не разполагаме с ясен мотив или информация за причината. Трябва да ви кажа, че нямаме правдоподобни данни или напредък по разследването, което да ви съобщя.“, заяви представителят на властите.  Цанко Цолов", "date": "2017.10.07", "title": "AFP: Полицията все още не е разкрила мотива на стрелеца от Лас Вегас"}
{"url": "http://www.focus-news.net/news/2017/10/07/2443818/the-telegraph-tereza-mey-podgotvya-obrashtenie-sreshtu-krititsite-si.html", "text": "Британският премиер Тереза Мей подготвя обръщение, насочено към нейните критици, пише британският ежедневник The Telegraph. Това ще е първата ѝ реч, след изявлението, направено по време на годишната конференция на консервативната партия, припомнят от вестника. \r\nПо-рано някои народни представители изявиха мнение, че министър-председателят трябва да подаде оставка, но Мей обяви в петък, че ще продължи да управлява с „подкрепата на цялото правителство“. \r\nСпоред интервю на самият премиер, обръщението ще включва „актуализация“ на речта от Флоренция, данни за Брекзит, както и предложение за нов закон, налагащ таван на цените на енергийните източници. Според Мей, такъв проект ще „попречи обикновените работещи семейства да бъдат ограбвани“. Цанко Цолов", "date": "2017.10.07", "title": "The Telegraph: Тереза Мей подготвя обръщение срещу критиците си"}
{"url": "http://www.focus-news.net/news/2017/10/07/2443819/izvestiya-spored-sauditska-arabiya-mezhdunarodnata-obshtnost-mozhe-da-vdigne-sanktsiite-sreshtu-rusiya-skoro.html", "text": "Според външният министър на Саудитска Арабия, международната общност може скоро да вдигне санкциите срещу Русия, пише ежедневникът “Известия“. В свое интервю от петък, първият дипломат на Рияд е заявил, че Саудитска Арабия работи с Русия като с „приятелска страна“, като подчерта че е възможно „ние да договорим с международната общност вдигането на санкциите срещу Русия“. Според него, това може да стане в най-скоро време, пише още вестника.  Цанко Цолов", "date": "2017.10.07", "title": "„Известия“: Според Саудитска Арабия, международната общност може да вдигне санкциите срещу Русия скоро"}
{"url": "http://www.focus-news.net/news/2017/10/07/2443820/the-independent-trima-mazhe-sa-zadarzhani-po-obvinenie-za-planirane-na-atentat-v-nyu-york.html", "text": "Трима мъже са  задържани в петък, по обвинение в планиране на атентат в Ню Йорк, пише британският The Independent. Един от тях вече е признат за виновен, съобщават американските власти. Според информацията, групата е смятала да взриви бомба на „Таймс Скуеър“, както и на някои от по-натоварените станции на метрото. Масова стрелба по време на концерт също е влизала в плановете на задържаните. \r\nРазкритието е направено от ФБР, като един от мъжете е арестуван в Ню Джърси, а другите двама в Пакистан и Филипините. Полицията заяви, че 19-годишният канадски гражданин с арабски произход, задържан на територията на САЩ, вече е разполагал с нужните за направата на експлозив материали. От Вашингтон са поискали екстрадирането на другите двама души. Разкритията са направени преди няколко месеца, но пазени в тайна до петък, за да стане ясно дали няма още съучастници.  Цанко Цолов", "date": "2017.10.07", "title": "The Independent: Трима мъже са задържани по обвинение за планиране на атентат в Ню Йорк"}
{"url": "http://www.focus-news.net/news/2017/10/07/2443821/anadolu-agency-yuzhna-koreya-shte-otvori-shest-zdravni-tsentara-v-turtsiya.html", "text": "Посланикът на Южна Корея в Турция заяви в петък, че от Сеул възнамеряват да отворят шест нови здравни центъра в страната, за да помогнат в третирането на сирийските бежанци, предава Anadolu Agency. По-рано тази седмица бе направена първата копка за един от центровете, който ще се намира в Анкара. Посланикът напомни, че от 2015 г. до сега, Южна Корея е отворила четири училища, предназначени за бежанци. Агенцията припомня, че на територията на Турция се намират ок. 3.2 млн. сирийци, повече от която и да е друга страна в света.  Цанко Цолов", "date": "2017.10.07", "title": "Anadolu Agency: Южна Корея ще отвори шест здравни центъра в Турция"}
{"url": "http://www.focus-news.net/news/2017/10/07/2443822/ria-novosti-emanyuel-makron-izrazi-saboleznovaniya-za-strelbata-v-las-vegas.html", "text": "Френският президент Еманюел Макрон изрази своите съболезнования относно масовата стрелба в Лас Вегас, в която загинаха 58 души, предава РИА Новости. Държавният глава е направи това в телефонен разговор със своя американски колега Доналд Тръмп в петък. На свой ред Тръмп е изказал съжалението и подкрепата си за Франция, след атаката в Марсилия, в която загинаха две жени.  Цанко Цолов", "date": "2017.10.07", "title": "„РИА Новости“: Еманюел Макрон изрази съболезнования за стрелбата в Лас Вегас"}
{"url": "http://www.focus-news.net/news/2017/10/07/2443823/pregled-na-nyakoi-ot-osnovnite-temi-v-britanskiya-pechat-agentsiya-fokus.html", "text": "Представител на испанското правителство се извини за действията на държавната полиция по време на референдума в Каталония, пише The Guardian. Енрик Мило, чиято дейност е свързана със защита на интересите на Мадрид в Каталония, каза в интервю за местна телевизия, че е видял как „хората са удряни… единственото, което мога да направя е да се извиня от името на полицаите, които са участвали“. Мило обаче подчерта, че каталонските власти за виновни за неделните събития, заради позицията им, че вотът ще се проведе въпреки след като бе определен като незаконен от испанското правителство.  \r\nВестникът припомня, че според данни на местната бърза помощ, почти 900 души са ранени по време на сблъсъци с полицията в неделя.\r\n*** Сградата на агенция “Франс прес“ бе евакуирана заради сигнал за бомба, пише британският вестник Daily Express. Предупреждението е дадено след анонимно телефонно обаждане в петък, в което е заявено, че „имате един час, в противен случай ще избухне“. В последствие органите на реда са евакуирали целия площад, на който се намира сградата. Сградата се проверява, като за момента няма открити заплахи. \r\n*** Британският премиер Тереза Мей подготвя обръщение, насочено към нейните критици, пише британският ежедневник The Telegraph. Това ще е първата ѝ реч, след изявлението, направено по време на годишната конференция на консервативната партия, припомнят от вестника. \r\nПо-рано някои народни представители изявиха мнение, че министър-председателят трябва да подаде оставка, но Мей обяви в петък, че ще продължи да управлява с „подкрепата на цялото правителство“. \r\nСпоред интервю на самият премиер, обръщението ще включва „актуализация“ на речта от Флоренция, данни за Брекзит, както и предложение за нов закон, налагащ таван на цените на енергийните източници. Според Мей, такъв проект ще „попречи обикновените работещи семейства да бъдат ограбвани“.\r\n*** Трима мъже са  задържани в петък, по обвинение в планиране на атентат в Ню Йорк, пише британският The Independent. Един от тях вече е признат за виновен, съобщават американските власти. Според информацията, групата е смятала да взриви бомба на „Таймс Скуеър“, както и на някои от по-натоварените станции на метрото. Масова стрелба по време на концерт също е влизала в плановете на задържаните. \r\nРазкритието е направено от ФБР, като един от мъжете е арестуван в Ню Джърси, а другите двама в Пакистан и Филипините. Полицията заяви, че 19-годишният канадски гражданин с арабски произход, задържан на територията на САЩ, вече е разполагал с нужните за направата на експлозив материали. От Вашингтон са поискали екстрадирането на другите двама души. Разкритията са направени преди няколко месеца, но пазени в тайна до петък, за да стане ясно дали няма още съучастници. \r\n***", "date": "2017.10.07", "title": "Преглед на някои от основните теми в британския печат (Агенция \"Фокус\")"}
{"url": "http://www.focus-news.net/news/2017/10/07/2443824/reuters-kataloniya-podgotvya-deklaratsiya-za-obyavyavane-na-nezavisimost.html", "text": "Каталонските власти подготвят декларация за едностранно обявяване на независимост от Испания, предава Reuters. Това се случва на фона на усилващ се иконимически натиск от страна на Мадрид, като официалните власти блокираха и насрочената за понеделник среща на регионалния парламент. Каталонският лидер Карлес Пучдемон обяви, че въпреки всичко смята да говори пред Народното събрание във вторник, във връзка с обявяването на независимост от Испания. Външният министър на автономната област Раул Ромева потвърди, че регионът смята да се отдели от Испания, но не потвърди кога. Според неговите думи „Парламентът ще обсъди, парламентът ще заседава. Ще има дебат и това е важно“.  Цанко Цолов", "date": "2017.10.07", "title": "Reuters: Каталония подготвя декларация за обявяване на независимост"}
{"url": "http://www.focus-news.net/news/2017/10/07/2443825/novaya-gazeta-pravitelstvoto-predlozhi-uvelichenie-na-razhodite-za-otbrana.html", "text": "Руското правителство предложи увеличение на разходите за отбрана на страната с 179,6 млрд. рубли, пише “Новая газета“. В такъв случай, общият бюджет на министерството ще достигне сума над 3 трилиона рубли, което представлява 3,3% от БВП на страната. По-голямата част от сумата ще бъде насочена към въоръжените сили. \r\nВластите смятат също така да увеличат разходите, насочени към държавните медии с 3 млрд. рубли, като в същото време според проекта ще бъдат намалени социалните разходи с почти 50 млрд. рубли. Намалява се бюджета на болници и образователни институции.  Цанко Цолов", "date": "2017.10.07", "title": "„Новая газета“: Правителството предложи увеличение на разходите за отбрана"}
{"url": "http://www.focus-news.net/news/2017/10/07/2443826/deputatat-anton-todorov-s-napadki-kam-zhurnalist-ot-gerb-se-razgranichiha-obzor.html", "text": "Въпрос за процедурата за закупуване на нов изтребител предизвика остра реакция у депутата от ГЕРБ Антон Тодоров. В предаването „Здравей, България“ по Нова телевизия се стигна до нападки от негова страна към журналиста Виктор Николаев. В четвъртък в дебатите по гласуването на доклада на Комисията за изтребителите, Антон Тодоров обяви, че президентът Румен Радев е лобирал за закупуването на самолети „Грипен“. „Знаете ли как е мотивиран - с потупване по рамото. Не е взел 5 млн., да не си помислите. Мотивиран е с потупване по рамото“, коментира той. На въпрос на Виктор Николаев дали изборът на изтребителите „Грипен“ от служебното правителство е „продукт на определена шайка“, депутатът отговори: „Много силни думи употребявате. Ще Ви изядат хляба. Вече изядоха хляба на колежката ви. И тя малко така беше тръгнала в някаква посока, но сега виждам, че липсва столчето й“.\r\nОт Нова определиха като недопустимо отправянето на заплахи от публични фигури към журналисти. В официална позиция от ГЕРБ заявиха, че свободната журналистика има правото да пита и да задава въпроси. „За нас няма лоши и неудобни въпроси, а неточни отговори. Всички изказани тези на народния представител Антон Тодоров са негово лично мнение“, се посочва в позицията.\r\nВъв „Фейсбук“ лидерът на БСП Корнелия Нинова коментира: „Категорично осъждаме поредния случай на цензура и заплахи към български журналисти от ПП ГЕРБ“. Според нея в случая не може да има оправдание за лично мнение, защото Антон Тодоров изразява тези позиции не само в телевизиите, но и от парламентарната трибуна под благосклонния поглед на ръководството на ГЕРБ. „Това не е прецедент, а начин на мислене на управляващите: или ще мълчите, или ще минем през вас, ще ви уволним, ще ви смачкаме“, пише още Корнелия Нинова.\r\nСлед петъчния парламентарен контрол участието на Антон Тодоров в предаването и отношението му към водещия беше коментирано и в кулоарите на Народното събрание. Председателят на парламента Димитър Главчев заяви, че казаното от Тодоров е негово лично мнение. Той посочи, че ГЕРБ винаги е била за свободната журналистика и коментира, че ако беше на мястото на депутата от ГЕРБ би се извинил. По повод призиви на опозицията, че ПГ на ГЕРБ трябва да изключи Антон Тодоров, за да не се налага да се извинява постоянно той коментира: „Не мога да говоря от името на ръководството на ПГ“. На въпрос не оронва ли престижа на НС Антон Тодоров Димитър Главчев: „Има доста народни представители, за които такова нещо може да се каже. Това е въпрос на преценка и лично мнение“. „Няма как да съм класен ръководител на НС, аз съм пръв след равни. Всеки отговаря за поведението си“, каза още той.\r\nОт БСП призоваха ГЕРБ да се разграничи решително, а не на думи, от цялостното поведение на Антон Тодоров. Депутатът Пенчо Милков заяви, че поведението на депутата от ГЕРБ е конфликтно и оронващо престижа на институцията Народно събрание. Той коментира, че в никакъв случай политик не може да си позволи да се обръща към журналист с думите, че ще го уволнява или за въпросите, които ще му се задават. Според него в парламента ГЕРБ използват Антон Тодоров, за да разваля диалога по важни теми.\r\nЛидерът на ДПС Мустафа Карадайъ определи поведението на ГЕРБ като проби грешки и извинения. „После същите грешки и опити за извинения, и пак, и пак“, коментира той. Според него ситуации като тези с поведението на депутатите Антон Тодоров и Красимир Велчев изискват решимост, сила, воля и действия, а не извинения.\r\nПо-късно в официална позиция Антон Тодоров обяви, че в случая е разбран превратно и думите му са изтълкувани абсолютно погрешно. Той поднесе извиненията си на журналиста Виктор Николаев. „Правя го заради моя култ към свободата, правя го заради всичко онова, за което се боря повече от 28 години и заради създалата се истерия в определени среди от тази моя реплика, която смятам, че не беше коректно разтълкуванa“, пише още в позицията си депутатът от ГЕРБ.\r\nБиляна ИВАНОВА", "date": "2017.10.07", "title": "Депутатът Антон Тодоров с нападки към журналист, от ГЕРБ се разграничиха (ОБЗОР)"}
{"url": "http://www.focus-news.net/news/2017/10/07/2443827/pregled-na-nyakoi-ot-osnovnite-temi-v-ruskiya-pechat-agentsiya-fokus.html", "text": "Сирийските правителствени войски са завършили операцията срещу „Ислямска държава“, която се водеше на запад от град Хомс, пише руското издание Коммерсант, като се позовава на данни от сирийски военен източник. Според информацията, ислямистите са изгуби всички свои позиции в региона, като са под контрола на Дамаск са преминали почти две хиляди квадратни километра. \r\n*** Над 100 души са евакуирани след сигнал за бомба в един от най-големите спортни комплекси в Москва, пише “Российская газета“. Полицията е изпразнила и проверила сградата, но не са намерени никакви експлозиви. Вестникът припомня, че петъчното обаждане е поредното от редица телефонни сигнали за бомба в последните няколко седмици в Русия. Същия ден органите на реда са получили над голям брой фалшиви предупреждения. Сред жертвите на телефонните терористи са всички летища в руската столица, по-големите станции на градския транспорт, хотели и обществени сгради.\r\n*** Според външният министър на Саудитска Арабия, международната общност може скоро да вдигне санкциите срещу Русия, пише ежедневникът “Известия“. В свое интервю от петък, първият дипломат на Рияд е заявил, че Саудитска Арабия работи с Русия като с „приятелска страна“, като подчерта че е възможно „ние да договорим с международната общност вдигането на санкциите срещу Русия“. Според него, това може да стане в най-скоро време, пише още вестника. \r\n*** Руското правителство предложи увеличение на разходите за отбрана на страната с 179,6 млрд. рубли, пише “Новая газета“. В такъв случай, общият бюджет на министерството ще достигне сума над 3 трилиона рубли, което представлява 3,3% от БВП на страната. По-голямата част от сумата ще бъде насочена към въоръжените сили. \r\nВластите смятат също така да увеличат разходите, насочени към държавните медии с 3 млрд. рубли, като в същото време според проекта ще бъдат намалени социалните разходи с почти 50 млрд. рубли. Намалява се бюджета на болници и образователни институции. \r\n***", "date": "2017.10.07", "title": "Преглед на някои от основните теми в руския печат (Агенция \"Фокус\")"}
{"url": "http://www.focus-news.net/news/2017/10/07/2443828/reuters-donald-tramp-shte-obyavi-novi-deystviya-sreshtu-iranskoto-losho-darzhanie.html", "text": "Американският президент Доналд Тръмп ще обяви нови действия, които САЩ ще предприемат срещу Иран, заради „лошото държание“ на Техеран, съобщават от Белия дом, предава Reuters. Говорител на Вашингтон заяви пред репортери в петък, че “президентът не разглежда нещата парче по парче. Той гледа върху цялостното лошо поведение на Иран“. По нататък в съобщението се уточнява: „Не само ядрената сделка е лошо държание, но и теста на балистична ракета, дестабилизацията на региона, спонсорирането на тероризма, кибер атаките“ и др. \r\nПо-рано Тръмп заяви след среща с военните лидери на страната, че в момента наблюдаваме „затишието преди бурята“, но отказа да уточни какво има предвид.  Цанко Цолов", "date": "2017.10.07", "title": "Reuters: Доналд Тръмп ще обяви нови действия срещу иранското „лошо държание“"}
{"url": "http://www.focus-news.net/news/2017/10/07/2443829/the-independent-islyamska-darzhava-prizova-zhenite-da-se-vklyuchat-v-teroristichnite-ataki.html", "text": "„Ислямска държава“ призова жените да се включат в терористичните актове и борбата в Сирия и Ирак, пише The Independent. Това се случва за първи път в историята на терористичната организация. Съобщението е направено в ново издание на арабски вестник, пише британският ежедневник. В него се казва, че в „контекста на войната против Ислямска държава, стана нужно всички мюсюлмански жени да изпълнят техните задължение по всички фронтове, подкрепяйки муджахидините в тази битка“. Жените „трябва да се подготвят да защитят религията, като се жертват в името на Алах“, се готови още в съобщението. \r\nПризивът е публикуван на фона на войната, която „Ислямска държава“ губи в Сирия и Ирак, след като в петък стана ясно, че още една от последните твърдини на терористичната организация се изплъзна от нейните ръце в сирийската провинция Дейр ез-Зор.  Цанко Цолов", "date": "2017.10.07", "title": "The Independent: „Ислямска държава“ призова жените да се включат в терористичните атаки"}
{"url": "http://www.focus-news.net/news/2017/10/07/2443830/deutsche-welle-izvanredno-polozhenie-e-vavedeno-v-nyu-orlians-zaradi-uragana-neyt.html", "text": "Властите в американския град Ню Орлиънс обявиха извънредно положение заради приближаващия ураган „Нейт“, съобщава Deutsche Welle. Кметът на града е наредил евакуацията на няколко квартала, въведен е и вечерен час. В съобщение в социалната мрежа „Туитър“ градоначалникът е призовал всички да приберат каквито вещи могат вътре в къщите си, защото по време на силните ветрове, предмети като кофи за боклук, пейки или столове, могат да нанесат щети или наранявания. \r\nОт медията напомнят, че урагана „Нейт“ вече взе 26 жертви в района на Централна Америка и предизвика сериозни наводнения в Никарагуа, Коста Рика и Хондурас.  Цанко Цолов", "date": "2017.10.07", "title": "Deutsche Welle: Извънредно положение е въведено в Ню Орлиънс заради урагана „Нейт“"}
{"url": "http://www.focus-news.net/news/2017/10/07/2443831/politicoeu-rumaniya-planira-referendum-otnosno-zabrana-na-gey-brakovete.html", "text": "Румъния се готви да проведе референдум относно забрана на гей браковете, пише европейското издание на politico. Според социалния кодекс на страната, еднополовите бракове са забранени, но в Конституцията, формулировката на „брак“ е „съюз между съпрузи“, което оставя вратата отворена за легализация на еднополовите бракове. Планираният вот е организиран от консервативни и християнски организации и най-вероятно ще се проведе в началото на ноември. Цанко Цолов", "date": "2017.10.07", "title": "Politico.eu: Румъния планира референдум относно забрана на гей браковете"}
{"url": "http://www.focus-news.net/news/2017/10/07/2443832/vapreki-varnatiya-litsenz-na-emko-sluzhitelite-na-druzhestvoto-otnovo-izlyazoha-na-protest-obzor.html", "text": "Междуведомственият съвет по отбранителна индустрия и сигурност възстанови спрения лиценз на оръжейното дружество „Емко“. Лицензът на завода бе отнет в началото на август заради открити нарушения, застрашаващи безопасността на работниците, за срок от 6 месеца или до отстраняване на нарушенията. Това бе последвано от спиране на договорите на дружеството с държавния оръжеен търговец „Кинтекс“ и пренасочването им към държавните ВМЗ-Сопот. „От полицията е констатирано, че са отстранени нередностите, които имат пряка опасност към населението и работниците в дружеството. Разбира се, има още предписания, които дружеството трябва да изпълни, но те в никакъв случай не са свързани с пряка опасност за населението и работниците“, заяви на брифинг министърът на икономиката Емил Караниколов и поясни, че останалите нарушения са свързани с администрация и документация. Той обясни, че заради спрения лиценз на „Емко“ и преподписването на договорите на „Кинтекс“ с ВМЗ-Сопот срокът за доставката на продукцията до третата страна ще бъде забавен с 6 седмици, но това няма да доведе до загуби, тъй като предприятието ВМЗ-Сопот е дало цени, които са с 10% по-ниски от тези на „Емко“.\r\nМинистърът припомни, че във връзка с казуса „Емко“ и не само тече цялостна проверка в повечето от дружествата във Военно-промишления комплекс (ВПК) и добави, че там, където още не е извършена, такава предстои. Той уточни, че във връзка с това започва проверка на ВМЗ-Сопот и „Кинтекс“ относно сключването на договорите им през последните 10 години и ако има съмнения за някакви нелоялни действия, те ще бъдат изпратени в Прокуратурата на Република България. Министър Караниколов коментира и темата за ревизиране на правилата, по които работи целият ВПК, и обясни, че по искане на дружеството „Емко“ и Сдружението на оръжейниците ще се създаде нещо като Национален икономически съвет към Министерството на икономиката, който ще работи върху подобряването на нормативната база и подпомагането на ВПК.\r\nМалко след като министърът на икономиката Емил Караниколов заяви, че предприятието ще си върне лиценза за износ на специална продукция данъчни инспектори и служители на МВР влязоха на проверка в офиса на „Емко\" в София. Информацията потвърди вътрешният министър Валентин Радев, че Националната агенция по приходите (НАП) извършва проверка в „Емко“ заедно с полицията. От НАП уточниха, че проверката по случая с „Емко“ са основани изцяло на закона и нямат никаква връзка с процедурите около лиценза на дружеството. От там уточниха, че посещението на служители на НАП е свързано с ревизия на трето лице, започнала от органите на приходната администрация през 2015 г. Днешното посещение е свързано с недопустимо от закона прехвърляне на запорирани от НАП поименни поименни акции в капитала на „Дунарит“ на а „Емко“.\r\nМеждувременно въпреки върнатия лиценз на дружеството, служителите на оръжейния завод „Емко“ отново излязоха на протест на площад „Независимост“.  Протестът продължи малко повече от 2 часа, като за кратко движението на пл. „Независимост\" беше ограничено. Хората са недоволни от това, че подписани договори между „Емко\" и чуждестранните компании ще бъдат изпълнени от ВМЗ – Сопот. Протестиращите от „Емко“ се притесняват, че това означава, ще в скоро време ще останат без работа.  Димитрина Маркова, финансов директор на „Емко\" заяви, че на протеста има 1300 души.  Според нея най-накрая лицензът на дружеството, който е бил незаконно отнет, е върнат, но  им  е открадната продукцията и договорите. „Вие се държите с нас като с мащеха, която взима от сирачето и дава на другото дете\", каза още тя. \r\nПротестиращите скандираха „оставка\", „мафия\", „много сме, силни сме\". Славчо Димиев, директор на обособеното производство в Трявна уточни, че служителите не са там, за да викат срещу правителството, а защото войната срещу тях продължава.\r\nПредвидени са нови протестни действия от страна на работниците на „Емко\" - в понеделник и сряда (9 и 11 октомври).", "date": "2017.10.07", "title": "Въпреки върнатия лиценз на „Емко\", служителите на дружеството отново излязоха на протест (ОБЗОР)"}
{"url": "http://www.focus-news.net/news/2017/10/07/2443833/el-pais-oshte-edna-golyama-firma-shte-izmesti-sedalishteto-si-ot-barselona.html", "text": "Испанската фирма „Гас Натурал Феноса“ ще измести адреса на своето седалище от Барселона, пише местният ежедневник El Pais. Енергийната компания проведе заседание в петък, малко след което обяви, че е решението за преместване на фирмения адрес е прието. Това е поредната голяма корпорация, която приема подобна декларация след референдума за каталонска независимост от Испания, проведен в неделя. Процесът се усили след като лидерът на автономното регионално правителство Карлес Пучдемон съобщи, че смята да подложи на гласуване едностранно обявяване на независимост. За тази цел, испанското правителство при закон, улесняващ процедурата, напомня вестника.  Цанко Цолов", "date": "2017.10.07", "title": "El Pais: Още една голяма фирма ще измести седалището си от Барселона"}
{"url": "http://www.focus-news.net/news/2017/10/07/2443834/reuters-amerikanskite-vlasti-prizovaha-grazhdanite-da-pomognat-v-razsledvaneto-na-masovata-strelba-v-las-vegas.html", "text": "Американските власти призоваха всеки, който има някаква информация засягаща масовата стрелба в Лас Вегас или нападателя, който уби 58 души, да докладват в най-близкото полицейско управление, предава Reuters. Органите на реда все още не разполагат със следа или идея какъв може да е бил мотивът на стрелеца, пет дни след атаката. Според говорител на полицията, разследващите имат стотици следи, водещи до стотици идеи, относно мотивите на 64-годишния мъж, самоубил се след атаката. \r\nАгенцията припомня, че за разлика от други масови стрелби в САЩ, в този случай убиец не е оставил предсмъртна бележка, видеозапис или съобщение, в което обяснява причините, подбудили го към действията му.  Цанко Цолов", "date": "2017.10.07", "title": "Reuters: Американските власти призоваха гражданите да помогнат в разследването на масовата стрелба в Лас Вегас"}
{"url": "http://www.focus-news.net/news/2017/10/07/2443835/artur-mas-kataloniya-zasluzhava-nezavisimost-no-ne-e-gotova-za-neya.html", "text": "Бившият лидер на Каталония Артур Мас заяви в петък, че регионът е заслужил независимост, но не е готова за нея, пише испанският вестник El Pais. По време на интервю за списание Financial Times, Мас е изразил мнението, че „Каталония си е заслужила правото да се превърне в независима държава“, но все още „ѝ липсват няколко неща“. Бившият лидер поясни, че става въпрос за прекия контрол върху територията, събирането на данъци и собствена правосъдна система. Според него, докато тези изисквания не са на лице, независимостта не е истинска. \r\nИзказването става по времето, в което сегашният лидер Карлес Пучдемон смята да обяви едностранна независимост от Мадрид. Вестникът напомня, че испанското правителство прие в петък  закон, улесняващ компаниите в местенето на седалището си. Повечето големи фирми, резидиращи в Каталония вече се възползваха от това право и преместиха адресите си в други градове в страната, нанасяйки по този начин удар върху икономиката на автономната област.  Цанко Цолов", "date": "2017.10.07", "title": "Артур Мас: Каталония заслужава независимост, но не е готова за нея"}
{"url": "http://www.focus-news.net/news/2017/10/07/2443836/radio-free-europe-moskva-zaplashi-sas-sanktsii-amerikanski-medii.html", "text": "Русия заплаши със санкциониране на някои американски медии в страната, като отговор на натиска, оказан върху руски телевизии в САЩ, съобщава Radio Free Europe. \r\nСпоред говорителя на руското правителство Димитри Песков, „в ситуация на продължаващ натиск, продължаващо нарушаване на правата на нашите медии да работят необезпокоявано, не мога да гарантирам, че няма да бъдат предприети определени действия, според принципа на реципрочност“. \r\nРадиото припомня, че САЩ разследва работата на няколко държавни руски медии, предаващи на територията на страната. Според доклада, някои от тях са оказали влияние върху провелите се в Америка президентски избори от миналата година. Поради това, Конгресът изисква от няколко руски телевизии да се регистрират като „чужди агенти“, нещо, което не е правено от Втората световна война насам.  Цанко Цолов", "date": "2017.10.07", "title": "Radio Free Europe: Москва заплаши със санкции американски медии"}
{"url": "http://www.focus-news.net/news/2017/10/07/2443837/ria-novosti-spored-dilma-rusef-briks-e-osnovnoto-postizhenie-na-21-vek.html", "text": "Бившият бразилски президент Дилма Русеф заяви, че БРИКС е основното постижение на 21 век, предава РИА Новости. Русеф е изразила мнението си в интервю за агенцията, дадено в петък. Според нея, формацията събира в себе си страни с огромно население, територия и богатства, „страни, които излязоха на сцената и създадоха място за действия, които не бяха възможни преди“. „Смятам, че това е основното постижение на 21 в.“, добави бившият държавен глава.  Цанко Цолов", "date": "2017.10.07", "title": "РИА Новости: Според Дилма Русеф, БРИКС е основното постижение на 21 век"}
{"url": "http://www.focus-news.net/news/2017/10/07/2443838/sofiya-dvizhenieto-pri-km-32-na-magistrala-trakiya-v-posoka-burgas-se-osashtestvyava-v-edna-lenta-poradi-paten-intsident.html", "text": "Движението по автомагистрала „Тракия“ при км 32, в посока Бургас, се осъществява в една лента поради пътен инцидент, съобщиха от пресцентъра на Агенция „Пътна инфраструктура”.", "date": "2017.10.07", "title": "София: Движението при км 32 на магистрала „Тракия“, в посока Бургас, се осъществява в една лента поради пътен инцидент"}
{"url": "http://www.focus-news.net/news/2017/10/07/2443839/pregled-na-mezhdunarodnite-novini-do-6-chasa-agentsiya-fokus.html", "text": "Бившият лидер на Каталония Артур Мас заяви в петък, че регионът е заслужил независимост, но не е готов за нея. По време на интервю за списание Financial Times, Мас е изразил мнението, че „Каталония си е заслужила правото да се превърне в независима държава“, но все още „ѝ липсват няколко неща“. Бившият лидер поясни, че става въпрос за прекия контрол върху територията, събирането на данъци и собствена правосъдна система. Според него, докато тези изисквания не са на лице, независимостта не е истинска. \r\nИзказването става по времето, в което сегашният лидер Карлес Пучдемон смята да обяви едностранна независимост от Мадрид. Вестникът напомня, че испанското правителство прие в петък  закон, улесняващ компаниите в местенето на седалището си. Повечето големи фирми, резидиращи в Каталония вече се възползваха от това право и преместиха адресите си в други градове в страната, нанасяйки по този начин удар върху икономиката на автономната област. \r\n*** Испанската фирма „Гас Натурал Феноса“ ще измести адреса на своето седалище от Барселона. Енергийната компания проведе заседание в петък, малко след което обяви, че е решението за преместване на фирмения адрес е прието. Това е поредната голяма корпорация, която приема подобна декларация след референдума за каталонска независимост от Испания, проведен в неделя. Процесът се усили след като лидерът на автономното регионално правителство Карлес Пучдемон съобщи, че смята да подложи на гласуване едностранно обявяване на независимост. За тази цел, испанското правителство при закон, улесняващ процедурата, напомня вестника. \r\n*** Властите в американския град Ню Орлиънс обявиха извънредно положение заради приближаващия ураган „Нейт“. Кметът на града е наредил евакуацията на няколко квартала, въведен е и вечерен час. В съобщение в социалната мрежа „Туитър“ градоначалникът е призовал всички да приберат каквито вещи могат вътре в къщите си, защото по време на силните ветрове, предмети като кофи за боклук, пейки или столове, могат да нанесат щети или наранявания. \r\nУраганът „Нейт“ вече взе 26 жертви в района на Централна Америка и предизвика сериозни наводнения в Никарагуа, Коста Рика и Хондурас. \r\n*** „Ислямска държава“ призова жените да се включат в терористичните актове и борбата в Сирия и Ирак. Това се случва за първи път в историята на терористичната организация. Съобщението е направено в ново издание на арабски вестник. В него се казва, че в „контекста на войната против Ислямска държава, стана нужно всички мюсюлмански жени да изпълнят техните задължение по всички фронтове, подкрепяйки муджахидините в тази битка“. Жените „трябва да се подготвят да защитят религията, като се жертват в името на Алах“, се готови още в съобщението. \r\nПризивът е публикуван на фона на войната, която „Ислямска държава“ губи в Сирия и Ирак, след като в петък стана ясно, че още една от последните твърдини на терористичната организация се изплъзна от нейните ръце в сирийската провинция Дейр ез-Зор. \r\n*** Каталонските власти подготвят декларация за едностранно обявяване на независимост от Испания. Това се случва на фона на усилващ се иконимически натиск от страна на Мадрид, като официалните власти блокираха и насрочената за понеделник среща на регионалния парламент. Каталонският лидер Карлес Пучдемон обяви, че въпреки всичко смята да говори пред Народното събрание във вторник, във връзка с обявяването на независимост от Испания. Външният министър на автономната област Раул Ромева потвърди, че регионът смята да се отдели от Испания, но не потвърди кога. Според неговите думи „Парламентът ще обсъди, парламентът ще заседава. Ще има дебат и това е важно“. \r\n*** Трима мъже са  задържани в петък, по обвинение в планиране на атентат в Ню Йорк. Един от тях вече е признат за виновен, съобщават американските власти. Според информацията, групата е смятала да взриви бомба на „Таймс Скуеър“, както и на някои от по-натоварените станции на метрото. Масова стрелба по време на концерт също е влизала в плановете на задържаните. \r\nРазкритието е направено от ФБР, като един от мъжете е арестуван в Ню Джърси, а другите двама в Пакистан и Филипините. Полицията заяви, че 19-годишният канадски гражданин с арабски произход, задържан на територията на САЩ, вече е разполагал с нужните за направата на експлозив материали. От Вашингтон са поискали екстрадирането на другите двама души. Разкритията са направени преди няколко месеца, но пазени в тайна до петък, за да стане ясно дали няма още съучастници. \r\n*** Според външният министър на Саудитска Арабия, международната общност може скоро да вдигне санкциите срещу Русия. В свое интервю от петък, първият дипломат на Рияд е заявил, че Саудитска Арабия работи с Русия като с „приятелска страна“, като подчерта че е възможно „ние да договорим с международната общност вдигането на санкциите срещу Русия“. Според него, това може да стане в най-скоро време, пише още вестника. \r\n*** САЩ няма да участват в евентуално световно споразумение за ядрено разоръжаване, което бе предложено от Международната организация за премахване на ядрените оръжия. Според Вашингтон, идеята на неправителствената организация „няма да умиротвори Света, няма да доведе до цялостното премахване на ядрените оръжия и няма да гарантира отбраната на която и да е държава“. Това е заявено в петък от говорител на Белия дом, който обаче подчерта, че това не означава отказ на САЩ от преследване на целта да се „създадат условия за ядрено разоръжаване“. \r\n*** Правителството на САЩ одобри в петък предложението за продажба на ракети за противовъздушна отбрана на Саудитска Арабия. Системите са на стойност 15 млрд. долара, а съобщението става малко след като стана ясно, че Рияд смята да преговаря за закупуване на военна екипировка от Русия. Говорител на Вашингтон заяви, че „продажбата продължава да следва пътя на американските национални и външнополитически интереси, като подкрепя дългосрочните планове за отбрана на Саудитска Арабия и региона на Персийския залив, на фона на иранската и други заплахи в района.“\r\n***", "date": "2017.10.07", "title": "Преглед на международните новини до 6 часа (Агенция \"Фокус\")"}
{"url": "http://www.focus-news.net/news/2017/10/07/2443840/reuters-voenen-helikopter-se-razbi-v-meksiko-sedem-dushi-sa-zaginali.html", "text": "Мексикански военен хеликоптер се разби в петък в северните части на страната, предава Reuters. Един от пътниците е тежко ранен, докато останалите седем най-вероятно са мъртви, съобщава още агенцията, като се позовава на данни от министерството на отбраната на страната. Пострадалият е откаран в болница с опасност за живота, докато властите издирват телата на останалите седем души, участвали в тренировъчния полет. Започнало е разследване по случая.  Цанко Цолов", "date": "2017.10.07", "title": "Reuters: Военен хеликоптер се разби в Мексико, седем души са загинали"}
{"url": "http://www.focus-news.net/news/2017/10/07/2443841/the-local-datskoto-pravitelstvo-obyavi-podkrepata-si-za-zabrana-na-burkite.html", "text": "Датската управляваща коалиция обяви подкрепата си за забрана на бурките, поставяйки по този начин основните на евентуален проект, поставящ извън закона облеклото, прикриващо лицето, пише местната редакция на електронното издание The Local. Заявлението бележи промяна в позицията на управляващите, които до сега защитаваха противоположното мнение, припомня вестника. \r\nДве партии от опозицията вече бяха обявили подкрепата си за евентуална забрана на бурката, пише още изданието, а наскоро такъв закон бе приет в Австрия.  Цанко Цолов", "date": "2017.10.07", "title": "The Local: Датското правителство обяви подкрепата си за забрана на бурките"}
{"url": "http://www.focus-news.net/news/2017/10/07/2443842/daily-sabah-sasht-prekrati-voenni-ucheniya-zaradi-diplomaticheskata-kriza-okolo-katar.html", "text": "Американската армия прекрати свои учения в Персийския залив, заради продължаващата дипломатическа криза между Катар и съседните арабски държави, пише Daily Sabah. Военните ще се опитат да използват своето влияние за да помогнат в решаването на кризата, добавя изданието. \r\nОт командването на армията предоставиха недостатъчна информация, но подчертаха своето притеснение относно конфликта, развиващ се в Залива, където е разположена 5-а американска флотилия, ключова за участието на САЩ във войната срещу „Ислямска държава“. \r\nВестникът припомня, че кризата около Катар започна на пети юни, когато Бахрейн, Египет, Саудитска Арабия и Обединените Арабски емирства организираха икономически бойкот и затвориха границите си с Катар, обвинявайки Доха в подкрепа на тероризма.  Цанко Цолов", "date": "2017.10.07", "title": "Daily Sabah: САЩ прекрати военни учения заради дипломатическата криза около Катар"}
{"url": "http://www.focus-news.net/news/2017/10/07/2443843/ekathimerini-sotsialistite-napusnaha-koalitsiyata-siriza.html", "text": "Социалистическото крило в коалицията СИРИЗА гласува да напусне управляващото ляво мнозинство, пише електронното издание  Ekathimerini . Причината са различията между политиката на социалистите и действията на коалицията. Напускащите обвиниха СИРИЗА, че се е превърнала в „истинско копие на централизираните модерни партии“. Целта на социалистите е да се превърнат в самостоятелна партия в Парламента, повече информация се очаква следващата седмица.  Цанко Цолов", "date": "2017.10.07", "title": "Ekathimerini: Социалистите напуснаха коалицията СИРИЗА"}
{"url": "http://www.focus-news.net/news/2017/10/07/2443844/aktualna-patna-obstanovka.html", "text": "В сила са ограничения за товарни автомобили, съобщиха от пресцентъра на Агенция „Пътна инфраструктура”. Целогодишно за периода на официалните празници: последния работен ден преди празници – от 16:00 часа до 20:00 часа и последния почивен (празничен) ден – от 14.00 до 20.00 часа. Забраната се отнася за всички периоди, в които е определен повече от един празничен ден.\r\nОграниченията важат само за участъците от републиканската пътна мрежа, както следва:\r\n•\tАвтомагистралите; \r\n•\tпът I-1 с. Ребърково-Ботевград, като движението се пренасочва по път II-16 Ребърково-Своге-София;\r\n•\tпът I-1 Благоевград-ГКПП „Кулата“;\r\n•\tпът I-4 п. в. „Коритна“-Велико Търново-Шумен;\r\n•\tпът I-5 Русе-Велико Търново;\r\n•\tпът I-8 ГКПП „Калотина“-София;\r\n•\tпът I-9 Варна-Бургас;\r\n•\tпът II-18 Околовръстен път София;\r\n•\tпът II-99 Бургас-Царево.\r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим.:\r\nАМ „Тракия“: няма.                                                                       \r\nАМ „Хемус“: област София: Ограничено е движението в посока София от км 29+860 до км 35+150, поради ремонтни дейности по виадукта на км 33+600 и лява тръба на пътен тунел „Витиня”. Движението се осъществява двупосочно в платното посока Варна. По виадукта на км 33+600 и в пътен тунел „Витиня” аварийна лента е затворена и автомобилите се движат в активна и изпреварваща ленти. Срок до 30.11.2017 г.\r\nОграничено е движението по АМ „Хемус“ в посока Варна от км 34+300 до км 39+720, поради ремонтни дейности по виадуктите при км 35+760 и км 37+520. Движението се осъществява двупосочно в лявото платно, като са обособени две ленти в посока София и една в посока Варна. Срок до 30.11. 2017 г.\r\nОграничено движението по АМ \"Хемус\" в посока София от км 49+000 до км 53+880, поради ремонтни дейности по виадукт на км 51+360. Движението се осъществява двупосочно в платното посока Варна. Срок до 30.10.2017 г.\r\nЗа тежкотоварни МПС с технически допустима максимална маса над 10 тона:\r\nОграничено е движението на МПС над 10 т в посока Варна от км 30+260 до км 47+060, поради ремонтни дейности по виадуктите при км 35+760 и км 37+520. \r\nОбходен маршрут: Движението се отклонява по път I-1 и път II-17 от п.в. \"Витинска река\" при км 30+260 до п.в. Ботевград при км 47+060. Срок до 30.11.2017 г.\r\nОграничено е движението на МПС над 10 т по АМ \"Хемус\" в посока София от км 35+450 до км 30+260, поради ремонтни дейности по виадукти при км 33+600 и тунел „Витиня“. \r\nОбходен маршрут: Движението се отклонява при км 35+450 /временна пътна връзка/ по път I-1, след което се връща по АМ \"Хемус\" на км 30+260 при п.в. \"Витинска река\". Срок до 30.11.2017 г.\r\nЗа МПС над 10 тона, се предвиждат и следните обходни маршрути:\r\nЗадължителен маршрут за МПС над 10 тона, пътуващи по направление Видин –София, от области Видин, Монтана и Враца с крайна цел София е: път I-1 – път II-16 при с. Ребърково - гр. Своге - гр. София, а от Видин и Монтана за София – път II-81;\r\nАлтернативен маршрут за МПС над 10 тона, пътуващи от области Габрово, Велико Търново и Русе с крайна цел София е: път I-5 Бяла - Велико Търново - II-55 проход на Републиката - АМ Тракия - София;\r\nАлтернативен маршрут за МПС над 10 тона - пътуващи от области Ловеч и Плевен с крайна цел София е: път II-35 Ловеч - Плевен, път II-13 Плевен - Кнежа - Борован, път II-15 Борован - Враца, път I-1 Враца - село Ребърково, път II-16 село Ребърково - Своге - гр. София.\r\nСрокът на действие на ВОБД следва да приключи най-късно до 30.11.2017 г; \r\nпри Потоп посока Варна от км 16+760 до км 19+690 – движение с повишено внимание, поради ремонтно-възстановителни дейности в аварийната лента на виадукт при км 19+250. Срок до 12.01.2018 г.; област Шумен: Белокопитово-Шумен-Каспичан – почистване на италиански улеи от км 0+000 до км 1+000 и от км 338+520 до км 362+600 южно платно посока Каспичан. Срок до 16.10.2017 г.; изсичане на храсти и млада гора от км 0+000 до км 1+000 южно платно посока Каспичан. Срок до 16.10.2017 г.; \r\nАМ „Струма“: област Кюстендил: след тунел Блатино от км 51 до км 52 – движение с повишено внимание и ограничена скоростта до 90 км/ч, поради неравност на пътна настилка, причинена от ПТП. Срок до 10.10.2017 г.\r\nАМ „Марица“: няма ограничения.\r\nАМ „Черно море“: няма ограничения.\r\nАМ „Люлин“: област София: ограничено е движението в дясното платно посока Благоевград в участъка от км 5+412 до км 11+570, поради ремонтни дейности при км 8+360. Движението се осъществява двупосочно в лявото платно посока София. Срок до 08.10.2017 г. :\r\nПроходи:\r\n- „Върбишки” - затворен за всички МПС; \r\n- „Златишки” - затворен за всички МПС;\r\n- „Айтоски” - отворен за всички МПС;\r\n- „Котленски” - отворен за всички МПС;\r\n- „Обзорски” - отворен за всички МПС;\r\n- „Петрохан” - отворен за всички МПС;\r\n- „Печинско” - отворен за всички МПС;\r\n- „Превала” - отворен за всички МПС;\r\n- „Предел” - отворен за всички МПС;\r\n- „Ришки” - отворен за всички МПС;\r\n- „Рожен” - отворен за всички МПС;\r\n- „Троянски” - отворен за всички МПС;\r\n- „Републиката“ - забранен за МПС над 12 т;\r\n- „Вратник” - забранен за МПС над 10 т;\r\n- „Дюлински” - забранен за МПС над 3,5 т;\r\n- „Пампорово” - забранен за МПС над 3,5 т;\r\n- „Твърдишки” - забранен за МПС над 10 т;\r\n- „Шипка” - забранено е движението на МПС, предназначени за превоз на товари с технически допустима максимална маса над 12 тона от категория N3, както и тегленето на ремаркета и полуремаркета с технически допустима максимална маса над 10 тона от категория О4. Срок до 31.03.2018 г.:\r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: ограничено е движение по път І-1 Видин-Монтана-Враца-Ботевград, поради ремонтни дейности по мостове и виадукти на \"Витиня\" на АМ \"Хемус\" за тежкотоварни автомобили над 10 тона. \r\nОбходен маршрут: от Видин в посока София е проход Петрохан или път II-16 през Своге. Срок до 30.11.2017 г.\r\nобласт Монтана: при км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер”. Движението на МПС при км 120+390 от Монтана посока Вършец се отклонява по път ІІІ-1621 Сумер-Вършец. Срок до 18.11.2017 г.; \r\nобласт Враца: Враца-Мездра от км 151+100 до км 161+548 –  подмяна на оптичен кабел в банкета на пътя. Стесняване на една от лентите за движение. Срок до 17.10.2017 г.; област София: Временно се ограничава движението в района на Владая от км 277+070 до км 279+127 в платното посока София, поради ремонтни дейности в участъка от км 277+610 до км 278+567. Движението се осъществява двупосочно в платното посока Перник. \r\nАлтернативни маршрути:\r\n- АМ „Люлин“-път II-18 /СОП/ и обратно;\r\n- път III-1801 /Перник-Големо Бучино-Мало Бучино/-път II-18 /СОП/ и обратно.\r\nСрок до 18.10.2017 г.; Забранено е движението на всички МПС в участъка Жерково-Елешница от км 224+600 до км 229+700, поради намален габарит на пътното платно. Срок 01.09.2018 г.; Ботевград-София от км 196+700 /с. Врачеш/ до км 229+700 /с. Елешница/ движението да се осъществява с повишено внимание, поради намален габарит на пътното тяло. Срок 30.09.2018 г.; от км 276+162 /Александров мост/ до км 282+485 до г-ца с област Перник – забранено движението на товарни МПС над 15 т. Срок 13.09.2018 г.; област Перник: ограничено е движението за тежкотоварни автомобили с тегло над 15 т в участъка от пътен възел „Даскалово“ посока Владая. Участъка с ограничение за територията на ОПУ-Перник е от км 282+485 (граница ОПУ София) до км 287+183 (п.в. „Даскалово“); от км 276+162 /Александров мост/ до км 282+485 до г-ца с област Перник – забранено движението на товарни МПС над 15 т.; област Кюстендил: км 355+564, пътен възел Кочериново движение с повишено внимание поради превоз и преминаване на влекачи с ремаркета с греди с дължина 32 м. Превозът ще бъде само през делнични дни, през светлата част на денонощието от 9,00 до 16,00 часа и няма да се извършва при намалена видимост и лоши атмосферни условия. Влекачите преминават по временен бетонов път, като след преминаването постоянната организация се възстановява. Движението ще е сигнализирано с пътни знаци съгласно одобрен проект за ВОБД. Срок до 30.11.2017 г. \r\n- път І-2 Граница Румъния-Русе-Цар Калоян-Разград-Шумен-Девня-Варна: област Варна: няма.\r\n- път І-3 Гара Бяла-Плевен-Луковит-Коритна-Ябланица-Ботевград: област Ловеч: от 138+940 до км 139+880 в гр. Луковит – затваря се лявото платно в посока София-Русе. Движението на МПС се прехвърля в посока Русе-София, където се осъществява двупосочно, поради ремонт на пътната настилка. Срок до 31.10.2017 г.; от 139+880 до км 140+237 в гр. Луковит – движение в една лента поради ремонт на пътната настилка. СМР се извършва с отбиване на движението, като лентите за движение посока Русе - София се затварят и движението се прехвърля с обходен маршрут по ул.“Васил Левски”. Лентата за движение посока София - Русе се запазва по ул. “Възраждане” като се организира еднопосочно движение. Водачите да се движат със съобразена скорост и повишено внимание. Срок до 31.10.2017 г.; област София: Правец-с.Разлив-Трудовец-Ботевград – забранено движението на МПС над 12 т в участъка от км 193+345 /отклонение за п.в. „Правец”/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус” /за п.в. „Правец”/-път ІІ-17 (Мездра-Ботевград)-п.в. І-3-п.в. „Ботевград” на АМ „Хемус” и обратно. Срок до 30.09.2018 г.\r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: област Велико Търново: Севлиево-Велико Търново в участъка от км 126+500 до км 126+542, /преди начало гр. В.Търново/ – изгражда се крайпътен обслужващ обект. МПС да се движат в свободната лента. Скоростта е ограничена до 40 км/ч. Срок до 31.10.2017 г.; \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: област Габрово: от км 149+860 до км 150+920 – движение с повишено внимание, поради реконструкция при кръстовище „Шиваров мост“ на територията на гр. Габрово. Срок до 31.10.2017 г.; движение с повишено внимание по път Габрово-вр. Шипка от км 164+120 до км 164+180, поради пропаднал участък. Поставена е необходимата сигнализация. Срок до 31.03.2018 г.; област Хасково: Димитровград – Хасково в работен участък 1 от км 278+711 до км 284+400 – движение в едно платно, поради ремонтни дейности на асфалтовата настилка. Срок до 18.12.2017 г.; област Кърджали: Черноочене-Кърджали – ограничено движението на МПС над 15 т.\r\nОбходен маршрут: път І-5-път ІІІ-505 /с.Манастир/-път ІІІ-507-Г.Войводино-Мост- Чифлик-Кърджали.; надлез Кирково-ГКПП Маказа – ограничено движението на МПС над 3,5 т; п.в. „Кирково“-граница Гърция в участъка от км 387+780 до км 388+542 – движение в една лента, поради извършване на СМР. Движението се извършва в дясната лента за движение посока граница Гърция. Срок до 30.10.2017 г.; област Русе: разклон Борово-кръгово кръстовище Бяла от км 44+660 до км 54+270 –  ремонтни дейности по асфалтовата настилка. Ограничение на скоростта 40 км/ч. Движението се регулира от сигналисти. Срок до 30.11.2017 г. \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: от км 412+700 до км 421+000 Трапоклово-п.в. Петолъчката – ремонт асфалтова настилка. Срок до 31.10.2017 г.;\r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма.\r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: област София: Вакарел-Ихтиман от км 110+700 до км 118+800 – ограничено движение за всички МПС, поради намален габарит на пътното тяло. Поставена е необходимата сигнализация указваща забраната. Срок до 30.09.2018 г.; движение в една лента при Сливница посока Калотина от км 25+000 до км 27+000, поради ремонтни дейности в активната лента на км 26+040. Движението се осъществява в изпреварващата лента. Срок 31.10.2017 г.; област Хасково: от км 370+500 до км 377+900 в участъка гр. Свиленград-Капитан Андреево – затворен за движение на МПС, поради пропадане на насип. Обходен маршрут: гр. Свиленград-п.в. „Свиленград”-АМ „Марица”-п.в. „Капитан Андреево”-с. Капитан Андреево.\r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: област Варна: Кранево-Варна при км 83+100 – ограничено движение на МПС над 10 т. Обходен маршрут: Кичево-Оброчище. Срок до 01.12.2017 г.; при км 83+300 и от км 84+500 до км 85+000 – ограничение на скоростта – 30 и 60 км/ч, поради свлачищни процеси. Срок до 01.12.2017 г.; област Бургас: Варна-Бургас при км 184+258 – движението на МПС се провежда при стеснение на платното за движение и намалена скорост до 40 км/ч., като работният участък е върху лявата пътна лента. Срок до 31.10.2017 г. /ВОД/: ОПУ-Благоевград:\r\nВременно са въведени следните ограничения за движение на МПС: няма.\r\nРемонтни дейности:\r\nПът III-198 Гоце Делчев-Катунци-Петрич при км 38+380, в с. Горно Спанчево, поради разрушена подпорна стена с дължина 15 метра, дясното платно за движение е подкопано, и движението се извършва само в лявата лента за движение. Движението е урегулирано с необходимите пътни знаци. Срок до 31.10.2017 г.; път ІІІ-1972 с. Блатска-с. Абланица, при км 7+700, едното платно за движение е деформирано поради активизирало се свлачище и движението се извършва само в едната лента за движение. Движението е урегулирано с пътни знаци. Срок до 31.10.2017 г. ОПУ-Бургас:\r\nВременно са въведени следните ограничения за движение на МПС:\r\nПът III-908 Варовник-Вълчаново ханче от км 20+000 до 39+200 – забранено движението на МПС над 10 т., поради стесняване на пътното платно. Срок до 20.12.2017 г; път ІІІ-908 от км 22+400 до км 39+300 /от разклона за с. Варовник до кръстовището с път II-79/ – ограничава се движението на тежкотоварни автомобили с общо тегло над 10 т, поради намален габарит на пътното тяло. Срок до 20.12.2017 г; път ІІІ-992 Веселие-Ясна Поляна в участъка на аварирал мост над река Ропотамо при км 16+257 е изграден временен път с временен брод през коритото на реката, като е въведена забрана за движение на МПС над 12 т. Срок до 31.10.2017 г; път ІІІ-7306 Черница-Сунгурларе-Чубра – ограничава се движението на тежкотоварни автомобили с общо тегло над 10 т, поради намален габарит на пътното тяло. Срок 20.12.2017 г.; \r\nРемонтни дейности: няма.ОПУ-Варна:\r\nВременно са въведени следните ограничения за движение на МПС: няма.\r\nРемонтни дейности: \r\nПът II-29 Варна-Добрич /разклон Любен Каравелово-разклон Новаково/ от км 20+394 до км 23+199 – частични ремонтни дейности на асфалтовата настилка. Движението на МПС се осъществява в свободната лента. Срок до 16.04.2018 г.; път III-904 Старо Оряхово-Гроздьово от км 0+000 до км 17+377 – частични ремонтни дейности. Движението на МПС се осъществява в свободната лента. Срок до 17.12.2018 г.; път III-904 Старо Оряхово-Гроздьово от км 23+403 до км 41+705 – частични ремонтни дейности. Движението на МПС се осъществява в свободната лента. Срок до 17.12.2018 г.; ОПУ-Велико Търново:\r\nВременно са въведени следните ограничения за движение на МПС: \r\nПът II-55 прохода на Републиката – затворен за МПС над 12 т. \r\nОбходен маршрут: Котленски проход. Срок до 15.11.2017 г.\r\nПът ІІІ-407 Лозен-Полски Тръмбеш – ограничено е движението на МПС с обща маса над 12 т, поради намален габарит на пътното платно. Срок до 20.12.2017 г.\r\nОбходен маршрут: Лозен-Драганово-Янтра-Поликраище-Полски Тръмбеш.;\r\nПът ІІІ-551 Дебелец-Средни колиби-Елена – затворен за МПС над 10 т, поради намален габарит на пътното платно. \r\nОбходен маршрут: Дебелец-В. Търново-Лясковски кантон-Миндя-Елена и обратно.\r\nПът ІІІ-4073 Царски извор-Драганово, от км 0+000 до км 5+500 – затворен поради свлачище. \r\nОбходен маршрут: Царски извор-Сушица-Драганово и обратно. \r\nПът ІІІ-4082 Чешма-Кесарево – ограничено движението на МПС над 3,5 т, поради намален габарит на пътното платно. Срок до 20.12.2017 г.\r\nОбходен маршрут: Чешма-Сливовица-Горско Ново село-Джулюница-Кесарево.\r\nРемонтни дейности: няма.ОПУ-Видин:\r\nВременно са въведени следните ограничения за движение на МПС: \r\nОграничено е движението за МПС над 12 т. по път III-114 от км 22+000 до км 43+066 между с.Динково и с.Ружинци поради частичен ремонт на асфалтова настилка.  Обходните маршрути са както следва: Посока Видин-Монтана-По път Е-79, път II-11,при п.к. Добри дол с път III-112-движението продължава по път II-11 през гр.Лом- до кръстовище с път II-81/Лом-Монтана/- по път II-81 посока Монтана.\r\nЗа движещите се по път II-81 в посока Монтана-Видин: При кръгово кръстовище с път II-11 движението продължава по път II-11 през гр.Лом до кръстовище с път III-112,  по път II-11 посока Видин.\r\nЗа движещите се по път III-114 от км 0+000 до км  43+066/п.к.Ружинци/ с път Е-79 се забранява движението на МПС над 12т.\r\nЗа МПС под 12 т. не важат обходните маршрути. Срок до 13.10.2017 г.;\r\nРемонтни дейности: няма.ОПУ-Враца:\r\nВременно са въведени следните ограничения за движение на МПС:\r\nПът ІІ-11 Оряхово-Лесковец-граница с област Плевен от км 118+000 до км 119+000 – ограничено движение на МПС над 3.5 т, поради свлачищни процеси и големи деформации в асфалтовата настилка.\r\nОбходен маршрут: Оряхово-Селановци /път ІІІ-306/ Галово-Остров /пътища ІV-ти клас/-път ІІ-11-граница Плевен. Срок 20.12.2017 г.\r\nПът ІІІ-161 Ребърково-Люти дол от км 0+000 до км 8+700 – стеснение в двете посоки и ограничение за движението на МПС над 10 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 31.12.2017 г.; път ІІІ-308 Своде-Караш-Хубавене-Роман в участъка от село Караш до село Хубавене – затворен за движение на МПС, поради свлачище от км 25+000 до км 25+200. Срок 20.12.2017 г.\r\nОбходен маршрут: Роман-Ябланица-Осикова Лъкавица-Правешка Лъкавица-Караш за пътуващите от Роман за Караш. Ябланица-Роман-Хубавене за пътуващите от София и Ловеч.\r\nпът III-1002 Враца-Леденика от км 2+324 до км 3+200 – ограничено движение. Движението се осъществява двупосочно през обходен маршрут по ул. „река Лева“. Срок до 01.11.2017 г.; път ІІІ-1306 Вировско-Върбица-Горно Пещене - /път ІІ-15/ от км 62+000 до км 62+300 – стесняване на дясното платно за движение и ограничаване на скоростта до 50 км/ч, поради възникнали свлачищни процеси. Движение с повишено внимание. Срок 20.12.2017 г.\r\nРемонтни дейности:\r\nПът III-101 Михайлово-Хайредин-Гложене от км 37+000 до км 65+000 – частични ремонти на асфалтовата настилка. Стесняване на една от лентите за движение. Срок до 25.11.2017 г.: път ІІІ-1002 Враца-Леденика от км 5+150 до км 5+200 – стесняване на една от лентите за движение, поради деформация на пътната настилка. Срок до 30.11.2017 г.; път ІІІ-1002 Враца-Леденика от км 12+150 до км 12+200 – стесняване на една от лентите за движение, поради възникнали свлачищни процеси. Срок до 30.11.2017 г.ОПУ-Габрово:\r\nВременно са въведени следните ограничения за движението на МПС:\r\nПът III-403 с. Кормянско-с. Малък Вършец при км 10+080 – стеснен участък при мост над р. Крапец. Сигнализиран с пътен знак В15 „Забранено влизането на пътни превозни средства с ширина, включително на товара, по-голяма от 3,30 м. \r\nОбходен маршрут: за МПС над 3,30 м по път III-401 Граница Ловеч - /Кормянско-Малък Вършец/ - при км 46+800 по общински път до III-403 в с. Малък Вършец. Срок до 31.03.2018 г.\r\nПът III-3011 Крамолин-В. Търново от км 22+129 до км 28+380 – ограничено движение за МПС над 10 т, поради намален габарит на пътното платно при км 26+444. Срок до 30.06.2018 г.; \r\nПът III-5004 Граница В. Търново - Дряново - Габрово - граница Ст. Загора от км 10+940 до км 11+550, съвпадащ с ул. Малина в гр. Габрово, поради извършване на строителни дейности е ограничено движението. Отбивен маршрут за квартал Чехлевци: по път III - 5004 - път II - 44 - път III - 4404. Поставена е необходимата сигнализация. Срок до 31.08.2018 г.\r\nРемонтни дейности: \r\nПът III-5004 Чехлевци-Велчевци от км 11+770 до км 11+829 – ремонти дейности на асфалтовата настилка. Движението се осъществява в една лента. Срок до 31.08.2018 г.; път III-5006 Палаузово-Стомонеците при км 7+060 – движение с повишено внимание поради пропаднал участък до ръб асфалтова настилка. Една от лентите за движение е стеснена, поставена е необходимата сигнализация. Срок до 31.03.2018 г.ОПУ-Добрич:\r\nВременно са въведени следните ограничения за движение на МПС: няма.\r\nРемонтни дейности: \r\nПът II-29 разклон Новаково-Добрич от км 25+830 до км 43+515 – рехабилитация. Срок до 31.10.2017 г; път II-97 Околовръстен път на гр. Добрич от км 7+824 до км 16+539 786 – движение в една лента, поради частични ремонтни дейности на асфалтовата настилка. Преминаването се регулира от сигналисти. Срок до 31.10.2017 г. ОПУ-Кюстендил:\r\nВременно са въведени следните ограничения за движение на МПС: \r\nПът ІІІ-6222 Смоличано Пелатиково от км 10+000 до км 14+000 е ограничено движението на товарни автомобили, поради пропадане на част от пътното тяло при км 10+650, км 11+720, км 12+830 и км 13+360. Сигнализирано с пътни знаци. Срок до 30.11.2017 г.\r\nРемонтни дейности: \r\nПът III-107 след Рилския манастир от км 31+350 до км 31+450 пропадане на част от дясната пътна лента и банкета. Движението се извършва двупосочно само в една лента. В участъка скоростта на движение е ограничена до 30 км/час и е сигнализирано с пътни знаци. Срок до 31.10.2017 г; път III-602 Горна Козница-Мала Фуча от км 12+900 до 22+400 – движение в една лента, поради частични ремонти на пътната настилка, почистване на окопи и попълване на банкети.Сигнализирано с пътни знаци. Срок до 31.10.2017 г.; път III-623 Бобов дол-Жедна при км 14+900 – активизирало се свлачище, движението се извършва само в едната лента за движение. Сигнализирано с пътни знаци. Срок до 30.11.2017 г.; ОПУ-Кърджали:\r\nВременно са въведени следните ограничения за движение на МПС: \r\nПът II-59 Момчилград-Крумовград в участъка от км 17+880 до км 21+400 – движението се извършва по новоизградения обходен път. Срок до 20.12.2017 г.; път ІІІ-5009 Зорница-Бели пласт-Стремци-Черноочене-Кърджали – забранено е движението на товарни МПС над 12 т. Срок до 20.12.2017 г.\r\nОбходен маршрут: по път I-5 Хасково-Кърджали и път III-507 Кърджали-Мост, през с. Мост.\r\nРемонтни дейности: \r\nПът III-5904 Крумовград-Ивайловград от км 11+530 до км 11+760 – движение в една лента, поради извършване на частични ремонтни дейности. Срок до 31.12.2017 г. ОПУ-Ловеч: \r\nВременно са въведени следните ограничения за движение на МПС: \r\nПът III-307 в град Луковит от км 0+000 до км 0+514 – ограничено движение, поради ремонт на пътната настилка на път I-3. \r\nОбходен маршрут: за МПС с обща маса до 5 тона от кръстовището с ул. „Предел“ до път I-3. Обходен маршрут за МПС с обща маса над 5 тона, движещи се по направление Угърчин-Луковит е от центъра на село Тодоричене по общински път LOV 2091 до път I-3. Срок до 11.10.2017 г.; път III-3505 Казачево-Стефаново от км 0+000 до км 8+500 – затворен за движение за МПС над 12 т, поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.11.2017 г.\r\nРемонтни дейности:\r\nПът II-35 град Троян от км 71+032 до км 72+000 ограничено движение в лявото платно, поради ремонтни дейности по настилката. Движението се осъществява двупосочно в дясното платно. Срок до 13.10.2017г.; път ІІІ-301 Летница-Александрово от км 24+450 до км 24+750 – движение с повишено внимание поради възстановяване и монтаж на нови ограничителни системи /мантинели/. Срок до 09.10.2017 г.; път ІІІ-402 Борима-Дълбок дол от км 26+000 до км 30+380 – движение с повишено внимание, поради почистване на настилка от кал и профилиране на банкети. Стесняване на една от лентите за движение. Срок до 20.10.2017 г.; път ІІІ-402 Български извор-Старо село от км 0+000 до км 6+300 движение в една лента  в работните участъци поради ремонтни дейности по пътното платно. Срок до 25.11.2017 г.; ОПУ-Монтана:\r\nВременно са въведени следните ограничения за движение на МПС: \r\nПът ІІІ-112 Дъбова Махала-Смирненски-Славотин-Студено Буче-Монтана и обратно – затворен за МПС над 12 т, поради изпълнение на строително-монтажни работи. Срок до 31.10.2017 г.; път ІІІ-8104 Замфирово-Пърличево от км 7+000 до км 7+700 – ограничено движение на МПС над 12 т, поради пропадане на част от дясната лента и банкета. Движението е двупосочно в едната лента. Скоростта на движение е ограничена до 50 км/ч, и е сигнализирана с пътни знаци. Срок до 31.10.2017 г.\r\nРемонтни дейности: \r\nПът ІІI-8105 с. Расово-с. Славотин от км 0+000 до км 22+199 – частични ремонтни дейности на асфалтовата настилка. Движението се осъществява в свободната лента и се регулира от сигналисти. Срок до 12.10.2017 г.ОПУ-Пазарджик: \r\nВременно са въведени следните ограничения за движение на МПС:\r\nПът III-3704 Пазарджик-Ветрен при км 11+485 в с. Бошуля – забранено движението на тежкотоварни МПС над 10 т. Срок до 18.09.2018 г. \r\nОбходен маршрут: гр. Пазарджик-път I-8-с. Звъничево-Септемврийски ханчета-път III-8402-гр. Септември-кръгово кръстовище с път III-3704-с. Бошуля.\r\nРемонтни дейности: \r\nПът ІІІ-843 Сърница-Бърдуче от км 48+000 до км 53+800 – движение в свободната лента съгласно поставената сигнализация, поради ремонтни дейности на асфалтовата настилка. Срок до 13.10.2017 г.ОПУ-Перник:\r\nВременно са въведени следните ограничения за движение на МПС:\r\nПът ІІІ-637 от с. Мрамор до разклон за с. Лева река – забрана за движение на МПС над 10 т. Срок до 31.10.2017 г.\r\nРемонтни дейности:\r\nПът ІІ-63 Перник-Мещица от км 5+000 до км 8+000 – ремонт на асфалтова настилка. Срок до 13.10.2017 г.ОПУ-Плевен:\r\nВременно са въведени следните ограничения за движение на МПС: \r\nПът ІІІ-118 от км 23+057 до км 24+038 /в чертите на гр. Д. Митрополия/ – ограничено движението за всички МПС, поради ремонтни дейности.\r\nОбходен маршрут: през съседни улици в града, съгласно поставената вертикална сигнализация. \r\nПът ІІІ-301 от км 1+750 /край регулация с. Козар Белене/ до км 5+753 /начало регулация гр. Левски/ – забранява се движението на пътни превозни средства с общо тегло над 7 т.\r\nОбходен маршрут: път III-303 Българене-Малчика-Аспарухово-Левски. \r\nПът ІІІ-304 Изгрев-Трънчовица-Бацова махала-Новачене-Дебово от км 0+030 до км 24+650 – целогодишно е забранено транзитното движение на МПС над 15 т.\r\nОбходен маршрут: по път ІІ-34 Плевен-Никопол.\r\nПът ІІІ-3004 Опанец-Долна Митрополия от км 0+000 до км 6+125 - в района на с. Опанец – целогодишно е забранено транзитно движение на МПС над 3.5 т.\r\nОбходен маршрут: по път І-3 Бяла-Плевен-Ботевград (от п.в. \"КАТ\" на км 88+973 към п.в. на км 95+099). \r\nПът ІІІ-3005 Ясен-Търнене-Градина-в района на с. Ясен от км 1+793 до км 4+223 – целогодишно е забранено транзитно движение на МПС над 3.5 т, осигурен е сигнализиран обходен маршрут; \r\nПът ІІІ-3005 Ясен-Търнене-Градина-Петърница-Бъркач-Беглеж, в района на с. Беглеж от км 21+062 до км 27+123 – целогодишна забрана за МПС над 8 т.\r\nОбходен маршрут: път ІІІ-3502 Брестовец-Горталово-Беглеж-Бежаново-Ъглен.\r\nПът ІІІ-3006 Радомирци-Рупци-Червен бряг от км 8+904 до км 9+221 – в участъка на свлачище в землището на гр. Червен бряг – целогодишна забрана за МПС над 12 т.\r\nОбходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно.\r\nРемонтни дейности: \r\nПът III-118 в границите на гр. Д. Митрополия от км 23+057 до км 24+038 поради ремонтни дейности. Затваря се път на  III-118 и движението се пренасочва по обходи по улици на гр.Д.Митрополия с поставена вертикална сигнализация. Срок до 11.10.2017 г.ОПУ-Пловдив: \r\nВременно са въведени следните ограничения за движение на МПС:\r\nПът II-86 Асеновград-Нареченски бани – забранено е движението на МПС с височина над 4 м. през тунелите.\r\nОбходен маршрут: път 866 Кричим-Девин;\r\nПът ІІІ-667 Плодовитово-Първомай-Асеновград при км 6+832 /мост на р. Марица/ – забранено движението на тежкотоварни МПС над 5 т., поради намален габарит на пътното платно на стоманения мост на р. Марица\r\nОбходен маршрут: път ІІ-66 Стара Загора-Поповица и път І-8 София-Пловдив-Свиленград.\r\nПът III-804 Поповица-Болярци – ограничено движение МПС над 12 т, поради намален габарит на пътното платно на мост в Поповица. Срок до 20.12.2017 г.; път III-5802 Тополово-Леново-Поройна в участъка от км 19+287 (край с. Поройна) до км 19+495 (кръстовище с III-667) е затворен – забранено движението на всички МПС. Срок до 20.12.2017 г.; път III-8611 Белица-Загражден–Давидково в участъка от км 13+500 /Държавно ловно стопанство ”Кормисош”, след с. Белица/ до границата с област Смолян при км 18+431 – забранено движението на всички МПС. Срок до 20.12.2017 г.\r\nРемонтни дейности: \r\nПът II-86 Пловдив-Асеновград – движение с повишено внимание съгласно поставените знаци, поради частични ремонтни дейности в банкета. Срок до 20.12.2017 г.; път ІІІ-667 Първомай-Дълбок извор в с. Поройна при км 19+435 /мост над р. Чинар дере/ – движение в една лента съгласно поставена вертикална сигнализация и светофарна уредба, поради ремонтни дейности. Обходен маршрут: през временно изграден път в с. Поройна. Срок до 27.01.2018 г.ОПУ-Разград:\r\nВременно са въведени следните ограничения за движение на МПС:\r\nПът II-49 Търговище-Разград от км 9+800 до км 11+832 и от км 11+942 до км 30+659 /с. Бистра-Разград/-– ограничено движение за всички МПС, поради строително-монтажни дейности. През затвореният участък ще се пропускат живущите в населените места Манастирско, Трапище и Бистра поради липса на друга алтернатива за достигане до тях.\r\nОбходен маршрут: Търговище-път II-74-с. Въбел-с. Здравец-с. Подгорица-път II-51 с. Дралфа-с. Чудомир-гр. Лозница-път I-2-Разград и обратно. \r\nЗабележка: През затвореният участък ще се пропускат живущите в населените места Манастирско, Трапище и Бистра, поради липса на друга алтернатива за достигане до тях. Срок до 31.10.2017 г.\r\nРемонтни дейности: \r\nПът II-49 Кубрат-Тутракан от км 79+890 до км 89+100 – частични ремонтни дейности на асфалтовата настилка. Срок до 31.10.2017 г.ОПУ-Русе:\r\nВременно са въведени следните ограничения за движение на МПС: \r\nПът ІІІ–202 Русе-Щръклево-Нисово-Кацелово при км 36+945 – аварийно-възстановителни работи на мост до с. Кацелово при км 36+945 над р. Черни Лом. Ограничено е движението на МПС над 10 тона, като едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Участъкът е сигнализиран. Срок до 01.12.2017 г.\r\nРемонтни дейности: \r\nПът ІІІ-501 Русе-Басарбово при км 5+976 – авариен ремонт на лява тротоарна конзола на мостово съоръжение. Движението на МПС се извършва в едната лента с пропускателен режим. Участъкът е сигнализиран.Въведено е ограничение на скоростта 40 км/ч. Срок до 01.12.2017 г.; ОПУ-Силистра:\r\nВременно са въведени следните ограничения за движение на МПС: няма.\r\nРемонтни дейности: \r\nПът II-49 Тутракан-Старо село-Кубрат от км 89+100 до км 98+876 – движение в една лента с повишено внимание, спрямо поставената временна сигнализация, поради ремонтни дейности на асфалтовата настилка. Срок до 21.05.2018 г.; път III-235 Окорш-Паисиево-Главиница-Зафирово-М.Преславец в участъка от км 0+000 до км 12+000 – поетапно затваряне на лява и дясна ленти за движение, поради частичен ремонт на асфалтовата настилка и профилиране на банкети. Срок до 31.10.2017 г.ОПУ-Сливен:\r\nВременно са въведени следните ограничения за движение на МПС: \r\nПът ІІ-53 с. Бяла-гр. Сливен при км 107+200 – движение в едната лента, поради частично пропадане на асфалтова настилка. Ограничено движение за МПС над 3.5 т. Срок до 30.11.2017 г.\r\nРемонтни дейности: \r\nПът II-55 Асеновец-Нова Загора от км 81+000 до км 86+000 – частични ремонтни дейности на асфалтова настилка. Движение в едната лента на участъци. Срок до 09.10.2017 г.ОПУ-Смолян:\r\nВременно са въведени следните ограничения за движение на МПС: \r\nПът ІІІ-8652 Падина-Неделино (Мадан-Златоград) в чертите на гр. Неделино – поради изграждане на мост над р. Неделинска, свързващ ул. „Александър Стамболийски“ и ул. „Напредък“, се затваря движението от км 17+905 до км 17+940.\r\nОбходен маршрут:\r\n- Товарните автомобили и транзитното движение да преминават през път III-8652 Па-дина-Неделино-кръстовище при км 17+905 (мост над р. Неделинска)-ул. „Напредък“ и се включват в път III-8652 Неделино-(Мадан-Златоград)-кръстовище при км 19+150 и обратно;\r\n- За всички останали МПС по път III-8652 Падина-Неделино-кръстовище при км 17+905 (мост над р. Неделинска)-през ул. Напредък-ляво съществуващ мост и се включват в път III-8652 (Мадан-Златоград)-кръстовище при км 18+150 и обратно. Срок до 09.10.2017 г.; \r\nПът III-8683 Арда-Горна Арда от км 27+000 до км 29+500 – забранено движението на МПС над 10 т, поради пропадане и стесняване на една от пътните ленти. Срок до 31.10.2017 г.; \r\nРемонтни дейности: \r\nПът ІІІ-197 Тешел-Девин от км 78+100 до км 78+300 – пропадане на подпорна стена, движението на МПС да се извършва с повишено внимание. Участъкът е сигнализиран с пътни знаци. Срок до 31.10.2017 г.; път ІІІ-8611 Белица-Загражден-Оряховец при км 59+250, поради проявление на свлачище и пропаднала лява лента, движението на МПС да се извършва с повишено внимание. Поставена е необходимата вертикална сигнализация. Срок до 31.10.2017 г.; път ІІІ-8632 Баните-п.к. Стоянов мост при км 6+700 – движението на МПС се осъществява в една лента, поради разрушена подпорна стена от каменна зидария и тръбен водосток. Участъкът е сигнализиран с пътни знаци. Срок до 31.10.2017 г.; път ІІІ-8652 Бял извор-Неделино при км 15+780, поради пропадане на пътен банкет и част от пътното платно с дължина 20 м, движението на МПС се осъществява в една лента. Участъкът е сигнализиран с пътни знаци. Срок до 31.10.2017 г.; път ІІІ-8683 Рудозем-Смолян-Чокманово при км 2+030, поради проявление на свлачище и пропаднала лява лента, движението на МПС се извършва с повишено внимание. Поставена е необходимата вертикална сигнализация. Срок до 31.10.2017 г.ОПУ-София:\r\nВременно са въведени следните ограничения за движение на МПС: \r\nПът ІІ-82 Костенец-Самоков от км 0+000 до км 39+176 – забранява се транзитното движение на товарни МПС с обща маса над 10 т в двете посоки. Срок до 30.09.2018 г; \r\nпът ІІІ-3701 в участък от км 16+600 /край с. Ямна/ до км 22+300 /г-ца ОПУ Ловеч/ – затворен, поради свлачища. Срок до 30.09.2018 г.\r\nОбходен маршрут: път II-37 /Етрополе/-Лъга-Джурово-път I-3 /Джурово-Ябланица/-граница ОПУ Ловеч-път III-358 /Ябланица-Гложене/-път III-3701/ Гложене-Черни Вит/;\r\nпът ІІІ-8001 Беренде извор-Беренде от км 4+700 до км 9+410 – забранено е движението на МПС, поради намален габарит на пътното платно. Срок 01.09.2018 г.; път ІІІ-8102 Чибаовци-Свидня от км 10+000 до км 16+750 – затворен участък, поради активирали се свлачища. Срок до 30.09.2018 г.\r\nОбходен маршрут: до Чибаовци да се ползва път II-81; до Бучин проход-път III-164 Бучин проход-Искрец-Свидня. \r\nРемонтни дейности: \r\nДвижението по път II-18 (Софийски околовръстен път) се осъществява двупосочно в едно платно от км 26+610 до км 31+058, поради ремонтни дейности.\r\n•\tПърви етап - от км 27+210 до км 29+920 – пълно затваряне за ремонт на дясно платно от км 27+810 до км 29+400. Превозните средства ще се движат двупосочно в ляво платно. Скоростта на движение се ограничава на 50 км/час.;\r\n•\tВтори етап - от км 26+100 до км 30+000 – пълно затваряне за ремонт на ляво платно от км 26+610 до км 29+400. Превозните средства ще се движат двупосочно в дясно платно. Скоростта на движение се ограничава на 50 км/час.;\r\n•\tТрети етап - от км 28+820 до км 31+490 – пълно затваряне за ремонт на дясно платно от км 29+400 до км 31+058. Превозните средства ще се движат двупосочно в ляво платно. Скоростта на движение се ограничава на 50 км/час.;\r\n•\tЧетвърти етап - от км 26+100 до км 31+540 – пълно затваряне за ремонт на ляво платно от км 29+400 до км 31+058. Превозните средства ще се движат двупосочно в дясно платно. Скоростта на движение се ограничава на 50 км/час.;\r\n•\tПети етап - връзка с АМ „Хемус” - затваря се ляво платно от км 0+000 до км 0+489. Скоростта на движение се ограничава на 30 км/час.;\r\n•\tШести етап - връзка с АМ „Хемус” - затваря се дясно платно от км 0+000 до км 0+489. Скоростта на движение се ограничава на 30 км/час. Срок до 15.11.2017 г.ОПУ-Стара Загора:\r\nВременно са въведени следните ограничения за движение на МПС: \r\nПът II-55 прохода на Републиката – затворен за МПС над 12 т. \r\nОбходен маршрут: Котленски проход. Срок до 15.11.2017 г.\r\nПът II-55 Гурково-Велико Търново – затворен за преминаване на МПС в гр. Гурково. \r\nОбходен маршрут: \r\n- Движението на МПС до 12 т в посока север-юг преминава по път II-55 /Проход на Републиката/ до км 55+800, където да се отклонява през четвъртокласния път IV- 53438 Димовци-Николаево до кръстовището с подбалканския път I-6:\r\n- Движението на МПС до 12 т в посока юг-север се пренасочва по градската улична мрежа на гр. Гурково. Срок до 15.11.2017 г.\r\nПът ІІІ-807 затворен мост над р. Марица при км 7+600 в с. Скобелево.\r\nОбходни маршрути:\r\n- път ІІ-66 Поповица-Плодовитово-Първомай-Скобелево;\r\n- път ІІ-66 Чирпан-Плодовитово-Първомай-Скобелево;\r\n- Скобелево-Първомай-Плодовитово-път ІІ-66.\r\nПът ІІІ-5031 Опан-Гълъбово – забранено движението на МПС над 10 т. \r\nОбходен маршрут: път І-5 Стара Загора-Димитровград и път ІІІ-554 Раднево-Гълъбово.\r\nРемонтни дейности: няма.ОПУ-Търговище:\r\nВременно са въведени следните ограничения за движение на МПС:\r\nПът II-49 Търговище-Разград от км 9+800 до км 11+832 и от км 11+942 до км 30+658 – ограничено движение за всички МПС, поради строително-монтажни дейности. \r\nОбходен маршрут: път II-74 /Търговище-Попово/-с. Въбел-с. Здравец-с. Подгорица- път II-51 -гр. Лозница-път I-2 /Разград-Шумен/-Разград и обратно. Срок до 31.10.2017 г.\r\nПът III-4082 Капище-Банковец от км 0+000 до 11+300 – ограничено е движението на МПС над 3,5 т, поради ремонтни дейности на мостово съоръжение. Срок до 30.04.2018 г.\r\nРемонтни дейности: няма.ОПУ-Хасково:\r\nВременно са въведени следните ограничения за движение на МПС:\r\nПът III-5009 Козлец-Кърджали от км 0+000 до км 26+080 – ограничено е движението на МПС над 12 т. Срок до 20.12.2017 г.\r\nРемонтни дейности: няма.ОПУ-Шумен:\r\nВременно са въведени следните ограничения за движение на МПС: \r\nПът ІІІ-731 Радко Димитриево-Друмево – ограничено движение на МПС над 10 т., поради свлачищни процеси. Срок до 21.05.2018 г.\r\nОбходен маршрут: Шумен-Овчарово-Друмево.\r\nРемонтни дейности: няма.ОПУ-Ямбол:\r\nВременно са въведени следните ограничения за движение на МПС:\r\nПът ІІІ-7008 Елхово-Изгрев от км 2+440 до км 2+560 – затворен за движение, поради компрометирано експлоатационно състояние на дървен мост над р. Тунджа. Движението е пренасочено по изграден обходен път до моста с ограничение на скоростта до 30 км/ч. Срок до 31.12.2017 г.\r\nРемонтни дейности:\r\nПът ІІІ-7008 с. Малък Манастир-с. Голям Манастир от км 18+059 до км 18+127 – движението е пренасочено само в едната лента, поради пропаднала настилка и пропаднал насип. Срок до 31.12.2017 г.: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път II-16 Ребърково-Своге-Нови Искър; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2017.10.07", "title": "Актуална пътна обстановка"}
{"url": "http://www.focus-news.net/news/2017/10/07/2443845/predstoyashti-sabitiya-v-stranata-za-7-oktomvri-agentsiya-fokus.html", "text": "***\r\nОт 09.00 часа в Народното събрание продължава вторият ден от научно-практическа конференция за правните проблеми по прилагането на Гражданския процесуален кодекс. Темата на конференцията е „Правни проблеми по прилагането на Гражданския процесуален кодекс. Възможните разрешения”.\r\n***\r\nОт 13.00 часа в централата на БСП ще се проведе пресконференция.\r\n***\r\nОт 13.00 до 17.00 часа в Институт „Конфунций“ ще се проведе Чи Енержи Фест.\r\n***\r\nОт 13.30 в зала „Мецанин“ в централата на КТ „Подкрепа“, президентите на национално представителните синдикални организации у нас - КНСБ и КТ „Подкрепа“, ще представят очакванията на хората на труда за ръста на доходите през 2018 г., както и възможните мерки за повишаването им. \r\n***\r\nОт 16.30 часа в Гьоте-институт Тине Мелцер, художничка и изследователка с фокус върху езика, ще изнесе лекция на тема „ПОЛИФОНИЯ – Образи в езика и да казваш, като показваш“. \r\n***\r\nОт 19.00 часа на Голяма сцена в Народния театър „Иван Вазов“ ще бъде отбелязан 70-годишният юбилей на Антон Радичев със специално представление, посветено на него. Големият български актьор Антон Радичев ще бъде отличен с най-високата награда на Министерството на културата – „Златен век“ с огърлие.\r\n***\r\n Фестивалът „Чудесата на Индонезия 2017“, организиран от посолството на Република Индонезия в партньорство с българската Национална галерия, запознава за първи път жителите и гостите на София с културното и историческо наследство на Индонезия. Oт 7 октомври до 12 ноември 2017 в Двореца ще бъдат изложени живопис и скулптура от известни индонезийски автори от колекцията на Националната галерия на Индонезия. От 7 октомври до 26 ноември 2017 в Квадрат 500 ще бъде показана селекция от старинен и разнообразен ръчно изработен текстил (батик, икат, сонгкат, тенун), бижута и атрефакти. \r\n***\r\nОт 15.30 часа с дефиле на участниците пред паметника на Аристи Чорбаджака ще се открие Фолклорния фестивал „Маврудово хоро“. От 16.00 часа на пл. „Акад. Николай Хайтов“ ще започне надиграване между танцовите състави.\r\n***\r\nОт 10.00 часа под Пантеона в града за втора поредна година ще се проведе 5-километров семеен маратон. Мотото на инициативата е „Твоят километър е важен!“.\r\n***\r\nОт 12.00 до 13.30 часа в офиса на ПП ГЕРБ на ул. „Стефан Стамболов“ №3, народният представител д-р Даниела Дариткова ще проведe приемен ден. \r\n***\r\nФолклорно дефиле на клуба по български народни танци „Чанове“ ще премине през центъра на града.  Дефилето ще тръгне в 12.00 часа, тръгвайки от площад „Тройката“, ще премине по ул. „Александровска“ до сградата на Общината. Там от 13.00 часа публиката ще се състои концерт по повод 8-ия рожден ден на клуб „Чанове“.\r\n***\r\nОт 11.00 часа в Mall Варна, МУ-Варна ще проведе за втори път кампанията „Погрижи се за венците си!“.\r\n***\r\nОт 18.00 часа в Зала 1 на Фестивален и конгресен център – Варна ще бъде закрит 35-ият Фестивал на българския игрален филм „Златна роза”.\r\n***\r\nОт 11.00 часа в читалище „Искра“ ще гостува спектакълът на Държавен куклен театър „Георги Митев“ – Ямбол - „По заповед на щуката“.\r\n***  \r\nОт 10.00 часа в Голяма зала на Общината ще се проведе Концерт на Плевенско музикално училище. \r\n***\r\nВ 08.00 часа в ремонтираната църква „Св. Петка – Параскева“ във видинското село Драганица ще бъде отслужена празнична утреня. След нея Врачанският митрополит Григорий ще извърши специално богослужение, което се прави след основен ремонт и се нарича “чин на обновлението”.\r\n***\r\nОт 11.00 часа в залата на Симфониета Видин  ще бъде дадено началото на благотворителната кампания \"Нека да помогнем на едно българско семейство\",  подкрепена от Община Видин.\r\n***\r\nОт 17.30 часа в Огледална зала „Нели Божкова“ ще бъде представена новата книга на Рада Въртунинска  - „Моят едностаен свят“ , по повод нейната 85-годишнина. \r\n***\r\nОт 11.00 часа ще се състои тържествена церемония по откриване на академичната 2017/2018 година във Висшето училище по сигурност и икономика.\r\n***\r\nОт 14.00 часа в спортна зала „Строител“ ще се проведе баскетболен мач бенефис по случай 50-тия годишния юбилей на Цонка Вайсилова – една от именитите баскетболистки на Пловдив.\r\n***\r\nОт 14.00 часа пред паметника на командира на Родопския отряд ген. Стилиян Ковачев ще бъде почетена паметта на загиналите герои в Балканската война. \r\n***\r\nОт 10.00 часа в хотел „Света Екатерина“ в курорта Рибарица ще се проведе заключителна пресконференция по проект - „Общо бъдеще чрез образование за развитие”.\r\n***\r\nОт 10.30 часа на Централния пазар в града ще се проведе превърналия се вече в традиция Празник на плодородието.\r\n***\r\nВ салона на ПБНЧ „Еленка и Кирил Д. Аврамови 1856“ ще се проведе двудневен Пети Национален Фестивал на старата градска песен „Георги Бейков“ – Свищов 2017.\r\n***\r\nОт 09.00 часа в вала „Иван Вазов“ ще се проведе двудневен Международен турнир по тенис на маса. \r\n***\r\nОт 12.00 часа ще се проведе празник на село Подслон.\r\n***\r\nОт 17.00 часа в Драматичен театър ще бъде представена постановката „Укротяване на опърничавата“.", "date": "2017.10.07", "title": "Предстоящи събития в страната за 7 октомври (Агенция „Фокус“)"}
{"url": "http://www.focus-news.net/news/2017/10/07/2443846/predstoyashti-mezhdunarodni-sabitiya-za-7-oktomvri-agentsiya-fokus.html", "text": "Излежаващият 20-дневна присъда руски опозиционер Алексей Навални призова за ден на протести срещу Кремъл, докато Русия отбелязва 65-ия рожден ден на президента Владимир Путин.\r\n***Привържениците на диалога между Каталония и централното правителство на Испания призоваха хората да се съберат пред кметствата на градовете си, за да изразят подкрепата си за единството на страната, докато страната остава заложник на политическото противостояние между Мадрид и Барселона.\r\n***Президентът на Турция Реджеп Таийп Ердоган ще председателства важна среща на управляващата „Партия на справедливостта и развитието (АКП) в западния град, която е част от подготовката за изборите през 2019 година.\r\n***Хилди полски католици ще се съберат на граничните пунктове на страната, за да демонстрират срещу ислямизацията на страната им и на Европа.\r\n***", "date": "2017.10.07", "title": "Предстоящи международни събития за 7 октомври (Агенция „Фокус“)."}
{"url": "http://www.focus-news.net/news/2017/10/07/2443847/sofiya-mokri-i-hlazgavi-sa-patnite-nastilki-v-grada.html", "text": "Мокри и хлъзгави са пътните настилки в София, предаде репортер на Агенция „Фокус”. В столицата вали дъжд от рано сутринта. На места са се образували локви. \r\n„Фокус” призовава шофьорите да карат с повишено внимание във връзка с влошената метеорологична обстановка. Очаква се до края на деня над цялата страна да вали дъжд, като са в сила предупреждения за жълт и оранжев код за интензивни валежи. Ако сте решили да пътувате през планинските проходи - използвайте зимни гуми за автомобилите си заради прогнозите за сняг.", "date": "2017.10.07", "title": "София: Мокри и хлъзгави са пътните настилки в града"}
{"url": "http://www.focus-news.net/news/2017/10/07/2443848/mia-zoran-zaev-prizova-za-edinstvo-na-eticheskite-obshtnosti-v-makedoniya.html", "text": "Премиерът на Македония Зоран Заев призова жителите на страната да не се делят на етническа основа, предава Македонската информационна агенция. Държавният глава и лидер на СДСМ заяви, по време на митинг от кампанията за предстоящите местни избори, че „Македония тръгна по нов демократичен път, път на правдата и справедливостта. Справедливост в Македония ще има. Всеки който е сгрешил ще отговаря през закона“.\r\nСпоред него „деленето няма да ни доведе до никъде. Само заедно, всички етнически общности, обединени, можем да живеем. Нашето бъдеще не е в дележа“.  Цанко Цолов", "date": "2017.10.07", "title": "МИА: Зоран Заев призова за единство на етическите общности в Македония"}
{"url": "http://www.focus-news.net/news/2017/10/07/2443849/nimh-dazhdat-shte-obhvane-tsyalata-strana-v-yugoiztochna-balgariya-shte-ima-i-gramotevitsi.html", "text": "Днес времето ще се определя от средиземноморски циклон, който бавно ще преминава през Гърция и Егейско море. Времето ще бъде облачно, постепенно валежите ще обхванат цялата страна и след обяд ще са повсеместни, на места интензивни и значителни по количество. В Югоизточна България ще има и гръмотевична дейност. Такава е прогнозата за времето на Националния институт по метеорология и хидрология (НИМХ) към БАН, съобщи за Агенция „Фокус” дежурният синоптик Красимир Стоев. С умерен и временно силен северозападен, а в източната половина от страната североизточен вятър ще нахлува студен въздух. Температурите бързо ще се понижават и към 15.00 часа ще са от 6-8° на места в западните райони, до 16-18° в югоизточните. Привечер и през нощта срещу неделя с понижението на температурите, в районите с надморска височина над 600 метра, дъждът ще преминава в сняг.\r\nАтмосферното налягане е по-ниско от средното за месеца - ще продължи да се понижава.\r\nНад Черноморието ще бъде облачно с валежи от дъжд, на места значителни. Ще духа умерен и временно силен вятър от изток-североизток. Максимални температури на въздуха: 17°-19°, близки до температурата на морската вода. Вълнението на морето ще бъде 3-4 бала.\r\nНад планините ще бъде облачно, ветровито с валежи от дъжд, а над 1200 метра - от сняг, но привечер с понижаването на температурите границата на снеговалежите ще се снижи. Ще духа силен до бурен вятър от изток-североизток и с него ще нахлува студен въздух. През по-голямата част от деня по високите и открити части вятърът ще е от юг-югоизток, но привечер и там ще се ориентира от североизток. Максималната температура на височина 1200 метра ще е около 7°, на 2000 метра - около 1°.", "date": "2017.10.07", "title": "НИМХ: Дъждът ще обхване цялата страна, в Югоизточна България ще има и гръмотевици"}
{"url": "http://www.focus-news.net/news/2017/10/07/2443850/ekathimerini-liderat-na-germanskata-svobodnata-demokraticheska-partiya-smyata-che-volfgang-shoyble-ne-e-bil-dostatachno-tvard-s-gartsiya.html", "text": "Председателят на Свободната демократическа партия на Германия Кристиан Линднер, смятан, че ще заеме поста на финансов министър, ако партията му се коалира с германския канцлер Ангела Меркел, разкритикува излизащия в оставка финансов министър Волфганг Шойбле, защото не е бил „достатъчно твърд“ спрямо Гърция, пише  Ekathimerini.\r\n„Шойбле не успя да се наложи над канцлера по много въпроси от европейската политика. Спомнете си третия пакет финансова помощ за Гърция, който първоначално не желаеше“, заяви Линдер. Той призова за създаване на закон за несъстоятелността за страните от Еврозоната, докато призова, че страните трябва да могат да имат възможността да излизат от общата валута, докато остават част от ЕС. \r\nЛиндер същевременно избягна да отговори на журналистически въпрос, дали партията му иска да заеме финансовото министерство. „За нас промяната във фискалната политика е по-важна от нов министър“, добави той. Виктор Турмаков", "date": "2017.10.07", "title": "Ekathimerini: Лидерът на германската Свободната демократическа партия смята, че Волфганг Шойбле „не е бил достатъчно твърд“ с Гърция"}
{"url": "http://www.focus-news.net/news/2017/10/07/2443851/vidin-1-km-kolona-ot-tovarni-avtomobili-se-e-obrazuvala-na-gkpp-dunav-most-na-izhod-ot-stranata.html", "text": "На българо-румънската граница трафикът е нормален на всички гранични контролно-пропускателни пунктове, на ГКПП „Дунав мост” – Видин има 1 км колона от товарни автомобили на изход от страната. Това съобщиха от пресцентъра на ГД „Гранична полиция”. На останалите гранични контролно-пропускателни пунктове трафикът е нормален. \r\nФериботът Оряхово – Бекет работи само през деня поради ниското ниво на река Дунав.", "date": "2017.10.07", "title": "Видин: 1 км колона от товарни автомобили се е образувала на ГКПП „Дунав мост” на изход от страната"}
{"url": "http://www.focus-news.net/news/2017/10/07/2443852/nasha-gazeta-rusiya-balgariya-iska-da-pusne-morska-vrazka-mezhdu-novorosiysk-i-varna.html", "text": "През октомври 2017 г. в Белогорск премина фестивала „Български срещи“, на който от българска страна е изразен интерес да се организира морска пътническа връзка между Новоросийск, Сочи, Истанбул, Бургас и Варна на Черно море, предаде печатаното в руския град Новоросийск местно издание  „Наша Газета“.\r\nВ Белогорск от четвърт вече действа обществена организация на кримските българи, с които са установени тесни отношения с представителите на историческата родина. „Смятаме, че единствено в хармония между националностите, чрез куртурата, бита и езика е възможно взаимно обогатяване. Опитът, който натрупахме през тези години се стараем да използваме в Русия“, заяви председателят на организацията  Регионална българска национално-културна автономия „Паисий Хилендарски“ Иван Абажер.  Виктор Турмаков", "date": "2017.10.07", "title": "„Наша Газета“ (Русия): България иска да пусне морска връзка между Новоросийск и Варна"}
{"url": "http://www.focus-news.net/news/2017/10/07/2443853/anton-radichev-shte-poluchi-nay-visokoto-otlichie-na-ministerstvoto-na-kulturata.html", "text": "Големият български актьор Антон Радичев ще бъде отличен с най-високата награда на Министерството на културата – „Златен век“ с огърлие. Поводът е неговият 70-годишен юбилей и 43 години на сцената на Народния театър „Иван Вазов“, съобщиха от пресцентъра на министерството. Театърът ще отбележи събитието с постановката „Почивен ден“ на Камен Донев от 19.00 часа. \r\nКолегите на Антон Радичев казват за него, че името му е записано със златни букви в историята на българския театър и кино, а за таланта му границите са просто литературно понятие. \r\nАнтон Радичев завършва ВИТИЗ при проф. Ф. Филипов през 1974 г. От същата година е в състава на Народния театър „Иван Вазов“, където дебютната му роля е Протасов в „Деца на слънцето“ от М. Горки. Сред ролите му в театъра са още: Любомир в „Големанов“ от Ст. Л. Костов, Сизобрюхов в „Унижените и оскърбените“ по Ф. М. Достоевски, Гурин в „Бяг“ по М. Булгаков, Хаджията, Хаджи Смион, Каракалпаков, Варлаам Копринарката в „Хъшове“, „Под игото“, „Двубой“ и „Чичовци“ от Ив. Вазов, Дончо в „Зидари“ от П. Ю. Тодоров, Петлето, Великов, Иван Гамаша в „Опит за летене“, „Януари“ и „Суматоха“ от Й. Радичков, Амфореас в „Борци“ от С. Карас, Кръстан във „Всяка есенна вечер“ от Ив. Пейчев, Фигаро в „Сватбата на Фигаро“ от П. Бомарше, Епиходов във „Вишнева градина“ от А. П. Чехов, Наг в „Краят на играта“ от С. Бекет, Шериф Томас в „Човекът, който прави дъжд“ от Н. Р. Неш, Гастоне в „Призраци в Неапол“ от Е. де Филипо, Венко в „Почивен ден“ от К. Донев, Мъжът в „Рейс“ от Ст. Стратиев, Пържени яйца в „Женитба“ от Н. Гогол, Корбачо във „Волпоне“ от Б. Джонсън. Участва в естрадната формация „НЛО“. \r\nМного и запомнящи са ролите му в киното, сред които в „Оркестър без име“ (1982), „Хотел Централ“ (1983), „Маневри на петия етаж“ (1985), „Пантуди“ (1993), „Испанска муха“ (1998). А също така и участието му в телевизионни сериали като „Патриархат“ (2005), „Живот на колелета“ (1992), „Време за път“ (1987).", "date": "2017.10.07", "title": "Антон Радичев ще получи най-високото отличие на Министерството на културата"}
{"url": "http://www.focus-news.net/news/2017/10/07/2443854/radio-poland-prezidentat-na-balgariya-poseti-varshava.html", "text": "Президентите на България и на Полша Румен Радев и Анджей Дуда са обсъдили редица въпроси по време на официалното посещение на държавния глава на България във Варшава, предаде  Radio Poland.\r\nСъщевременно Радев е разкритикувал наложените санкции по отношение на Русия. Основните теми на разговора между президентите са били бъдещето на ЕС и на НАТО, сигурността и скорошното ротационно председателство на България в Съвета на ЕС.  Виктор Турмаков", "date": "2017.10.07", "title": "Radio Poland: Президентът на България посети Варшава"}
{"url": "http://www.focus-news.net/news/2017/10/07/2443855/sofiya-vazstanoveno-e-dvizhenieto-pri-km-32-na-avtomagistrala-trakiya-v-posoka-burgas.html", "text": "Възстановено движението на автомагистрала „Тракия“ при км 32 в посока Бургас. Това съобщиха от пресцентъра на Агенция „Пътна инфраструктура”. Временната организация на движението бе наложена поради пътнотранспортно произшествие.", "date": "2017.10.07", "title": "София: Възстановено е движението при км 32 на автомагистрала „Тракия”, в посока Бургас"}
{"url": "http://www.focus-news.net/news/2017/10/07/2443856/ekathimerini-balgarin-e-osaden-v-gartsiya-za-otvlichane.html", "text": "Съдът в Солун осъди на 10 години затвор 43-годишен български гражданин, признат за виновен, че е държал 26-годишна своя сънародничка за заложник в град Кукуш в северната част на Гърция, предаде  Ekathimerini.\r\nМъжът я е държал заложник три месеца, по времето на които я е карал да върши земеделска работа през деня, а през нощта я е изнасилвал. Жената успява да избяга миналия ноември и сигнализира полицията, която арестува насилника.  Виктор Турмаков", "date": "2017.10.07", "title": "Ekathimerini: Българин е осъден в Гърция за отвличане"}
{"url": "http://www.focus-news.net/news/2017/10/07/2443857/sport-natsionalnite-otbori-po-futbol-na-balgariya-i-frantsiya-shte-igrayat-mach-za-svetovna-kvalifikatsiya-na-stadion-vasil-levski.html", "text": "Националните отбори по футбол на България и Франция ще играят мач за световна квалификация. Срещата ще се проведе днес на Националния стадион „Васил Левски” от 21.45 часа.", "date": "2017.10.07", "title": "Спорт: Националните отбори по футбол на България и Франция ще играят мач за световна квалификация на стадион „Васил Левски”"}
{"url": "http://www.focus-news.net/news/2017/10/07/2443858/politico-holandskite-partii-sa-sklyuchili-koalitsionno-sporazumenie.html", "text": "Холандският министър-председател Марк Рюте съобщи, че четирите политически партии, които  са преговаряли за коалиционно споразумение, са сключили такова. Планът ще бъде представен пред парламентарните групи в понеделник и ако бъде одобрен, ще бъде официално представен във вторник, предаде  Politico.\r\n„Ще се върнем сега при нашите парламентарни групи, но смятам, че постигнахме добро споразумение“, заяви Рюте. Холандия е без правителство от парламентарните избори от 15 март т.г. и досегашните опити за формиране на ново бяха неуспешни.\r\nАко бъде одобрена, коалицията ще се състои от дясно-центристката Народна партия за свобода и демокрация на Рюте, консервативния „Призив за християндемокрация“ , либералната Д66 и консервативния Християнски съюз. Най-вероятно Рюте ще остане министър-председател.\r\nДори и споразумение да бъде сключено следващата седмица, най-вероятно ще са необходими още седмици преди новото правителство да встъпи в длъжност.  Виктор Турмаков", "date": "2017.10.07", "title": "Politico: Холандските партии са сключили коалиционно споразумение"}
{"url": "http://www.focus-news.net/news/2017/10/07/2443859/blagoevgrad-nevrokopskiyat-mitropolit-serafim-shte-izvarshi-osveshtavane-na-hram-uspenie-na-presveta-bogoroditsa-v-s-strumeshnitsa.html", "text": "Негово Високопреосвещенство Неврокопският митрополит Серафим извърши освещаване на храм „Успение на Пресвета Богородица” в с. Струмешница, Петричка духовна околия на Неврокопска епархия, предаде репортер на Агенция „Фокус”. Богослужението започна в 06.00 часа, като ще бъде извършено последованието за освещаване на храм, след което ще се отслужи първа  Божествена св. Литургия. \r\nНикола ПЕТКОВ", "date": "2017.10.07", "title": "Благоевград: Неврокопският митрополит Серафим ще извърши освещаване на храм „Успение на Пресвета Богородица“ в с. Струмешница"}
{"url": "http://www.focus-news.net/news/2017/10/07/2443860/nimh-za-18-oblasti-v-stranata-e-v-sila-oranzhev-kod-za-obilni-valezhi-za-ostanalata-chast-ot-stranata-kodat-e-zhalt.html", "text": "За 18 области в страната е в сила оранжев код за обилни валежи, за останалата част от страната – кодът е жълт, сочи справка на сайта на Националния институт по метеорология и хидрология (НИМХ) към БАН. Оранжевият код е обявен за областите Монтана, Враца, Плевен, Ловеч, Габрово, Велико Търново, Русе, Търговище, Разград, Силистра, Шумен, Добрич, Варна, Бургас, Ямбол, Хасково, Кърджали и Смолян. През денононощието ще бъде облачно със значителни валежи. Сумарни количества ще са между 35 и 60 л/кв.м. Валежите ще продължат и след полунощ.\r\nЖълтият код е в сила за областите Видин, София – град, София – област, Перник, Кюстендил, Благоевград, Пазарджик, Пловдив, Стара Загора и Сливен. През денононощието ще бъде облачно със значителни валежи. Сумарни количества между 25 и 35 л/кв.м. Валежите ще продължат и след полунощ.", "date": "2017.10.07", "title": "НИМХ: За 18 области в страната е в сила оранжев код за обилни валежи, за останалата част от страната – кодът е жълт"}
{"url": "http://www.focus-news.net/news/2017/10/07/2443861/sdvr-predpriema-merki-za-ohrana-na-reda-po-vreme-na-macha-mezhdu-balgariya-i-frantsiya-na-natsionalniya-stadion-vasil-levski.html", "text": "Столичната дирекция на вътрешните работи предприема всички необходими мерки за охрана на обществения ред и безопасност на движението в столицата във връзка с предстоящата квалификационна футболна среща за Световното първенство - 2018 г. между националните отбори на България и Франция от 21.45 часа, на Национален стадион „Васил Левски”. Това съобщиха от пресцентъра на МВР. Преди, по време и след провеждане на спортната среща полицейските служители ще следят за опазването на обществения ред и за недопускането на инциденти на територията на града. На изградени контролно - пропускателни пунктове в района на спортното съоръжение полицаи ще извършват щателна проверка на всички посетители на футболния мач. Предприети са стриктни мерки за недопускане на посетители, които имат наложена съдебна забрана за посещение на спортни мероприятия. Малолетни ще се допускат на територията на стадиона само с пълнолетен придружител и предварително попълнена декларация, която може да бъде изтеглена от интернет или да се вземе от касите на стадиона.\r\nУниформените ще следят за недопускане на зрители във видимо нетрезво състояние, както и за носене на забранени предмети и вещи (огнестрелно оръжие, пиротехнически изделия, ножове, палки, боксове, бутилки, в това число и парфюми и чадъри). Тъй като според метеорологичната прогноза се очакват валежи, препоръчително е зрителите да се снабдят с дъждобрани. Организаторът на спортната среща е осигурил кетъринг, поради което е забранено внасянето на храни и напитки на стадиона. Предвидено е превозните средства на масовия градски транспорт да се движат по маршрутите около Националния стадион „Васил Левски” с удължено работно време. \r\nАнгажимент по охраната на спортната среща имат частни охранителни фирми, чиято задача е да следят за опазване на реда на територията на стадиона по време на провеждане на срещата. В действията си те ще бъдат подпомагани от полицейски служители, които ще се намесват при възникнала необходимост. \r\nЗа да бъде избегнато струпване, приканваме зрителите да се възползват от по- ранното отваряне на входовете на стадиона. Вратите за посетители ще бъдат отворени в 20.00 часа.", "date": "2017.10.07", "title": "СДВР предприема мерки за охрана на реда по време на мача между България и Франция на Националния стадион „Васил Левски”"}
{"url": "http://www.focus-news.net/news/2017/10/07/2443862/predstoyashti-mezhdunarodni-sabitiya-za-7-oktomvri-agentsiya-fokus.html", "text": "Излежаващият 20-дневна присъда руски опозиционер Алексей Навални призова за ден на протести срещу Кремъл, докато Русия отбелязва 65-ия рожден ден на президента Владимир Путин.\r\n***Привържениците на диалога между Каталония и централното правителство на Испания призоваха хората да се съберат пред кметствата на градовете си, за да изразят подкрепата си за единството на страната, докато страната остава заложник на политическото противостояние между Мадрид и Барселона.\r\n***Президентът на Турция Реджеп Таийп Ердоган ще председателства важна среща на управляващата „Партия на справедливостта и развитието (АКП) в западния град, която е част от подготовката за изборите през 2019 година.\r\n***Хилди полски католици ще се съберат на граничните пунктове на страната, за да демонстрират срещу ислямизацията на страната им и на Европа.\r\n***", "date": "2017.10.07", "title": "Предстоящи международни събития за 7 октомври ( Агенция „Фокус“ )"}
{"url": "http://www.focus-news.net/news/2017/10/07/2443863/denyat-7-oktomvri-v-balgarskata-istoriya.html", "text": "1986 г.\r\nБългария започва неофициални преговори с Европейската икономическа общност (ЕИО).\r\nЕвропейската икономическа общност е митнически съюз на държавите от Западна Европа, известен още като Общ пазар. Създава се през 1958 г. с подписването на договор в Рим, когато Франция, Западна Германия, Италия, Белгия, Холандия и Люксембург се съгласяват да влязат в митнически съюз с общи външни митнически тарифи, свободно движение на работна сила и капитали и обща селскостопанска политика.\r\n1950 г.\r\nТурция едностранно затваря границата с България и прекратява потока на изселващи се български турци. Поводът е преминаването на границата от семейства от ромски произход, които не са снабдени с турски входни визи и които нямат право да се изселват. В края на месеца около 5000 български турци се струпват на границата.\r\n1941 г.\r\nОт Москва започват предаванията на радиостанция \"Народен глас\" под ръководството на Задграничното бюро с говорител Станке Димитров-Марек.\r\n“Народен глас” е нелегален радиопредавател на български език, установен през септември 1941 г. на територията на бившия СССР. Ръководи се Задграничното бюро на Централния комитет на Българската работническа  партия. Негов организатор и главен ръководител е Димитров-Марек. Заедно с нелегалната радиостанция \"Христо Ботев\" много активно агитира срещу прохитлеристката политика на управляващите кръгове в България, информира аудиторията за военните действия на Източния фронт и пр. Преустановява предаванията си през пролетта на 1944 г.\r\n1941 г. \r\nВ периода 13 септември – 7 октомври край Добрич са спуснати с парашути две групи по 5 души българи-инструктори за партизанското движение, начело с Атанас Дамянов и Груди Филипов, изпратени от съветското разузнаване. На 18-19 септември около Трявна са спуснати 7 души, водени от Стоян Палаузов, а около Хасково - 5 души начело с Продан Табаков. На 6-7 октомври са спуснати 8 души, водени от Йордан Кискинов - между Солун и Сяр. От 54 души до края на годината остават 14, останалите загиват в сражения с полицията.\r\n1915 г.\r\nВ хода на Първата световна война (1914-1918 г.) българските войски освобождават Куманово. Англо-френският флот обстрелва българските пристанища на Бяло море, Дедеагач и Порто Лагос.\r\n1912 г.\r\nПо време на Балканската война (1912-1913 г.) започват първите военни действия срещу Османската империя. В периода 7 – 15 октомври българските части овладяват поречието на река Арда. Последвалата турска контраатака е отблъсната в дните между 15 и 25 октомври.\r\n1885 г.\r\nВ защита на Съединението под знамената е свикано народното опълчение\r\n1879 г.\r\nПроведени са избори за Областно събрание на Източна Румелия. В 56-членното областно събрание влизат общо 40 българи.\r\n1868 г.\r\nВисоката порта предлага на Цариградската патриаршия два нови проекта за разрешаване на българския църковен въпрос (българският църковен въпрос се състои в борбата на българския народ за независимост на българската църква от Цариградската патриаршия). В придружителното писмо към документа се изтъква, че разпрата между българската църква и Цариградската патриаршия е продължила много дълго и е крайно време да се намери изход от създалата се ситуация.\r\nЦърковно-националната борба е църковно-икономическо, културно и национално-политическо движение на българския народ през ХIХ в. срещу гръцкото духовенство, управляващо Цариградската (Вселенската) патриаршия за извоюване на самостоятелна Българска църква.На тази дата са родени:\r\n1960 г.\r\nРоден е Теди Москов - български режисьор. На тази дата умират:\r\n2007 г.\r\nУмира доц. Севелина Гьорова. Севелина Гьорова е български изкуствовед, театрален критик и университетски преподавател, доктор на изкуствознанието. Родена е на 12 април 1934 г. На 24-годишна възраст става драматург, впоследствие главен драматург на Народния театър „Иван Вазов“, като изпълнява тази длъжност до 1978 г. В периода 1966 - 1968 е главен драматург и на театър „Сълза и смях“. Автор е на книги по проблемите на драматургията и театъра и на 16 монографии за видни български артисти и режисьори, по-важните от които са „Театрален триумвират“, „Диалог с времето“, „Триединството на театъра“, „Ловци на мигове“. Умира на 7 октомври 2007 г. Блъсната е от тролейбус на път за Кукления театър в Стара Загора.За изготвянето на историческата справка на Агенция „Фокус” са използвани следните източници:", "date": "2017.10.07", "title": "Денят 7 октомври в българската история"}
{"url": "http://www.focus-news.net/news/2017/10/07/2443864/vidin-vrachanskiyat-mitropolit-grigoriy-shte-otsluzhi-chin-na-obnovlenie-na-hram-sveta-petka-v-s-draganitsa.html", "text": "Негово Високопреосвещенство Врачанският митрополит Григорий, временно управляващ овдовялата Видинска епархия, ще отслужи чин на обновление на храм „Св. Петка\" в с. Драганица, Видинско, предаде репортер на Агенция „Фокус”. Това става в навечерието на празника на почитаната в целия православен свят светица - 14 октомври.\r\nБогослужението започна в 08.00 часа, като ще бъде извършено последованието за обновление на храм, след което ще се отслужи Божествена св. Литургия. \r\nНикола ПЕТКОВ", "date": "2017.10.07", "title": "Видин: Врачанският митрополит Григорий ще отслужи чин на обновление на храм „Света Петка“ в с. Драганица"}
{"url": "http://www.focus-news.net/news/2017/10/07/2443865/romania-insider-bukuresht-e-domakin-na-godishnata-sesiya-na-parlamentarnata-asambleya-na-nato.html", "text": "63-тата годишна сесия на Парламентарната асамблея на НАТО  започна в петък, 6 октомври в Букурещ и ще продължи до понеделник, 9 октомври, пише  Romania Insider.\r\nВ сесията ще участват 300 депутати от 29 страни членки на Алианса от Европа и Северна Америка, както и делегати от страни партньори и наблюдатели. Те ще обсъдят предизвикателствата пред НАТО, включително напрегнатите отношения с Русия, сигурността в черноморския регион, терористичната заплаха от Близкия изток, новите тенденции в информационната война. \r\n„По време на четирите дни от сесията ние ще прегледаме прогреса, постигнат при адаптирането на силите за възпиране на НАТО“, съобщи председателят на асамблеята Паоло Али. Освен него на заседанията ще присъстват румънският президент Клаус Йоханис и генералният секретар на Алианса Йенс Столтенберг.\r\nСъбота и неделя ще бъдат посветени на срещите на петте комитета на ПА на НАТО – политическия, отбранителния, научно-техническия, цивилния и икономическия.  Виктор Турмаков", "date": "2017.10.07", "title": "Romania Insider: Букурещ е домакин на годишната сесия на Парламентарната асамблея на НАТО"}
{"url": "http://www.focus-news.net/news/2017/10/07/2443866/smolyan-natsionalnoto-sdruzhenie-na-kmetovete-ot-selata-vav-veliko-tarnovo-predstavi-dobri-praktiki-na-kolegite-si-v-obshtinata.html", "text": "Националното сдружение на кметове на кметства и кметски наместници от Великотърновска област проведоха среща в общинската администрация с колегите си от населените места в Община Смолян. Кметът Николай Мелемов беше домакин на проявата, съобщиха от пресцентъра на Община Смолян. Председателят на националното сдружение и кмет на село Арбанаси Тошо Кръстев благодари за гостоприемството на смолянския кмет и представи дейността на неправителствената организация, в която членуват 51 населени места от 10 общини във Велико Търново. Кметовете на селата споделиха общи проблеми и добри практики в работата на двете общини.  \r\nВ срещата взе участие и зам.-кметът Венера Аръчкова.", "date": "2017.10.07", "title": "Смолян: Националното сдружение на кметовете от селата във Велико Търново представи добри практики на колегите си в общината"}
{"url": "http://www.focus-news.net/news/2017/10/07/2443867/kristian-kern-shte-podam-ostavka-edinstveno-ako-na-parlamentarnite-izbori-v-avstriya-partiyata-mi-ne-vleze-v-parlamenta.html", "text": "Австрийският канцлер заяви, че единствено би подал оставка от председателския пост на Социалдемократическата партия, ако тя не успее да премине четирипроцентовата бариера за влизане в парламента, предаде Politico.\r\n„Ще остана в политиката за 10 години и ако ние не застанем начело, ще водя опозицията“, заяви Керн. Австрийците ще гласуват за нов парламент на 15 октомври. \r\nСпоред социологическите проучвания Социалдемократическата партия ще получи 22% от гласовете, което ще я остави на трето място. На първо място ще застане Австрийската народна партия на външния министър Себастиан Курц с 34%, следвана от дясната Партия на свободата с 27%.  Виктор Турмаков", "date": "2017.10.07", "title": "Кристиан Керн: Ще подам оставка, единствено ако на парламентарните избори в Австрия партията ми не влезе в парламента"}
{"url": "http://www.focus-news.net/news/2017/10/07/2443868/denyat-7-oktomvri-v-svetovnata-istoriya.html", "text": "2015 г.\r\nНобеловата награда за химия за 2015 година се присъжда на шведът Томас Линдал, американецът Пол Модрич и роденият в Турция с американско гражданство Азиз Санджар за откриването на клетъчния инструментариум за репарациите на ДНК,\r\n2015 г. \r\nВърховният лидер на Иран аятолах Али Хаменей забранява всякакви преговори със САЩ.\r\n2014 г.\r\nИсаму Акасаки, Хирошо Амано от Университета Нагоя, и американецът Шуджи Накамура от Калифорнийския университет са носителите на Нобеловата награда за физика за 2014 г. за изобретяването на синия светлинен диод (LED). LED светлините могат да се захранват от евтина местна слънчева енергия, с възможност за ползване от над 1,5 милиарда души по света без достъп до електрическа мрежа.\r\n2013 г.\r\nМулату Тешоме е избран за президент на Етиопия.\r\n2012 г.\r\nМинистър-председателят на Либия Мустафа Абу Шакур е отстранен само месец след неговото назначаване.\r\n2012 г.\r\nУго Чавес е преизбран за четвърти път за президент на Венецуела с 54% от гласовете на избирателите.\r\n2012 г.\r\nЕмирът на Кувейт Сабах IV ал-Ахмад ал-Джабер ал-Сабах разпуска парламента.\r\n2012 ж. \r\nБорците от освободителния фронт MILF постигат споразумение с президента на Филипините Бениньо Акино за получаване на автономия на региона Бангсаморо до 2016 г.\r\n2012 г. \r\nВисокопоставени грузински чиновници скоростно напускат страната.\r\n2011 г.\r\nЗа премиер министър на Руанда е назначен Пиер Дамиен Хабумурени.\r\n2011 г. \r\nНобелова награда за мир получават президентът на Либерия – Елен Джонсън Сърлиф, либерийската активистка Лейма Гбови и правозащитничката от Йемен Тавакул Карман.\r\n2008 г.\r\nПо решение на конгреса на Международната организация на профсъюзите 7 октомври е обявен за Световен ден „За достоен труд”, който обединява синдикалисти от цял свят в усилията им за установяване и спазване на работните права и солидарност.\r\n2006 г.\r\nКралят на Камбоджа Нородом Сиханоук абдикира, заради влошено здраве.\r\n2003 г.\r\nИзбирателите в Калифорния отменят избора за губернатор на Грей Дейвис и избират на негово място Арнолд Шварценегер.\r\nКато кандидат на Републиканската партия Арнолд Шварценегер е избран за губернатор на щата Калифорния след предсрочни избори. На редовните избори на 7 ноември 2006 г., Шварценегер е преизбран.\r\n2001 г.\r\nСАЩ започват военна кампания срещу талибаните в Афганистан. Атаката е по въздух и се извършва със самолети и крилати ракети. Ударите са в отговор на терористичният акт от 11 септември същата година, в който загинаха 3000 души. Главните цели на военната операция са Афганистан да престане да бъде център за ислямски терористи и Осама Бен Ладен де бъде заловен.\r\nВоенната операция получава подкрепа от армии на други държави членки на НАТО и бунтовнически фракции в Афганистан. \r\nТри месеца след началото на операцията талибаните са прогонени от властта в Афганистан. Международни военни сили започват да поддържат реда в страната.\r\nВъпреки че операцията нанася тежки поражения на талибаните Осама Бен Ладен не е заловен, в Афганистан се нарушават основни човешки права и производството на хероин нараства значително – огромен дял от световното производство на хероин се пада именно на Афганистан.\r\n2000 г.\r\nВойслав Кощуница полага клетва като Югославски президент.\r\n2000 г.\r\nВ Бостън е присъдена алтернативна Нобелова награда. Тая се дава „за открития, които е невъзможно или ненужно да се проверяват”. Инициаторите искат да покажат, че „науката не е длъжна да бъде скучна”\r\n1996 г.\r\nОснован е американският новинарски канал „Фокс Нюз Ченъл”.\r\n1982 г.\r\nМюзикълът „Котките” е представен за първи път на Бродуей.\r\n1981 г.\r\nЕгипетският парламент избира вицепрезидента Хосни Мубарак за наследник на убития президент Ануар Садат.\r\n1963 г.\r\nАмериканският президент Джон Кенеди подписва документът  за ратификация на  договора за забраната на ядрените тестове, заедно Англия и Съветския съюз.\r\n1954 г.\r\nМариан Андерсън става първата чернокожа певица, назначена в операта Метрополитън в Ню Йорк.\r\n1949 г.\r\nНавършват се 60 години от основаването на ГДР - Германската демократична република в съветската окупационна зона на следвоенна Германия и в източния (съветски) сектор на Берлин /1949/, с първи президент Вилхелм Пик (11 октомври 1949 - 7 септември 1960).\r\nГДР просъществува до 2 октомври 1990 г., когато се присъединява към Федерална република Германия.\r\n1943 г.\r\nЯпония екзекутира 100 американски затворника на остров Уейк.\r\n1931 г.\r\nНаправена е първата инфра-ред фотография в Рочестър, Ню Йорк.\r\n1849 г.\r\nВ Балтимор на 40-годишна възраст умира писателят Едгар Алан По.\r\n1920 г.\r\nПървите сто жени са приети в Оксфордския университет\r\n1897 г.\r\nСключен е Австро-германският договор (1897 г.), който е предшественик на Тройния съюз.\r\nАвстро-германският договор (1897 г.) е таен договор, както за съюз между Австро-Унгария и Германия, така и за оказване на взаимна помощ в случай на нападение от Русия или Франция или от друга страна, подкрепяна от тях. Този пакт поставя началото на военнополитическата групировка Троен съюз и създава условия за разделянето на Европа на две враждебни групировки и съответно за избухването на Първата световна война.\r\n1886 г.\r\nИспания отменя робството в Куба.\r\n1885 г.\r\nВ защита на Съединението под знамената е свикано народното опълчение\r\n1813 г.\r\nПриключва започналата на 4 октомври Лайпцигска битка „Битка на народите\" – сражение между съюзните армии (руската – 127 000 души, австрийската – 89 000 души, пруската – 72 000 души, шведската – 18 000 души, и общо 1 385 оръдия) и армията на Наполеон I (около 200 000 души, 700 оръдия). През първия ден на бойните действия съюзните войски нанасят 2 удара - от юг (главен) и от север, но без особен успех. Повторното настъпление на следващия ден от 3 направления - от юг, от север и от изток, принуждава Наполеон да отстъпи на запад. Разположените пред него съюзнически сили не успяват да го спрат и обкръжат. В битката французите загубват около 80 000 убити, а съюзниците – повече от 54 000 души. Нерешителността на съюзното командване и несъгласуваните действия не позволяват на съюзниците да използват превъзходството си докрай.\r\n1777 г.\r\nПо време на Американската революция започва втората битка при Саратога.\r\n1714 г.\r\nВ Алкмар, Холандия избухват бунтове във връзка с таксата върху бирата.\r\n1690 г.\r\nПод командването на Луис де Бод Англия напада Квебек.\r\n1579 г.\r\nСъстои се бракът между английската кралица Елизабет I и херцог Анжу.\r\n1571 г.\r\nСъстои се Битката при Лепанто (днес Навпакт, Гърция), в която османският флот е напълно унищожен от обединените морски сили на Испания и Венеция.\r\n1542 г.\r\nИзследователят Кабрило открива остров Каталина, Калифорния.\r\n1520 г.\r\nВ град Лувейн, Холандия, е проведено първото публично изгаряне на книги.\r\n1492 г.\r\nПо време на пътешествие Христофор Колумб променя курса си и така пропуска щата Флорида.На тази дата са родени:\r\n1952 г.\r\nРоден е Владимир Владимирович Путин - руски политик, дипломат, юрист; президент на Русия (2000 - 2008 г.).\r\n1931 г.\r\nРоден е Дезмънд Мпило Туту – южноафрикански архиепископ. Завършва университета на Витватерсранд в Йоханесбург (1954 г.) и става учител. В знак на протест срещу въвеждането на образователната система, която разделя белите от черните студенти, става църковен служител (1957 г.). През 1960 г. получава диплома по теология от колежа “Св. Петър” в Йоханесбург. Година по-късно Дезмънд Туту е ръкоположен за англикански свещеник. Завършва теология в “Кингс Колидж” в Лондон (1963-1967 г.). През 1976 г. той е ръкоположен за епископ на Лесото. През 1978 г. Дезмънд Мпило Туту е генерален секретар на Южноафриканския съвет на църквите. Критикува правителството за създаването на племенни резервати през 1979 г. Синодът на Англиканската църква обявява Дезмънд Туту за първия чернокож англикански епископ на Йоханесбург през 1984 г., а през 1986 г. и за архиепископ. През 1984 г. Дезмънд Туту получава Нобелова награда за мир.\r\n1900 г.\r\nРоден е Хайнрих Химлер – германски политик по време на III райх. След I световна война (1914-1918 г.) участва във фашистки организации за разправа с работническото движение в Германия. От 1929 г. е ръководител на СС. След 1933 г. е началник на политическа полиция в Мюнхен, Бавария, а по-късно и в цяла Германия (от 1936 г. е главнокомандващ Гестапо). От 1943 г. е имперски министър на вътрешните работи. От 1944 г. Хайнрих Химлер е командващ резервната армия. Той е главен организатор на концентрационните лагери. Хайнрих Химлер се самоубива на 23 май 1945 г.\r\n1885 г.\r\nРоден е Нилс Хенрих Давид Бор - датски учен, физик. Създава планетарен модел на атома и първата квантова теория на атома; участва в разработването на основите на квантовата механика.На тази дата умират:\r\n2006 г.\r\nУбита е Анна Политковская.\r\nВ Москва е убита журналистката от вестник „Новая газета” Анна Политковская. Приживе тя е известна с критичните си материали за Чечня и Северен Кавказ. Престъплението получава международен отзвук и всички реакции са единни в призива към Москва незабавно да разкрие извършителите и поръчителите на убийството.\r\n1959 г.\r\nУмира Марио Ланца (псевдоним на Алфредо Арнолд Кокоца) – американски оперен певец (тенор), актьор; по произход италианец. Роден е на 31 януари 1921 г. във Филаделфия. На сцената на американската опера е от 1942 г. (от 1946 концертира г.). Снима се в киното. Участва във „Великият Карузо\", \"Серенада\" и др.За изготвянето на историческата справка на Агенция „Фокус” са използвани следните източници:", "date": "2017.10.07", "title": "Денят 7 октомври в световната история"}
{"url": "http://www.focus-news.net/news/2017/10/07/2443869/sofiya-deset-linii-na-gradskiya-transport-shte-rabotyat-i-sled-polunosht-za-macha-balgariya-frantsiya.html", "text": "Десет линии на наземния градския транспорт и метрото ще работят до 01.00 часа на 8 октомври, когато на Националния стадион „Васил Левски“ ще се играе квалификационна футболна среща България - Франция. Това съобщиха от пресцентъра на Център за градска мобилност. По маршрутите си до 01.00 часа след полунощ ще се движат:\r\n- трамвайни линии: 10, 12 и 18; \r\n- тролейбусни линии: 1 и 2;\r\n- автобусни линии: 72, 76, 94, 204 и 604.", "date": "2017.10.07", "title": "София: Десет линии на градския транспорт ще работят и след полунощ за мача България – Франция"}
{"url": "http://www.focus-news.net/news/2017/10/07/2443870/albania-daily-news-lulzim-basha-zayavi-che-porazhenieto-na-parlamentarnite-izbori-na-demokraticheskata-partiya-e-negova-otgovornost.html", "text": "Председателят на опозиционната албанска Демократическа партия Лулзим Баша призна за първи път, че отговорността за поражението на партията на изборите на 25 юни е била негова, пише  Albania Daily News.\r\n„Разбира се, председателят на Демократическата партия носи основната отговорност за резултатите от изборите, затова е моя. Ясно показах, че, ако има някой, чиято дейност и отговорност на партиен председател трябва да се анализира, то това трябва да съм аз“, заяви Баша. \r\nМеждувременно той обяви, че парламентарните избори от 25 юни са били война срещу съюза между мнозинството и организираната престъпност.  Виктор Турмаков", "date": "2017.10.07", "title": "Albania Daily News:  Лулзим Баша заяви, че поражението на парламентарните избори на Демократическата партия е негова отговорност"}
{"url": "http://www.focus-news.net/news/2017/10/07/2443871/veliko-tarnovo-mokri-sa-patnite-nastilki-na-teritoriyata-na-oblastta.html", "text": "Мокри са пътните настилки на територията на област Велико Търново,  предаде репортер на Радио „Фокус” – Велико Търново. Времето е облачно. Превалява слаб дъжд, Трафикът в града е спокоен. Светофарните уредби работят нормално. По-интензивно е движението по бул. „България“ и ул. „Никола Габровски“, както и на пътен възел „Качица” и ул. „Магистрална” – част от главен път София – Варна.\r\nНа територията на областта пътните настилки са мокри. Времето е облачно. Температурата на въздуха е 10 градуса. До 15 ноември е забранено движението на тежкотоварните превозни средства над 12 т през Прохода на Републиката . Ще се ремонтира участъкът от второкласния път през град Гурково. Обходният маршрут е през Котленски проход. Не се допуска преминаване на товарни автомобили над 10 тона през прохода Твърдица – Елена. Заради ремонтни дейности на път Горна Оряховица-Велико Търново, през село Арбанаси, движението в участъка ще бъде ограничено до 30 ноември. Обходният маршрут е през село Шереметя.\r\nНадежда КРЪСТЕВА", "date": "2017.10.07", "title": "Велико Търново: Мокри са пътните настилки на територията на областта"}
{"url": "http://www.focus-news.net/news/2017/10/07/2443872/ria-novosti-v-libiya-sa-otkriti-telata-na-hristiyani-ubiti-prez-2015-g-ot-islyamska-darzhava.html", "text": "Телата на повече от 20 египетски копти-християни, екзекутирани от „Ислямска държава“ в Либия през 2016 г. са били открити в град Сирт, предаде РИА Новости, позовавайки се на египетски медии.\r\nПрез септември силите за сигурност на Либия задържат предполагаемите извършители на екзекуцията, които са съобщили мястото, където са заровили телата на своите жертви. Следователите проверяват информацията и откриват телата на 21 убити.\r\nПрез 2013 г. „Ислямска държава“ плени седем египетски християни, работещи в Сирт. След това през януари 2015 г. тя съобщи за пленяването на още 14 египетски копти. През 2015 г. терористите публикуваха видеоклип, на който показаха жестоката екзекуция на своите пленници.  Виктор Турмаков", "date": "2017.10.07", "title": "РИА Новости: В Либия са открити телата на християни, убити през 2015 г. от „Ислямска държава“"}
{"url": "http://www.focus-news.net/news/2017/10/07/2443873/pregled-na-nyakoi-ot-osnovnite-temi-v-balkanskiya-pechat-agentsiya-fokus.html", "text": "Председателят на опозиционната албанска Демократическа партия Лулзим Баша призна за първи път, че отговорността за поражението на партията на изборите на 25 юни е била негова, пише  Albania Daily News.\r\n„Разбира се, председателят на Демократическата партия носи основната отговорност за резултатите от изборите, затова е моя. Ясно показах, че, ако има някой, чиято дейност и отговорност на партиен председател трябва да се анализира, то това трябва да съм аз“, заяви Баша. \r\nМеждувременно той обяви, че парламентарните избори от 25 юни са били война срещу съюза между мнозинството и организираната престъпност. \r\n***\r\n63-тата годишна сесия на Парламентарната асамблея на НАТО  започна в петък, 6 октомври в Букурещ и ще продължи до понеделник, 9 октомври, пише  Romania Insider.\r\nВ сесията ще участват 300 депутати от 29 страни членки на Алианса от Европа и Северна Америка, както и делегати от страни партньори и наблюдатели. Те ще обсъдят предизвикателствата пред НАТО, включително напрегнатите отношения с Русия, сигурността в черноморския регион, терористичната заплаха от Близкия изток, новите тенденции в информационната война. \r\n„По време на четирите дни от сесията ние ще прегледаме прогреса, постигнат при адаптирането на силите за възпиране на НАТО“, съобщи председателят на асамблеята Паоло Али. Освен него на заседанията ще присъстват румънският президент Клаус Йоханис и генералният секретар на Алианса Йенс Столтенберг.\r\nСъбота и неделя ще бъдат посветени на срещите на петте комитета на ПА на НАТО – политическия, отбранителния, научно-техническия, цивилния и икономическия. \r\n***\r\nПредседателят на Свободната демократическа партия на Германия Кристиан Линднер, смятан, че ще заеме поста на финансов министър, ако партията му се коалира с германския канцлер Ангела Меркел, разкритикува излизащия в оставка финансов министър Волфганг Шойбле, защото не е бил „достатъчно твърд“ спрямо Гърция, пише  Ekathimerini.\r\n„Шойбле не успя да се наложи над канцлера по много въпроси от европейската политика. Спомнете си третия пакет финансова помощ за Гърция, който първоначално не желаеше“, заяви Линдер. Той призова за създаване на закон за несъстоятелността за страните от Еврозоната, докато призова, че страните трябва да могат да имат възможността да излизат от общата валута, докато остават част от ЕС. \r\nЛиндер същевременно избягна да отговори на журналистически въпрос, дали партията му иска да заеме финансовото министерство. „За нас промяната във фискалната политика е по-важна от нов министър“, добави той.\r\n***\r\nАмериканската армия прекрати свои учения в Персийския залив, заради продължаващата дипломатическа криза между Катар и съседните арабски държави, пише Daily Sabah. Военните ще се опитат да използват своето влияние за да помогнат в решаването на кризата, добавя изданието. \r\nОт командването на армията предоставиха недостатъчна информация, но подчертаха своето притеснение относно конфликта, развиващ се в Залива, където е разположена 5-а американска флотилия, ключова за участието на САЩ във войната срещу „Ислямска държава“. \r\nВестникът припомня, че кризата около Катар започна на пети юни, когато Бахрейн, Египет, Саудитска Арабия и Обединените Арабски емирства организираха икономически бойкот и затвориха границите си с Катар, обвинявайки Доха в подкрепа на тероризма. \r\n***", "date": "2017.10.07", "title": "Преглед на някои от основните теми в балканския печат ( Агенция „Фокус“ )"}
{"url": "http://www.focus-news.net/news/2017/10/07/2443874/afp-uraganat-neyt-e-dostignal-do-parva-kategoriya-po-sila.html", "text": "Ураганът „Нейт“ се приближава до популярния мексикански курорт Канкун и към Мексиканския залив, след като заради него са загинали най-малко 28 души в Централна Америка, предаде  AFP.\r\nНационалният център за ураганите на САЩ сочи, че скоростта на вятъра в „Нейт“ достига 121 км/ч. , което го прави достатъчно силен, че да бъде регистриран като първа категория ураган.  Виктор Турмаков", "date": "2017.10.07", "title": "AFP: Ураганът „Нейт“ е достигнал до първа категория по сила"}
{"url": "http://www.focus-news.net/news/2017/10/07/2443875/burgas-vavezhda-se-vremenna-organizatsiya-na-dvizhenieto-v-uchastak-ot-ul-gen-gurko-zaradi-stroitelno-montazhni-deynosti.html", "text": "Ул. „Ген. Гурко“ в Бургас ще бъде затворена за движение на превозни средства в участъка от бул. „Стефан Стамболов“ до ул. „Трайко Китанчев“. Това съобщиха от пресцентъра на Община Бургас. Забраната се въвежда заради извършването на строително-монтажни работи и ще важи за периода от 10.00 до 14.00 часа.", "date": "2017.10.07", "title": "Бургас: Въвежда се временна организация на движението в участък от ул. „Ген. Гурко“ заради строително-монтажни дейности"}
{"url": "http://www.focus-news.net/news/2017/10/07/2443876/bsp-shte-dade-preskonferentsiya-v-tsentralata-na-partiyata.html", "text": "БСП ще даде пресконференция в централата на партията. Това съобщиха от пресцентъра на ПП БСП. Пресконференцията ще бъде от 13.00 часа в централата на БСП на ул. „Позитано” №20.", "date": "2017.10.07", "title": "БСП ще даде пресконференция в централата на партията"}
{"url": "http://www.focus-news.net/news/2017/10/07/2443877/den-za-razmisal-predi-chastichnite-mestni-izbori-e-obyaven-v-dve-obshtini-i-osem-kmetstva-v-stranata.html", "text": "Ден за размисъл преди частичните местни избори утре е обявен в две общини и осем кметства в страната. Четирима са кандидатите, които ще се борят за кметското място в община Трън, област Перник. От ГЕРБ са издигнали за поста Цветислава Димитрова Цветкова, която е временно изпълняващ длъжността кмет на общината, а преди това бе зам.-кмет. ПП „Нова сила“ издигна за свой кандидат Арлин Григоров Антонов, който е бивш директор нa Haциoнaлнaтa cлyжбa зa cигypнocт и бивш народен представител. Божидар Илиев Страхилов е издигнат като кандидат за кметския пост от Инициативния комитет „Заедно за доброто на Трънско“ и е подкрепен от БСП. От 2015 г. работи той като началник отдел оперативно-издирвателна дейност в Гранична полиция. В кметската надпревара ще участва и независимият кандидат Станислава Асенова Алексиева. Алексиева, която е секретар на Община Трън, е издигната от Инициативен комитет „Да, за Трънско“. Дo избopите в Tpън ce cтигнa, cлeд ĸaтo нa 2 юни тази година кметът Cтaниcлaв Hиĸoлoв пoдaдe оставката си c лични мoтиви. Николов е подсъдим за катастрофа с дете от преди почти две години.\r\nДругата община, в която ще се проведат частични избори е община Вълчи дол, област Варна. Там за кметското място ще се борят двама кандидати. Това са кандидатът на ПП ГЕРБ Георги Минчев Тронков и издигнатата от Инициативен комитет и подкрепена от БСП Людмила Атанасова Петкова. Кандидатът на ГЕРБ Георги Тронков към момента е председател на Общинския съвет – пост, който заема вече втори мандат. Людмила Петкова е общински съветник и член на общинските комисии  „Устройство на територията и общинска собственост” и „Образование, култура, спорт и туризъм“. До изборите в общината се стигна, след като на 18 май тази година след кратко боледуване почина кметът Тошко Янев. \r\nКметски избори ще има и в село Генерал Киселово, община Вълчи дол, област Варна.  От ПП ГЕРБ за поста издигнаха Калина Иванова Христова. Кандидатът на БСП е Петранка Костадинова Господинова. Това ще бъде вторият предсрочен вот в селото, след като избраният през 2015 г. кмет Димитър Тодоров напусна поста си заради нова работа, а наследникът на поста му Стоян Едров се оттегли по здравословни причини.  \r\nЧастични кметски избори ще се проведат и в още едно населено място в областта – село Попович, община Бяла, област Варна. Там за кметското място ще се борят трима кандидати. От ДПС са издигнали кандидатурата на Исмаил Абил Мехмед. Мирослав Юриев Иванов е кандидатът на ПП ГЕРБ, а Еленка Стойчева Янкова е кандидатът на БСП. Причина за предсрочните избори в населеното място е подадената оставка на предишния кмет Крум Крумов.\r\nТрима ще се борят за кметския пост в село Цани Гинчево, община Никола Козлево, област Шумен.  ПП ГЕРБ издигна за свой кандидат Павел Станчев Динков. Иван Георгиев Добрев е кандидатът на БСП, а от ПП „Воля“ издигнаха Митко Йорданов Георгиев. До изборите в населеното място се стигна, следа като през месец май тогавашният кмет Красимир Георгиев напусна поста си по време на третия си мандат заради по-доходоносна работа.\r\nКмет ще избират и жителите на село Чукарка, община Айтос, област Бургас. В кметската надпревара ще участват кандидатът на ПП „Воля“ Ахмед Галиб Боз, издигнатият от ПП ГЕРБ Сюлейман Емин Садула, подкрепеният от ДПС Октай Ислям Якуб и кандидатът на БСП Севим Хюсеин Мустафа. До изборите в селото се стигна, след като правомощията на кмета на селото  Джемил Хюсеин Хамид бяха предсрочно прекратени, поради неявяването му на работа.\r\nКметски избори ще има в още едно село в област Бургас – село Скалак, община Руен. Там единственият кандидат за кметския пост е издигнатият от ДПС Мустафа Мехмед Бекир. Причината за изборите в населеното място е смъртта на стария кмет Осман Смаил Мехмед.\r\nЖителите на село Нивянин, община Борован, област Враца също ще гласуват за кмет. Пет са кандидатите, които ще участват в кметската надпревара. Това са Николай Николаев Христов от ДПС, Елка Иванова Николова от ГЕРБ, Цветелин Йорданов Маринов от ВМРО, Никола Иванов Александров от БСП и Николай Христов Йорданов от ПП „Воля“. Изборите в населеното място бяха насрочени, след като  през юли тази година почина кметът Милен Гайдарски.\r\nДвама са кандидатите за кметския пост в село Ракево, община Криводол, област Враца. Това са Малин Димитров Тончев от ПП ГЕРБ  и Николай Георгиев Петков от БСП.  Частичните местни избори в село Ракево бяха обявени, след като през юли кметът  Димитрина Козлева депозира пред председателя на Общинския съвет в Криводол своята оставка. С решение на Общинската избирателна комисия правомощията ѝ бяха прекратени от 1 август.\r\nЗа кметския пост в село Сухаче, община Червен бряг, област Плевен ще се борят трима кандидати. Това са Цветан Тодоров Гоцов от ПП ГЕРБ, Христинка Симеонова Димитрова от БСП и независимият кандидат, подкрепен от НФСБ  Йоана Иванова Йотова. Изборите в населеното място бяха насрочени, след като през юли почина кметът на селото Иван Иванов.", "date": "2017.10.07", "title": "Ден за размисъл преди частичните местни избори е обявен в две общини и осем кметства в страната"}
{"url": "http://www.focus-news.net/news/2017/10/07/2443878/smolyan-narodniyat-predstavitel-ot-gerb-d-r-daniela-daritkova-shte-provede-priemen-den-v-banite.html", "text": "Народният представител от ГЕРБ д-р Даниела Дариткова ще проведe приемен ден в Баните, съобщиха от пресцентъра на ПП ГЕРБ – Смолян. Депутатът ще се срещне с граждани в офиса на партията на ул. „Стефан Стамболов“ №3 от 12.00 до 13.30 часа. Телефон за записвания: 0886 948 561.", "date": "2017.10.07", "title": "Смолян: Народният представител от ГЕРБ д-р Даниела Дариткова ще проведe приемен ден в Баните"}
{"url": "http://www.focus-news.net/news/2017/10/07/2443879/golyam-pozhar-unishtozhi-skladove-v-ruse.html", "text": "Голям пожар унищожи постройки в района на Товарната гара в Русе.Горели са складове за пластмасови опаковки, дърводелски цех и автосервиз на ул. „Тулча“, предаде бТВ. Огънят е възникнал около 22.00 часа. На мястото са изпратени шест екипа с огнеборци, както и полицейски служители. Повикано е и подкрепление от Разград, съобщи директорът на русенската противопожарна служба комисар Димитър Павлов.\r\nОчевидци разказват, че са чули взрив на газови бутилки – вероятно от намиращите се в горящите помещения автомобили.\r\nОгънят е засегнал четири коли, които са били в автосервиза.\r\nМалко преди 1.00 часа пожарът е бил потушен, съобщи областният управител на Русе Галин Григоров.\r\nДва противопожарни автомобила обаче са останали да дежурят през нощта заради тлеещи огнища.\r\nПри инцидента няма пострадали хора. Тепърва обаче ще се установяват щетите, както и причините за него.\r\nПредполага се, че пожарът е възникнал в дърводелския цех и се е прехвърлил към автосервиза и склада.", "date": "2017.10.07", "title": "Голям пожар унищожи складове в Русе"}
{"url": "http://www.focus-news.net/news/2017/10/07/2443880/pss-loshi-sa-usloviyata-za-turizam-v-planinite.html", "text": "Лоши са условията за туризъм в планините. Това съобщиха за Агенция „Фокус“ от Планинската спасителна служба (ПСС) при БЧК. На много места вали дъжд, времето e мъгливо и мокро. Лифтовете не работят. Препоръчва се днес хората да не ходят в планините. Няма сигнали за инциденти с туристи през изминалото денонощие.\r\nИнформация за обстановката в планините може да намерите на .\r\nТелефоните на ПСС са: 02/ 9632000 и 088 1470", "date": "2017.10.07", "title": "ПСС: Лоши са условията за туризъм в планините"}
{"url": "http://www.focus-news.net/news/2017/10/07/2443881/dobrich-rada-vartuninska-shte-predstavi-knigata-si-moyat-ednostaen-svyat-v-ogledalna-zala-neli-bozhkova.html", "text": "Рада Въртунинска ще представи книгата си „Моят едностаен свят“ от 17.30 часа в Огледална зала „Нели Божкова“. Това съобщиха от пресцентъра на Община град Добрич. Повод за това е нейната 85-годишнина. Организатори на събитието са Община Добрич и Сдружение на писателите – Добрич. За книгата ще говори Сашо Серафимов – поет, председател на Сдружение на писателите. Музикален акцент ще сложи Росица Бояджиева с пиеси за флейта.\r\nРада Въртунинска е родена в Добруджа, потомка е на родовете Акъллийски, Гъркови и Чамурлийски. Родена е на 28 август 1932 година. Завършва руска филология в СУ „Св. Кл. Охридски“. До пенсионирането си работи само в сферата на културата – Окръжна библиотека – Добрич, Държавен архив – Добрич, Център за художествена самодейност. През 1968 г. по предложение на Комитета за култура е командирована в Букурещ, Румъния, за изследване на документи, свързани с образованието и културата в Добруджа за периода 1918-1940 г. Допринася за създаване на културни връзки с Русия, Румъния, Чехия, Словакия.\r\nСлед 1987 година се отдава на литературна дейност. Има издадени 22 книги – исторически и краеведски очерци, романи, есета за исторически събития, свързани с Добруджа и именити добруджанци: Захари Медникаров, Любен Бешков, Янко Атанасов, Калчо Георгиев и др. Има ценен принос в сравнителното литературознание с изследванията и анализите на творчеството на Дора Габе и Анна Ахматова, Йордан Йовков и Гогол, Йовков и Пушкин. Тези нейни изследвания са включени в научен оборот в библиотеките на БАН и Софийски университет „Св. Климент Охридски“. Подготвена е за печат книгата „Усмивката като емоционален щрих в творчеството на Йовков“. Нейни стихове са преведени на руски език и включени в двуезичната Антология на българската поезия, издадена в Москва през 2005 г. Рада Въртунинска е член на Съюза на учените – Клон Добрич, Сдружение на писателите – Добрич. Вписана е в Почетната книга на Община Добрич.", "date": "2017.10.07", "title": "Добрич: Рада Въртунинска ще представи книгата си „Моят едностаен свят“ в Огледална зала „Нели Божкова“"}
{"url": "http://www.focus-news.net/news/2017/10/07/2443882/magyar-hirlap-spored-viktor-orban-bryuksel-prilaga-plana-na-dzhordzh-soros.html", "text": "Според унгарския министър-председател Виктор Орбан „машината на Брюксел“ изпълнява плана на американския бизнесмен от унгарски произход Джордж Сорос за миграцията в Европа, пише   Magyar Hirlap.\r\n„Хора и организации в Брюксел са под влиянието на Сорос, който иска милиони мигранти да бъдат допуснати в Европа. Те искат да ги разпределят задължително сред страните в Европа и искат онези, които не се подчиняват да бъдат наказани“, заяви Орбан по време на интервю пред радио „Лайош Кошут“.  „Събитията в Брюксел точно показват, че това е целенасочен план на Сорос, но Унгария не е глупава държава“, добави той.\r\nКоментирайки идеите за реформи на ЕС, министър-председателят  посочи, че е най-добра идея държавите-членки да имат право да възстановяват граничния контрол в рамките на Шенген за три години.  Виктор Турмаков", "date": "2017.10.07", "title": "Magyar Hirlap: Според Виктор Орбан „Брюксел прилага плана на Джордж Сорос“"}
{"url": "http://www.focus-news.net/news/2017/10/07/2443883/sofiya-betonovoz-se-preobarna-na-bul-bryuksel.html", "text": "Бетоновоз се преобърна на столичния бул. \"Брюксел\" в събота сутрин, предаде Нова телевизия.\r\nКамионът се стоварил върху тръби на \"Топлофикация\". Причина за инцидента е засичане от друг водач. Шофьорът на авариралия бетоновоз е с леки наранявания, без опасност за живота.", "date": "2017.10.07", "title": "София: Бетоновоз се преобърна на бул. \"Брюксел\""}
{"url": "http://www.focus-news.net/news/2017/10/07/2443884/kyustendil-obedinen-detski-kompleks-organizira-esenen-turnir-po-shahmat.html", "text": "Обединен детски комплекс – Кюстендил организира есенен турнир по шахмат. Това съобщи за Радио „Фокус” – Кюстендил Бойко Малинов, директор на комплекса. Традиционната проява е насрочена за 09.30 часа в сградата на комплекса. В него могат да участват ученици от 6 до 18-годишна възраст. Турнирът ще се проведе по швейцарска система. За всички участници са осигурени награди, ще бъдат раздадени и грамоти. Изявата е свързана и с откриването на новата учебна година в детския комплекс.\r\nВенцеслав ИЛЧЕВ", "date": "2017.10.07", "title": "Кюстендил: Обединен детски комплекс организира есенен турнир по шахмат"}
{"url": "http://www.focus-news.net/news/2017/10/07/2443885/dobri-belivanov-kmet-na-haskovo-horata-v-grada-mi-kazvat-da-ne-podavam-ostavka-i-da-ne-byagam-ot-otgovornost-zashtoto-sa-glasuvali-za-men.html", "text": "Хората в града ми казват: „Няма да подаваш оставка, ние сме гласували за теб и няма да бягаш от отговорност“. Това каза кметът на Хасково Добри Беливанов в предаването „Събуди се“ по Нова телевизия. „Не подавам оставка, защото съм избран от моите съграждани от Хасково“, посочи той. „Спокоен съм и съжалявам, че станахме известни с нелицеприятни неща“, коментира кметът. „Все още съм член на ГЕРБ, живея в Хасково и ще продължавам да работя за града“, заяви той. На въпрос какво не са успели да разделят с Делян Добрев в Хасково Добри Беливанов обясни: „Нямам обяснение. Всички поръчки минават по Закона за обществените поръчки, обявяват се конкурси, има комисия. Не съм се месил да казвам нищо друго“. „Разговарях с финансовия директор и секретаря на общината, те са добри като специалисти. Приемете, че има кабинет, било на правителството, било на кмета, но те са специалисти в тяхната област“, посочи кметът и допълни, че първо разговаря с предложените му хора и тогава ги назначава. „Това са хора, които работеха добре. Пожелаха да отидат на друга работа и уважих желанието им“, коментира Добри Беливанов. „Научих, че Евгени Консулов е кум на Делян Добрев, след като започна. Какво значение има? Познавам го отдавна, добър специалист е по отношение на проектите“, обясни кметът. „Не съм разпитвал кой на кого е кум и така нататък. Това е личен и интимен свят и не бива да се бъркаме в него“, каза още Добри Беливанов.", "date": "2017.10.07", "title": "Добри Беливанов, кмет на Хасково: Хората в града ми казват да не подавам оставка и да не бягам от отговорност, защото са гласували за мен"}
{"url": "http://www.focus-news.net/news/2017/10/07/2443886/na-9-oktomvri-2017-g-voenna-akademiya-g-s-rakovski-otbelyazva-tarzhestveno-150-ata-godishnina-ot-smartta-na-svoya-patron.html", "text": "На 9 октомври 2017 г. Военна академия „Г. С. Раковски“ отбелязва тържествено 150-ата годишнина от смъртта на своя патрон и идеолог на Българското националноосвободително движение, съобщиха от академията. По този повод ръководството организира Ден на отворените врати, който ще започне от 14.00 часа. Всички граждани и военнослужещи са канени и на вечер, посветена на живота и делото на Георги Раковски, която ще се проведе в зала „Тържествена“ на академията от 18.00 часа.", "date": "2017.10.07", "title": "На 9 октомври 2017 г. Военна академия „Г. С. Раковски“ отбелязва тържествено 150-ата годишнина от смъртта на своя патрон"}
{"url": "http://www.focus-news.net/news/2017/10/07/2443887/el-pais-mvf-predupredi-che-naprezhenieto-v-kataloniya-e-risk-za-ikonomikata.html", "text": "МВФ предупреди, че присъстват рискове за икономиката поради напрежението в Каталония. Междувременно редица компании в автономната област обмислят дали да не преместят централите си от нея, пише   El Pais.\r\n„Ние вярваме, че настоящите перспективи за Испания са позитивни. Но, ако продължава така, политическото напрежение в Каталония може да повлияе върху увереността на инвеститорите и на поведението на потребителите“, заяви директорът на мисията на МВФ в Испания Андреа Шахтер.\r\nМеждувременно компанията „Газ Натурал Феноза“ взе решение да премести централата си от Барселона в Мадрид. По-рано така направиха „Банко Сабадел“ и фармацевтичната компания „Оризон“. Винопроизводителят „Фрейксенет“ и „Кайкабанк“ също обмислят подобно решение. \r\nПроизводителят на автомобили „Сеат“ обяви, че няма да премества централата си извън Каталония. Управителният съвет на фирмата изпрати послание, за да успокои служителите си.  Виктор Турмаков", "date": "2017.10.07", "title": "El Pais: МВФ предупреди, че напрежението в Каталония е риск за икономиката"}
{"url": "http://www.focus-news.net/news/2017/10/07/2443888/burgas-bezplaten-seminar-po-predpriemachestvo-parvi-stapki-v-biznesa-shte-se-provede-v-grada.html", "text": "За първи път безплатен семинар по предприемачество „Първи стъпки в бизнеса” ще се проведе в Експозиционен център „Флора Бургас“ от 10.00 часа. Това съобщиха от пресцентъра на Община Бургас. Събитието се организира от младежката неправителствена организация Junior Chamber International (JCI) България, с подкрепата на Община Бургас.\r\nСеминарът по предприемачество е създаден през 2014 г. по инициатива на локалната структура на JCI в Пловдив. До момента има 10 успешно проведени издания в Пловдив, София, Варна, Бургас, Свищов и Плевен.\r\nЦелта на „Първи стъпки в бизнеса“ е да среща хора от практиката с млади предприемачи, професионалисти от различни сфери, студенти и всеки, желаещ да научи повече за различните предизвикателства при стартирането на собствен бизнес. Сред лекторите на събитието в Бургас са: Жустин Томс – основател и CEO на ABC Design and Communications, автор на над 10 книги, с дългогодишен опит в бизнеса; Туньо Зафер – съосновател и CEO на pCloud, български start-up за съхранение в облака, който има над 7 милиона потребители; Мартин Попов – основател и CEO на дигиталната маркетингова агенция Interactive Share. Семинарът е безплатен, но със задължителна предварителна регистрация на: https://www.eventbrite.com/e/38405944213.", "date": "2017.10.07", "title": "Бургас: Безплатен семинар по предприемачество „Първи стъпки в бизнеса” ще се проведе в града"}
{"url": "http://www.focus-news.net/news/2017/10/07/2443889/nimh-snyag-vali-na-vr-musala-temperaturite-pri-prohodite-v-zapadna-stara-planina-sa-otritsatelni.html", "text": "Сняг вали на връх Мусала, а температурите при проходите, които се намират в Западна Стара планина и са на надморска височина над 1800 м, вече са отрицателни. Това съобщиха за Агенция „Фокус“ от Националния институт по метеорология и хидрология (НИМХ) към БАН. За последните 12 часа най-значителни са количествата на валежите в Оряхово - 39 л/кв. м., в Монтана – 37 л/кв. м. и във Враца – 33 л/кв. м. В София са отчетени 8 л/кв. м. \r\nЦветилена СИМЕОНОВА", "date": "2017.10.07", "title": "НИМХ: Сняг вали на вр. Мусала, температурите при проходите в Западна Стара планина са отрицателни"}
{"url": "http://www.focus-news.net/news/2017/10/07/2443890/blagoevgrad-mokri-i-hlazgavi-sa-patnite-nastilki-v-grada.html", "text": "Мокри и хлъзгави са пътните настилки в Благоевград, предаде репортер на Радио „Фокус“ – Пирин. Натоварено е движението по булевардите „Св. Димитър Солунски“, „Васил Левски“ и „Св. св. Кирил и Методий“, както и по улиците „Славянска“, „14-ти полк“ и „Владо Черноземски“. Частични задръствания се образуват в района на жп гарата и автогарата в града, на изхода на Благоевград при кв. „Струмско“ и на кръстовището при I учебен корпус на Югозападен университет „Неофит Рилски“. Градският транспорт се движи без закъснения.\r\nВ областния център няма регистрирани инциденти през нощта въпреки интензивните валежи от дъжд. \r\nЛора КАЛЧЕВА", "date": "2017.10.07", "title": "Благоевград: Мокри и хлъзгави са пътните настилки в града"}
{"url": "http://www.focus-news.net/news/2017/10/07/2443891/pregled-na-nyakoi-ot-osnovnite-temi-v-evropeyskiya-pechat-agentsiya-fokus.html", "text": "Холандският министър-председател Марк Рюте съобщи, че четирите политически партии, които  са преговаряли за коалиционно споразумение, са сключили такова. Планът ще бъде представен пред парламентарните групи в понеделник и ако бъде одобрен, ще бъде официално представен във вторник, предаде  Politico.\r\n„Ще се върнем сега при нашите парламентарни групи, но смятам, че постигнахме добро споразумение“, заяви Рюте. Холандия е без правителство от парламентарните избори от 15 март т.г. и досегашните опити за формиране на ново бяха неуспешни.\r\nАко бъде одобрена, коалицията ще се състои от дясно-центристката Народна партия за свобода и демокрация на Рюте, консервативния „Призив за християндемокрация“ , либералната Д66 и консервативния Християнски съюз. Най-вероятно Рюте ще остане министър-председател.\r\nДори и споразумение да бъде сключено следващата седмица, най-вероятно ще са необходими още седмици преди новото правителство да встъпи в длъжност. \r\n***\r\nМВФ предупреди, че присъстват рискове за икономиката поради напрежението в Каталония. Междувременно редица компании в автономната област обмислят дали да не преместят централите си от нея, пише   El Pais.\r\n„Ние вярваме, че настоящите перспективи за Испания са позитивни. Но, ако продължава така, политическото напрежение в Каталония може да повлияе върху увереността на инвеститорите и на поведението на потребителите“, заяви директорът на мисията на МВФ в Испания Андреа Шахтер.\r\nМеждувременно компанията „Газ Натурал Феноза“ взе решение да премести централата си от Барселона в Мадрид. По-рано така направиха „Банко Сабадел“ и фармацевтичната компания „Оризон“. Винопроизводителят „Фрейксенет“ и „Кайкабанк“ също обмислят подобно решение. \r\nПроизводителят на автомобили „Сеат“ обяви, че няма да премества централата си извън Каталония. Управителният съвет на фирмата изпрати послание, за да успокои служителите си. \r\n***\r\n  Според унгарския министър-председател Виктор Орбан „машината на Брюксел“ изпълнява плана на американския бизнесмен от унгарски произход Джордж Сорос за миграцията в Европа, пише   Magyar Hirlap.\r\n„Хора и организации в Брюксел са под влиянието на Сорос, който иска милиони мигранти да бъдат допуснати в Европа. Те искат да ги разпределят задължително сред страните в Европа и искат онези, които не се подчиняват да бъдат наказани“, заяви Орбан по време на интервю пред радио „Лайош Кошут“.  „Събитията в Брюксел точно показват, че това е целенасочен план на Сорос, но Унгария не е глупава държава“, добави той.\r\nКоментирайки идеите за реформи на ЕС, министър-председателят  посочи, че е най-добра идея държавите-членки да имат право да възстановяват граничния контрол в рамките на Шенген за три години. \r\n***\r\nДатската управляваща коалиция обяви подкрепата си за забрана на бурките, поставяйки по този начин основните на евентуален проект, поставящ извън закона облеклото, прикриващо лицето, пише местната редакция на електронното издание The Local. Заявлението бележи промяна в позицията на управляващите, които до сега защитаваха противоположното мнение, припомня вестника. \r\nДве партии от опозицията вече бяха обявили подкрепата си за евентуална забрана на бурката, пише още изданието, а наскоро такъв закон бе приет в Австрия. \r\n***", "date": "2017.10.07", "title": "Преглед на някои от основните теми в европейския  печат ( Агенция „Фокус“ )"}
{"url": "http://www.focus-news.net/news/2017/10/07/2443892/tass-pri-patna-katastrofa-e-zaginal-vitsepremierat-na-kirgizstan.html", "text": "Автомобилът, в който се е намирал вицепремиерът на Киргизстан Темир Думакадиров тази сутрин се е сблъскал с камион „КамАЗ“ на пътя Бишкек-Кара Балта. Според местната полиция в резултат на катастрофата е загинал самият политик, както и негов асистент и шофьорът му, предаде ТАСС, позовавайки се на местни медии.\r\nДжумакадиров, който също така бе председател на ЦИК на страната, е пътувал към град Талас, за да провери готовността на избирателните участъци. Шофьорът на камиона е хоспитализиран. Все още няма данни за причините на катастрофата.  Виктор Турмаков", "date": "2017.10.07", "title": "ТАСС: При пътна катастрофа е загинал вицепремиерът на Киргизстан"}
{"url": "http://www.focus-news.net/news/2017/10/07/2443893/veliko-tarnovo-festival-na-starata-gradska-pesen-shte-se-provede-v-svishtov.html", "text": "36 индивидуални участници и групи са заявили участието си в Пети Национален Фестивал на старата градска песен „Георги Бейков“ – Свищов 2017, съобщиха от пресцентъра на Общината. Събитието ще се провежда днес и утре в салона на ПБНЧ „Еленка и Кирил Д. Аврамови 1856“. Там още първата вечер жителите и гостите на Свищов ще могат да се насладят концерт на примата на старата градска песен Мария Петрова. Изпълненията на участниците във Фестивала, както и концертът ще са с вход свободен, а вратите на Първо българско читалище са отворени за всеки любител на хубавата старата градска песен. \r\nФестивалът се организира за пети пореден път в Свищов и носи името на един от най-добрите изпълнители на стара градска песен – Георги Бейков. Роденият в свищовското село Козловец певец, от най-ранни детски години живее и учи в Свищов, където развива певческата си и музикалната си дарба. Животът му е класически пример за цялостно отдаване на популярната музика. Пътят му на естраден певец тръгва от най-малките градски ресторантчета, преминава през Естрадния отдел на Българската държавна консерватория, през фестивала „Златният Орфей”, през сцените на едни от най-престижните барове и локали на Канада, Швейцария, Австрия и Германия. Неговите творби са най- разнообразни като жанр – основно поп изпълнения, както и народна, сръбска, гръцка, турска, италианска и испанска музика. Роден артист, той е изпълнявал всичките си песни с такт, невероятно умение и много опит. Създавайки заедно с цигуларката и пианистка Ваня Цокова Дуо „Нове” – един от известните състави за поп музика през 80-те и 90-те години на миналия век, Георги Бейков изследва и изпълнява повечето от образците на старата градска песен. По негови сценарии Дуо „Нове” участва в четири музикални филма със стари градски песни, заснети и излъчени от БНТ – продукции, които все още нямат съвременен аналог. Дългосвирещите грамофонни плочи и компакт-дисковете, в които участва Георги Бейков достигат милионен тираж – само първият албум, в който певецът участва през 1974 година достига тираж 300 000.\r\nВ рамките на двата фестивални дни, във фоайето на ПБНЧ „Еленка и Кирил Д. Аврамови 1856“ ще бъде експонирана изложба със снимки от живота и творчеството на Георги Бейков.", "date": "2017.10.07", "title": "Велико Търново: Фестивал на старата градска песен ще се проведе в Свищов"}
{"url": "http://www.focus-news.net/news/2017/10/07/2443894/prof-nikolay-petrov-dalgovete-na-bolnitsite-sa-nad-polovin-miliard-leva.html", "text": "Задълженията на болниците към момента са в размер на повече от 500 млн. лева, като 4-5 от лечебните заведения са в особено лошо състояние. Това заяви министър Николай Петров в предаването „Тази събота” по Нова телевизия. Като най-проблемни той посочи болници в Бургас, Стара Загора, Видин и Враца. Именно последната попадна в новините през последните дни, след като лекари, медсестри и граждани излязоха на протести в северозападния град с призив да не се стига до затваряне на лечебното заведение.\r\n„Такъв вариант не се предвижда. Търсим решение, включително имахме среща с кметовете, областните управители, почти ежедневно с директора на болницата. Ръководството на МЗ решихме да отпуснем средства, но ще трябва да се поеме на ръчно управление тази болница, както направихме с Ловеч”, каза министърът.\r\nТой изрази надежда, че ще бъде търсена отговорност за лошото управление на МБАЛ-Враца, но подчерта, че и там, и другаде „години наред са се надували едни балони, които започват да се пукат – нали не си представяте, че за 4 месеца, откакто е това правителство, са се натрупали 20 млн.?”.\r\nПроф. Петров посочи няколко причини, поради които болниците задлъжняват извън злоупотребите, които в последно време са били намалени – лечебните заведения нямат право да връщат пациенти, а надлимитната дейност не се плаща, не е малък броят на неосигурените, стойността на клиничните пътеки не е променяна от 2006 г. („Ако средната заплата тогава е била 600 лв., сега е 8-900 лв., но приходът е същият”). Така в крайна сметка не остават пари за нищо.\r\nКато друго от „най-деликатните места в здравеопазването” министърът посочи спешната помощ: „Системата е претоварена, обслужва страшно много пациенти, страшно много обаждания, включително и такива, които не са от спешен характер. Все още не са кой знае какви заплатите им, средата, апаратурата и транспортните средства – всичко това е зле. Не е достатъчен броят на екипите”.\r\nПетров изрази надежда, че с подобряване на средата и вдигане на заплатите работата в „Спешна помощ” ще стане по-атрактивна.\r\nВъв връзка с починалия между няколко болници мъж в София той сподели, че се е почувствал неприятно от писмото на вдовицата на Спас Добрев и е поел пред нея ангажимента за коректна проверка, санкции и мерки с цел това да не се повтори. Във връзка с уволнения екип на „Пирогов”, проф. Петров каза, че като директор на ВМА за подобна ситуация се е разделял със свои подчинени даже без да е имало официална жалба.\r\nПо отношение на бумащината в здравеопазването, той анонсира, че през първото полугодие на следващата година у нас може да започне да действа здравната карта. Тя ще представлява пластика, чрез която джипита, специалисти и фармацевти ще имат достъп до информация за всеки пациент – напр. в аптеката веднага ще става ясно какъв медикамент е изписан. Картата ще е безплатна.", "date": "2017.10.07", "title": "Проф. Николай Петров: Дълговете на болниците са над половин милиард лева"}
{"url": "http://www.focus-news.net/news/2017/10/07/2443895/pazardzhik-konstantiyskiyat-episkop-yakov-shte-oglavi-arhiereyska-sveta-liturgiya-v-katedralen-hram-uspenie-na-presveta-bogoroditsa-v-nedelya.html", "text": "В празничния за християните неделен ден с благословението на Негово високопреосвещенство Пловдивския митрополит Николай Негово преосвещенство Константийският епископ Яков ще оглави архиерейска света Литургия в катедрален храм „Успение на Пресвета Богородица” град Пазарджик, предаде репортер на Агенция „Фокус”.\r\nНачалото е от 09.00 часа. \r\nНикола ПЕТКОВ", "date": "2017.10.07", "title": "Пазарджик: Константийският епископ Яков ще оглави архиерейска света Литургия в катедрален храм „Успение на Пресвета Богородица” в неделя"}
{"url": "http://www.focus-news.net/news/2017/10/07/2443896/regnum-prezidentat-na-gruziya-prizova-es-otkrito-da-osadi-rusiya.html", "text": "Президентът на Грузия Георгий Маргвелашвили смята, че Русия и основното препятствие пред страната му на пътя ѝ към ЕС и призова страните от ЕС открито да осъдят Русия, предаде Regnum.\r\n„Всички ние признаваме, че на пътя си за пълноправното членство в ЕС Грузия среща много явни пряпятствия от страна на Русия. Окупацията на грузинска територия от Русия цели едно нещо – да попречи на реформите, на демократичния процес и на европейската интеграция на страната“, смята президентът. Според него единственото правилно решение е формирането на политика, насочена към усилване на политическите, икономическите и демократичните процеси на континента. \r\n„Ние трябва да открием възможности за решение на проблема с нашия съсед, който реши да накаже Грузия за амбицията за свободен избор“, убеден е Маргвелашвили.  Виктор Турмаков", "date": "2017.10.07", "title": "Regnum: Президентът на Грузия призова ЕС открито да осъди Русия"}
{"url": "http://www.focus-news.net/news/2017/10/07/2443897/dobri-belivanov-kmet-na-haskovo-ne-e-imalo-natisk-varhu-men-za-naznacheniya.html", "text": "Не е имало натиск върху мен да назначавам хора в Хасково. Това каза кметът на Хасково Добри Беливанов в предаването „Събуди се“ по Нова телевизия. „Не се страхувам. Член съм на ГЕРБ и не мога да допусна да започна да говоря срещу партията. Няма да я напусна и да остана кмет като независим. До края на мандата си оставам представител на ГЕРБ, независимо от всичко друго. Няма да кажа лоша дума за партията“, заяви той. На въпрос как ще коментира думите на премиера Бойко Борисов, че не може да разбере нахалството на Добри Беливанов в случая, кметът посочи: „Не мога да коментирам думите на премиера, нямам и право. Това е политическо изказване на нашия лидер, уважавам го дълбоко. В партията съм заради г-н Борисов“. Във връзка със снимките от екскурзията му в Монако Добри Беливанов обясни: „Зетят ми е шофьор на автобус, пътуваше с една група. Това беше планирано много отдавна, че ще пътуваме 5 дни. Откакто съм кмет съм излизал почивка два пъти по 5 дни, а изведнъж стана голям проблем“. „Свързаха ме с някакво „Бентли“, което беше паркирано пред хотела, не съм пътувал с него“, коментира кметът. „С Иван Стаматов се познаваме от 1986-87 година, той е член на БЗНС, преди и аз членувах. Той също пътуваше с автобуса. Той има строителна фирма, участва в процедурите. Мисля, че е спечелил проект за саниране на 2 блока“, посочи Добри Беливанов. На въпрос дали някой го е употребил в тази игра кметът посочи: „Мисля, че опозицията употреби и мен, и ГЕРБ и общинската ни организация. Употребиха ни, но ние си направихме показно харакири“.", "date": "2017.10.07", "title": "Добри Беливанов, кмет на Хасково: Не е имало натиск върху мен за назначения"}
{"url": "http://www.focus-news.net/news/2017/10/07/2443898/blagoevgrad-gradat-e-domakin-na-initsiativata-zaedno-za-prirodata.html", "text": "Благоевград ще бъде домакин на третото събитие от инициативата на Карлсберг България и Екопак България „Заедно за природата“ с поредкрепата на Община Благоевград. От 11.00 часа на площад „Македония“ всеки желаещ може да върне за рециклиране минимум 10 опаковки от бира - стъклени, пластмасови бутилки или кенове. Това съобщиха от пресцентъра на Община Благоевград. Първите 1300 души, включили се в инициативата, ще получат еднократно награда, а останалите 1000 – еднократно талан, който отново им осигурява награда. Специално за жителите и гостите на Благоевград „Заедно за природата!“ ще бъде допълнена от концерт на група D2. Водещ на събитието ще бъде Димитър Павлов.\r\nИнициативата е част от политиката на Карлсберг България за устойчиво развитие и корпоративна социална отговорност. Кампанията цели да насочи вниманието на обществото към разделното събиране и рециклиране на отпадъци, както и да допринесе за екологичния начин на живот и опазването на околната среда.\r\nЕкипът на Карлсберг България призовава жителите на Благоевград да донесат максимален брой опаковки от бира, независимо от тяхната марка, за да покажат своята съпричастност към опазването на природата и да подпомогнат усилията на компанията за подобряване на екологичния отпечатък на местната общност. Екип на Екопак България ще разяснява детайлно ползите за околната среда и как всеки може да даде своя личен принос за опазването на природата.\r\nПовече информация може да бъде получена на телефон 0892 444 329 или на e-mail: galina.pauncheva@amic.bg .", "date": "2017.10.07", "title": "Благоевград: Градът е домакин на инициативата „Заедно за природата“"}
{"url": "http://www.focus-news.net/news/2017/10/07/2443899/deutsche-welle-madrid-e-sreshtu-mezhdunarodno-posrednichestvo-v-krizata-okolo-kataloniya.html", "text": "Външният министър на Испания Алфонсо Дастис заяви, че правителството на страната е отхвърлило призива на регионалното правителство на Каталония конфликтът между Мадрид и Барселона да бъде решен с помощта на международни посредници, предаде  Deutsche Welle  в рускоезичната си редакция.\r\n„Испанското правителство трябва да защитава правовата държава от регионалното правителство, което се опитва да осъществи държавен преврат, затова и призивите към международно посредничество няма да помогнат“, заяви Дастис. Той посочи, че правителството на министър-председателя Мариано Рахой има „достатъчно легални възможности“, за да отговори на провъзгласяването на независимостта от министър-председателя на Каталония Карлес Пучдемон. Дастис добави, че правителството в Мадрид ще съгласува своите действия с верните на конституцията партии, представени в националния парламент. \r\nЕдновременно с това министърът увери, че правителството на Испания е готово да обсъди всичкивъзможни пътища за разрешаване на конфликта и за реформиране. В Испания на 7 октомври са планирани демонстрации на противниците на каталонската независимост. Акции ще преминат в Мадрид, Барселона и в редица други градове на страната.  Виктор Турмаков", "date": "2017.10.07", "title": "Deutsche Welle: Мадрид е срещу международно посредничество в кризата около Каталония"}
{"url": "http://www.focus-news.net/news/2017/10/07/2443900/aktsenti-ot-predavaneto-metronom-na-radio-fokus.html", "text": "Избухнал в края на миналата седмица скандал за роднински и приятелски назначения в Община Хасково разпали неподозирани политически страсти. За това, докъде ще доведе надпреварата в разкриването на шуробаджанашките конструкции, ще разговаряме в предаването „Метроном” на Радио „Фокус” с политолога проф. Александър Маринов. За историята на роднинските и партизанските назначения в българската политика ще ни разкаже проф. Пламен Павлов.\r\nТези дни станахме свидетели и на поредния рунд от двубоя президент срещу премиер, който би могъл да се озаглави: „Генерал срещу генерал”. Очакваме анализа на Първан Симеонов, изпълнителен директор на „Галъп интернешънъл“.\r\nСъбитията около придружения с кървави сблъсъци референдум в Каталония постави въпроса не само за целостта на Испания и на Европейския съюз, а и на държави вътре и извън него. Ако Каталония едностранно обяви независимост, каква верижна реакция да очакваме в регионите, също изкушени да тръгнат в сходна посока? Тази тема ще бъде в центъра на разговорите с президента Росен Плевнелиев и с ген. Кирчо Киров.\r\nВодещ на днешното предаването „Метроном” на Радио „Фокус” е Цоня Събчева.", "date": "2017.10.07", "title": "Акценти от предаването „Метроном” на Радио „Фокус”"}
{"url": "http://www.focus-news.net/news/2017/10/07/2443901/mvr-trima-sa-zaginali-a-22-sa-raneni-pri-katastrofi-v-stranata-prez-izminaloto-denonoshtie.html", "text": "Трима са загинали, а 22 са ранени при 20 тежки катастрофи в страната през изминалото денонощие. Това съобщиха от пресцентъра на МВР. Един от пострадалите е с опасност за живота. В столицата са станали 5 тежки и 186 леки пътни инцидента, при които са пострадали 5 души.\r\nОт началото на годината при пътни инциденти са загинали 482 и са пострадали 6514.", "date": "2017.10.07", "title": "МВР: Трима са загинали, а 22 са ранени при катастрофи в страната през изминалото денонощие"}
{"url": "http://www.focus-news.net/news/2017/10/07/2443902/tass-ruskata-aviatsiya-e-likvidirala-v-siriya-vliyatelni-polevi-komandiri-na-islyamska-darzhava.html", "text": "Прессекретарят на министерството на отбраната на Русия генерал-майор Игор Конашенков съобщи, че руската авиация е ликвидирала   влиятелните полеви командири на Ислямска държава“ с произход от Северен Кавказ Абу Омар аш Шишани, Аляудин аш Шишани и Салахудин аш Шишани (не са роднини, „Аш Шишани“ е прякор, сочещ, че са с чеченски произход – бел.прев.), предаде  ТАСС.\r\nСпоред генерал-майор Конашенков „преди няколко дни пристигнаха разузнавателни данни за по-рано нанесен ракетен удар в покрайнините на град Абу Кемал, при който бе унищожен команден пункт на „Ислямска държава“ с намиращи се в него повече от 30 терористи, в това число и от Северен Кавказ“.\r\n„Според получена информация от няколко канала, потвърдена на място, са унищожени дълго време укриващите се влиятелни командири на „Ислямска държава“ Абу Омар аш Шишани, Аляудин аш Шишани и Салахудин аш Шишани. Ликвидирането на терористите в Сирия ще продължи“, добави той.  Виктор Турмаков", "date": "2017.10.07", "title": "ТАСС: Руската авиация е ликвидирала в Сирия влиятелни полеви командири на „Ислямска държава“"}
{"url": "http://www.focus-news.net/news/2017/10/07/2443903/sofiya-izvestniyat-gratski-teolog-prof-nikolaos-ludovikos-shte-iznese-beseda-v-bogoslovskiya-fakultet-na-su-na-8-oktomvri.html", "text": "Известният гръцки теолог проф. Николаос Лудовикос ще изнесе беседа в Богословския факултет на Софийския университет \"Св. Климент Охридски на 8 октомври (неделя), предаде репортер на Агенция „Фокус“. Известният гръцки духовник и академичен преподавател отец проф. Николаос Лудовикос ще гостува в София за представянето на своите „Беседи“ том 1 и том 2, издание на издателство „Омофор“. При домакинството на Богословския факултет на СУ специално за българската публика отец проф. Николаос Лудовикос ще изнесе беседа по темата „Покаянието като общение“. Протопр. проф. Николаос Лудовикос е преподавател по догматика и философия в Солунската църковна академия. Изнася лекции в Православния институт на Кеймбриджкия университет, в университета в Дърам и в други висши училища и изследователски центрове в Европа. Автор е на книги, студии и статии, посветени на въпросите на пастирското богословие, православната догматика и психотерапия. \r\nБеседата ще се състои в Аулата на Богословския факултет на СУ \"Св. Климент Охридски\", пл. \"Св. Неделя\" 19, на 8 октомври (неделя), от 18.00 часа. Вход свободен.\r\nНикола ПЕТКОВ", "date": "2017.10.07", "title": "София: Известният гръцки теолог проф. Николаос Лудовикос ще изнесе беседа в Богословския факултет на СУ на 8 октомври"}
{"url": "http://www.focus-news.net/news/2017/10/07/2443904/pazardzhik-velingrad-e-domakin-na-parvenstvo-po-rolkovi-ski.html", "text": "Велинград е домакин на Държавно първенство по ролкови ски за „Купа Велинград“, съобщи за Радио „Фокус” – Пазарджик Бояна Кирилова от Общината. Организатори на събитието са Община Велинград, Ски клуб „Атлас” и Българска федерация по ски. „За първи път във Велинград имаме възможността да видим скиорите по улиците на града. Трасето, по което ще се проведе състезанието, е по бул. „Хан Аспарух”, ул. „Патриарх Евтимий” (пазара) до кръговото на жп гара Велинград“, обясни Кирилова. Тя допълни, че мероприятието ще се проведе от 10.00 до 13.00 часа, като в този период от време ще бъде създадена временна организация на движението. „Обходен маршрут за преминаване в посоченото време ще бъде Околовръстен път за Сърница, ул. „Георги Кирков“, ул. „Евлоги Георгиев“.\r\nВаня НИКОЛОВА", "date": "2017.10.07", "title": "Пазарджик: Велинград е домакин на първенство по ролкови ски"}
{"url": "http://www.focus-news.net/news/2017/10/07/2443905/interfaks-v-siriyskiya-grad-alepo-e-zapochnal-rabota-zavod-za-proizvodstvo-na-slanchevi-baterii.html", "text": "Възстановен след края на бойните действия в района завод в Алепо е подновил производството на слънчеви батерии за граждански обекти, предаде  Интерфакс.\r\n„Електростанциите в града са разрушени. На първо място ще монтираме слънчевите генератори на обектите от социалната инфраструктура – на училищата и медицинските учреждения“, съобщи директорът в предприятието „Ел Сабил“ Мухамед Сахим. \r\nСпоред него вече 45 училища в Алепо са снабдени със слънчеви батерии. Още 200 чакат ред.  Виктор Турмаков", "date": "2017.10.07", "title": "Интерфакс: В сирийския град Алепо е започнал работа завод за производство на слънчеви батерии"}
{"url": "http://www.focus-news.net/news/2017/10/07/2443906/api-ne-tragvayte-s-letni-gumi-kam-planinskite-prohodi-sinoptitsite-prognozirat-snegovalezhi.html", "text": "По високопланинските проходи през почивните дни се очаква влошаване на времето и на много места дъждът ще преминава в сняг. Прогнозата на синоптиците е за значително застудяване и през нощта срещу неделя, в районите с надморска височина 600-700 метра, дъждът ще преминава в сняг. В тази връзка Агенция „Пътна инфраструктура“ апелира шофьорите, на които им предстои пътуване през следващите дни през планинските проходи да не тръгват на път с автомобили с летни гуми и да карат със скорост, съобразена с метеорологичните условия.\r\nПроходите, на които се очакват снеговалежи, са: „Петрохан”, „Троянски”, „Шипка“, „Републиката“, „Ришки”, „Айтоски”, „Котленски”, „Дюлински”, „Твърдишки”, „Обзорски”, „Печинско”, „Вратник”, „Превала”, „Предел”, „Рожен” и „Пампорово”.\r\nПътноподдържащите дружества имат дежурни екипи и са готови да реагират веднага и да обработят настилките, за да се осигури безопасното пътуване на шофьорите.", "date": "2017.10.07", "title": "АПИ: Не тръгвайте с летни гуми към планинските проходи – синоптиците прогнозират снеговалежи"}
{"url": "http://www.focus-news.net/news/2017/10/07/2443907/ahlul-bayt-direktorat-na-iranskata-yadrena-agentsiya-pristigna-v-rim.html", "text": "Директорът на Иранската организация за ядрената енергия Али Акбар Салехи с делегация е пристигнал в Рим, за да проведе срещи с италиански политици и да участва в конференция по ядрената безопасност, предаде  Ahlul Bayt.\r\nПо време на конференцията той ще проведе среща с върховния представител на Европейския съюз по въпросите за външните работи и политиката на сигурност Федерика Могерини и с генералния директор на МААЕ Юкия Амано. \r\nВъв вторник Салехи ще замине за Лондон, където ще проведе среща с британския външен министър Борис Джонсън. Виктор Турмаков", "date": "2017.10.07", "title": "Ahlul Bayt: Директорът на иранската ядрена агенция пристигна в Рим"}
{"url": "http://www.focus-news.net/news/2017/10/07/2443908/inzh-slavi-bogutev-dgs-asenovgrad-s-50-poveche-sa-darvata-za-ogrev-koito-predostavyame-na-mestnoto-naselenie-v-sravnenie-s-minaliya-otoplitelen-sezon.html", "text": "С 50% повече са дървата за огрев, които Държавното горско стопанство в Асеновград предоставя на местното население за отоплителния сезон. Това каза за Радио „Фокус“ – Пловдив директорът на горското стопанство инж. Слави Богутев. Към настоящия момент Държавното горско стопанство в Асеновград е предложило и съответно са закупени от местното население 6000 кубика дървесина. „За миналата 2016 година имаме предложени и съответно закупени от местното население 7600 кубика дърва. През настоящата година сме предложили дървесина, която е повече отколкото досега. Това означава, че през оставащите три месеца на годината ние ще надхвърлим много повече цифрата на предлаганата дървесина, която е била през 2016 година“, обясни инж. Богутев. Той посочи, че за този отоплителен сезон са предвидени 11 000 кубика дърва, които да бъдат предоставени за закупуване от местното население. „Вече са закупени 6000 кубика, като предстои в близките дни да проведем процедура и да предложим допълнително по ценоразпис за хората още около 3000 кубика дървесина. Тоест, при нас не би трябвало да се получат сътресения по отношение на задоволяване на населението с дърва за огрев“, смята директорът на Държавно горско стопанство – Асеновград.\r\nИнж. Слави Богутев каза още, че цената на дървесината, която предлага стопанството, не е променена – 40 лв. за кубик. „Цените при нас не се променят. Не разбирам защо цената на дървесината, предлагана от фирми и прекупвачи, се покачва. Не би трябвало да се покачват цените, след като при нас са едни и същи и не са променяни през последните 5-6 години“, коментира той. По думите му, Държавното горско стопанство в Асеновград целогодишно предлага дърва за огрев на населението. „Може да се каже, че още от месец януари непрекъснато предоставяме дърва за местното население – под формата на корен да се добиват, както и под формата да се закупят по цени, одобрени от нашето предприятие. При нас няма кампанийност, дървата се предоставят целогодишно. Друг е въпросът, че самото търсене сега е много по-засилено и така се създава напрежение. Няма как да се получат нещата така, че всички да получат дърва точно сега“, добави инж. Слави Богутев.\r\nТони МИХАЙЛОВ", "date": "2017.10.07", "title": "Инж. Слави Богутев, ДГС – Асеновград: С 50% повече са дървата за огрев, които предоставяме на местното население, в сравнение с миналия отоплителен сезон"}
{"url": "http://www.focus-news.net/news/2017/10/07/2443909/kyustendil-mokri-i-hlazgavi-sa-patnite-nastilki-v-oblastta.html", "text": "Мокри и хлъзгави са пътните настилки в областта. Поради неравности на пътното платно е въведена временна организация на движението в участък от автомагистрала „Струма”. Това съобщиха за Радио „Фокус” – Пирин от Областно пътно управление – Кюстендил. След тунел „Блатино” от километър 51 до километър 52 скоростта е ограничена до 90 км/ч, заради неравности на пътното платно, причинени от катастрофа. Срокът е до 10 октомври. В участъци от пътя Горна Козница – Мала Фуча движението се извършва само в едната лента, заради частични ремонтни дейности. До 31 октомври в участъците се извършва ремонт на асфалтовата настилка, почистване и попълване на пътни банкети. \r\nЗабранено е движение на товарни автомобили по пътя между селата Смоличано – Пелатиково. Въведеното ограничение за товарните моторни превозни средства е заради пропадане на участъци от пътното платно. Участъците са сигнализирани с пътни знаци, временната организация е със срок до 30 ноември. Остава в сила въведената временна организация на движението за преминаване през кръговото кръстовище на път Е-79 при Кочериново. През кръговото кръстовище се извършва превоз и преминаване на влекачи с ремаркета с греди с дължина 32 м по временен бетонов път. След преминаване на влекачите движението се възстановява. Срокът за действие на временната организация е до 30 ноември.  \r\nС нормална интензивност е движението по автомагистрала „Струма” и път Е-79. Слаб е трафикът в посока ГКПП „Гюешево”.\r\nЛора КАЛЧЕВА", "date": "2017.10.07", "title": "Кюстендил: Мокри и хлъзгави са пътните настилки в областта"}
{"url": "http://www.focus-news.net/news/2017/10/07/2443910/ria-novosti-yuzhno-ot-deir-ez-zor-e-likvidiran-otryad-ot-60-chuzhdestranni-naemnitsi-na-islyamska-darzhava.html", "text": "Прессекретарят на министерството на отбраната на Русия генерал-майор Игор Конашенков съобщи, че руската авиация е ликвидирала в Сирия южно от град Деир ез Зор отряд от чуждестранни наемници, наброяващ повече от 60 души с терористи от египетски, тунизийски, египетски и централноазиатски произход, предаде  РИА Новости.\r\n„Южно от Деир ез Зор в долината на Ефрат с въздушен удар бе ликвидиран отряд от чуждестранни наемници, наброяващ повече от 60 души с произход от ОНД, Тунис и Египет. Също така са унищожени 12 джипа с едрокалибрено въоръжение“, посочи генерал-майор Конешенков.  Виктор Турмаков", "date": "2017.10.07", "title": "РИА Новости: Южно от Деир ез Зор е ликвидиран отряд от 60 чуждестранни наемници на „Ислямска държава“"}
{"url": "http://www.focus-news.net/news/2017/10/07/2443911/sofiya-vavezhda-se-vremenna-organizatsiya-na-dvizhenieto-vav-vrazka-s-kontsert-v-zala-arena-armeets.html", "text": "Въвежда се временна организация на движението във връзка с концерт в зала „Арена Армеец“. Това съобщиха от пресцентъра на Столична община. От 19.00 часа до 22.00 часа се забранява движението и се разрешават престоят и паркирането на пътни превозни средства в крайна дясна лента на двете пътни платна на бул. „Асен Йорданов“ между бул. „Шипченски проход“ и Площад на авиацията. \r\nПромяната на движението не засяга спирките на градския транспорт.", "date": "2017.10.07", "title": "София: Въвежда се временна организация на движението във връзка с концерт в зала „Арена Армеец\""}
{"url": "http://www.focus-news.net/news/2017/10/07/2443912/augusto-santos-silva-vanshen-ministar-na-portugaliya-nyama-vazmozhnosti-za-znachitelen-progres-na-pregovorite-za-brekzit.html", "text": "Външният министър на Португалия Аугусто Сантос Силва заяви, че страната иска да има икономически отношения с Великобритания след Брекзит, но добави, че не вижда възможности преговори за излизането от ЕС да отбележат прогрес по-късно този месец, предаде Politico.\r\n„Атмосферата е добра, но ние все още нямаме какъвто и да е твърд прогрес на преговорите“, заяви Силва. Той припомни думите на председателя на Европейската комисия Жан-Клод Юнкер, заявил, че единствено „чудо“ може да отприщи преговорите преди октомври. \r\n„Не се насочвам към тези въпроси от религиозна гледна точка, но не смятам, че ще имаме прогрес преди следващата среща на високо равнище“, посочи министърът. Той посочи, че цел на страната му на преговорите е да се осигурят правата на европейските граждани, обитаващи Великобритания. Допълнително той добави, че се надява прогрес да бъде отбелязан на по-следващата планирана среща на високо равнище на ЕС през  декември. \r\n„Веднъж, след като преговорите преминат на следваща фаза, Португалия има ясни цели – правата на гражданите, сътрудничеството в отбраната и сигурността, борбата срещу тероризма, както и бъдещите отношения, колкото се може по-близки“, добави Силва.  Виктор Турмаков", "date": "2017.10.07", "title": "Аугусто Сантос Силва, външен министър на Португалия: Няма възможности за значителен прогрес на преговорите за Брекзит"}
{"url": "http://www.focus-news.net/news/2017/10/07/2443913/pazardzhik-izlozhba-parvata-svetovna-voyna-geroizmat-na-balgarskiya-voynik-e-otkrita-v-istoricheskiya-muzey-panagyurishte.html", "text": "Изложба „Първата световна война – героизмът на българския войник“ е открита в Историческия музей – Панагюрище. Това каза за Радио „Фокус“ – Пазарджик Ирина Ботева, главен уредник и завеждащ отдел „Нова история“ в Исторически музей – Панагюрище. „Не претендираме да направим една изчерпателна изложба, която да е в контекста на тази национална кампания. Ние се вглеждаме към хората, които са излезли от Панагюрище и техните наследници, които могат да присъстват, да дадат нещо, с което разполагат. За жалост много малко са материалите, които са дарени на музея. Засега все още са само предоставени“, обясни Ботева. По думите й, това са са документи, вещи, оръжие, най-вече снимки на участници във войната. Наследниците са дали съгласието си, че след изложбата някои от материалите ще бъдат дарени на музея. Така те ще могат да бъдат показани на повече хора. \r\nБотева допълни, че изложбата се реализира с помощта на Община Панагюрище и участието на Регионален клуб „Традиция“ в Панагюрище, който ще покаже част от въоръжението на българските войници по време на Първата световна война.\r\nВаня НИКОЛОВА", "date": "2017.10.07", "title": "Пазарджик: Изложба „Първата световна война – героизмът на българския войник“ е открита в Историческия музей – Панагюрище"}
{"url": "http://www.focus-news.net/news/2017/10/07/2443914/ria-novosti-bagdad-prizova-turtsiya-i-iran-da-zakriyat-granitsata-s-irakski-kyurdistan.html", "text": "МВнР на Ирак се е обърнало към властите на Турция и Иран с призив да закрият контролно-пропускателните пунктове с кюрдската автономия на Ирак, където премина референдум за независимост, предаде РИА Новости.\r\nСпоред прессекретаря на иракското външно министерство Ахмед Махджуб на посолствата на Турция и Иран е изпратена официална молба пунктовете да бъдат затворени и да бъдат ограничени доставките и търговските операции с петрол. \r\nВ молбите се сочи, че иракското правителство си сътрудничи с Турция и Иран в рамките на принципа на добросъседството, уважението на иракския суверенитет и за засилване на двустранното сътрудничество и борба срещу съвместните заплахи.  Виктор Турмаков", "date": "2017.10.07", "title": "РИА Новости: Багдад призова Турция и Иран да закрият границата с Иракски Кюрдистан"}
{"url": "http://www.focus-news.net/news/2017/10/07/2443915/burgas-folklorno-defile-na-kluba-po-balgarski-narodni-tantsi-chanove-shte-premine-prez-tsentara-na-grada.html", "text": "Клуб по български народни танци „Чанове” ще преобрази центъра на Бургас. Това съобщиха от пресцентъра на Община Бургас. В 12.00 часа, тръгвайки от площад „Тройката“, талантливите танцьори от клуба ще зарадват бургазлии с атрактивно фолклорно дефиле, което ще премине по ул. „Александровска“ до сградата на Общината. Там от 13.00 часа публиката ще се наслади на специалния концерт по повод 8-ия рожден ден на клуб „Чанове“. Събитието няма състезателен характер, а по-скоро има за цел популяризиране на българския танцов фолклор и дейността на клуба в града.\r\nТази година празникът за рождения ден на „Чановете“ ще има и благотворителен характер. Танцьорите от клуба призовават своите приятели и почитатели в Бургас по време на концерта да се включат в кампанията „Дари капачка – спаси живот“ на Строителния техникум в града, чиято идея е чрез събиране на пластмасови капачки и рециклирането им да се купи кувьоз, който ще бъде дарен на УМБАЛ-Бургас. Затова клубът ще организира събиране и извозване на събраните капачки и ще постави благотворителна урна, в която всеки, който иска да се присъедини към каузата, може да се включи с парични средства.\r\nКлуб по български народни танци „Чанове“ е създаден в София през 2005 г. от Милена и Костадин Господинови. За повече от 12 години вече има филиали в осем града на страната и голям брой последователи в лицето на своите членове. В Бургас клубът е от 2009 г. и се радва на огромен интерес.\r\nПрез месец октомври се откриват нови групи за начинаещи. В залата на ул. „Успенска“ №8, ет.4 (зад хотел „България“) всеки понеделник и сряда от 17.30 часа; в зала „София“ (ж.к „Лазур“, бл. 163) всеки понеделник и сряда от 20.00 часа; в СУ „Константин Преславски“ (ж.к. „Славейков“) всеки вторник и четвъртък от 19.30 часа, а от 23 октомври в зала „Успенска“ – всеки понеделник и сряда от 19.30 часа.", "date": "2017.10.07", "title": "Бургас: Фолклорно дефиле на клуба по български народни танци „Чанове“ ще премине през центъра на града"}
{"url": "http://www.focus-news.net/news/2017/10/07/2443916/ruse-trima-dushi-sa-postradali-pri-katastrofa-na-patya-ruse-byala.html", "text": "Катастрофа между два леки автомобила е станала на пътя Русе-Бяла. Това съобщиха за Агенция „Фокус“ от пресцентъра на МВР. Инцидентът е станал около 10.50 часа. Трима са пострадали в катастрофата. Транспортирани са за преглед.\r\nБиляна ИВАНОВА", "date": "2017.10.07", "title": "Русе: Трима души са пострадали при катастрофа на пътя Русе-Бяла"}
{"url": "http://www.focus-news.net/news/2017/10/07/2443917/vitsepremierat-krasimir-karakachanov-tezi-geytove-sa-malko-poveche-para-v-svirkata-otkolkoto-neshto-realno.html", "text": "Тези \"гейтове\" са малко повече пара в свирката, отколкото нещо реално. Това заяви вицепремиерът и министър на отбраната Красимир Каракачанов в предаването \"Седмицата\" на \"Дарик радио\" във връзка със стабилността на кабинета. \"Ще изкара мандата си това правителство, ако нещата, които е заложило в програмата за управление, започват да се случват. Някои от тях вече започват да се случват\", коментира Каракачанов и даде за пример увеличението на минималните пенсии. Той заяви, че \"Обединени патриоти\" не са се отказали от идеята за 300 лв. минимална пенсия и индексация на всички пенсии. \r\n\"Известно е, че неговият хумор е малко дърварски и най-вероятно това е някакъв опит за шегуване, доста неудачен явно\", така Каракачанов коментира думите на колегата си в управляващата коалиция Валери Симеонов, отправени вчера към журналиста Виктор Николаев. \r\nТой отказа да коментира поведението на депутата от ГЕРБ Антон Тодоров. \"Не ме карайте да коментирам депутати от друга парламентарна група, особено когато сме коалиционни партньори\", заяви той. Каракачанов посочи, че не мисли, че ще се стигне до оставка на Тодоров.\r\n\"Всеки сам си взема решенията как да се държи и как да носи отговорност, но не смятам, че заради едно, макар и по-грубиянско, изказване трябва да се стига дотук\", каза Каракачанов на въпрос трябва ли Симеонов и Тодоров да напуснат постовете си.", "date": "2017.10.07", "title": "Вицепремиерът Красимир Каракачанов: Тези \"гейтове\" са малко повече пара в свирката, отколкото нещо реално"}
{"url": "http://www.focus-news.net/news/2017/10/07/2443918/neweurope-kraynata-desnitsa-v-evropa-reagira-na-katalonskata-kriza.html", "text": "Редица крайнодесни партии в Европа използват каталонската криза, за да атакуват Европейския съюз. Те използват социалните медии, за да изстрелят пореден залп срещу европейския проект, предаде NewEurope. Герт Вилдерс, председател на холандската Партия на свободата публикува изображения на испанската полиция, нападаща демонстранти в Каталония, за да опише ЕС като място, където насилието се използва срещу народа.\r\nНа свой ред Найджъл Фараж“, бившият председател на британската Партия на независимостта, обвини ЕС, че си затваря очите по отношение на полицейската бруталност. „900 души са ранени и нито дума от Юнкер. В Каталония виждаме как ЕС прави демокрация“, написа той на профила си в социалната мрежа „Туитър“.\r\nГрупата , в която членува председателят на френската партия „Национален фронт“ Марин льо Пен разкритикува също европейското мълчание. \r\nПредседателят на австрийската Партия на свободата  също публикува снимки от сблъсъците. „Невероятни образи, които ни оставят безмълвни. Къде е осъждането от ЕС“, написа той на профила си в „Туитър“. \r\nЧленът на „Алтернатива за Германия“ от Хамбург заяви, че „централното правителство на ЕС в Испания действа насилствено срещу демокрацията и народа“.  Виктор Турмаков", "date": "2017.10.07", "title": "NewEurope: Крайната десница в Европа реагира на каталонската криза"}
{"url": "http://www.focus-news.net/news/2017/10/07/2443919/sport-grigor-dimitrov-se-izpravya-sreshtu-rafael-nadal-v-sreshta-ot-polufinalite-na-turnira-v-pekin.html", "text": "Българският тенисист Григор Димитров се изправя срещу световния номер 1 Рафаел Надал в среща от полуфиналите на турнира в Пекин. Срещата ще започне в 11.30 часа. Григор Димитров игра на финала на турнира в китайската столица през миналия сезон. По пътя към финала през миналата година българският тенисист постигна първата си и единствена победа над Рафаел Надал с 6:2, 6:4. В деветте срещи между двамата Надал има 8 победи. Последният мач между тях беше на полуфиналите в Австралия.", "date": "2017.10.07", "title": "Спорт: Григор Димитров се изправя срещу Рафаел Надал в среща от полуфиналите на турнира в Пекин"}
{"url": "http://www.focus-news.net/news/2017/10/07/2443920/afp-politsiyata-e-otkrila-otryazanata-glava-na-shvedskiya-zhurnalist-kim-val.html", "text": "Датската полиция съобщи, че е открила отрязаните глава и два крака на шведския журналист Ким Вал, която изчезна след интервю с датския изобретател Петер Мадсен на борда на неговата изготвена в домашни условия подводница, предаде  AFP.\r\nИнспектор Йенс Молер Йенсен от копенхагенската полиция съобщи, че са открити две торби – едната с нейните липсващи дрехи, а втората с нейните глава и крака. „Снощи съдебният зъболекар потвърди, че това е Ким Вал“, заяви Йенсен. \r\nТялото на Вал бе открито на 21 август във водите край датската столица. За смъртта ѝ е обвинен изобретателят Петер Мадсен.  Виктор Турмаков", "date": "2017.10.07", "title": "AFP: Полицията е открила отрязаната глава на шведския журналист Ким Вал"}
{"url": "http://www.focus-news.net/news/2017/10/07/2443921/prof-aleksandar-marinov-ako-razkrivaneto-na-shurobadzhanashkite-shemi-se-prevarne-v-samotselna-kampaniya-tova-shte-dovede-do-na-strasti-na-antagonizam-mezhdu-dvete-partii.html", "text": "Ако разкриването на шуробаджанашките схеми се превърне в самоцелна кампания, това ще доведе до на страсти на антагонизъм между двете партии. Това каза в предаването „Метроном“ на Радио „Фокус“ политологът проф. Александър Маринов по повод политическата обстановка у нас. По думите му конкретната ситуация ще изостри общественото внимание и ще засили нетърпимостта на гражданите. „Според мен каквото и да се приказва, партиите ще бъдат принудени да предприемат някакви мерки. Най-малкото, което е много съществено, да приведат системите за подбор на държавните и общинските служители в някакъв порядък или поне ще започнат да спазват до някаква степен законите. Защото голяма част от тези скандали са свързани не просто с това, че някой близък е назначен, а че е назначен без да отговаря на изискванията или без да са спазени процедурите. При тези позиции, ръководни, управленски, където се взимат решения и се влияе върху разпределението на ресурси, безусловно трябва да бъдат спазени действащите закони, които сега се нарушават повсеместно“, коментира проф. Александър Маринов. Той допълни, че този тип клиентелно управление в страни като България се натъква на нерешим проблем, а именно, че ресурсите са малко, а претендентите за тях много.", "date": "2017.10.07", "title": "Проф. Александър Маринов: Ако разкриването на шуробаджанашките схеми се превърне в самоцелна кампания, това ще доведе до на страсти на антагонизъм между двете партии"}
{"url": "http://www.focus-news.net/news/2017/10/07/2443922/blagoevgrad-vapreki-loshoto-vreme-desetki-detsa-ot-tsentara-za-lichnostno-i-tvorchesko-razvitie-se-vklyuchiha-v-svetovniya-den-za-intenzivno-hodene.html", "text": "Десетки възпитаници на Центъра за творческо и личностно развитие на децата на Благоевград се включиха в организирана инициатива по повод Световния ден за интензивно ходене. Това съобщиха от пресцентъра на Община Благоевград. Въпреки валежите от дъжд, малчуганите и техни преподаватели, се събраха пред Съдебната палата, откъдето стартира интензивното ходене. Инициативата продължи по главната пешеходна улица в централната част на града, и приключи пред LARGO MALL.\r\n Проявата се организира за поредна година от Община Благоевград, съвместно с  Българска асоциация спорт за всички и е част от Националната  спортна проява „Световен ден на ходенето 2017“. Тя има за цел да популяризира здравословния начин на живот. Сред основните ползи от интензивното ходене са здраво сърце, нормално кръвно и телесно тегло, бистър ум и по-голяма продължителност на живота.", "date": "2017.10.07", "title": "Благоевград: Въпреки лошото време десетки деца от Центъра за личностно и творческо развитие се включиха в Световния ден за интензивно ходене"}
{"url": "http://www.focus-news.net/news/2017/10/07/2443923/sofiya-dazhd-sas-snyag-vali-na-am-lyulin-shofyorite-da-se-dvizhat-vnimatelno.html", "text": "Необходимо е внимателно шофиране по АМ \"Люлин\", поради валежи и сняг. Това съобщиха от пресцентъра на Агенция „Пътна инфраструктура“.\r\nВсички граждани и транспортни фирми могат да получават информация за актуалната пътна обстановка от безплатното мобилно приложение LIMA, от интернет страницата на АПИ – www.api.bg, lima.api.bg, както и по всяко време от денонощието на тел. 0700 130 20 в АПИ. В агенцията целогодишно при 24-часов режим работи Ситуационен център, който събира и обобщава данните за състоянието по републиканските пътища.", "date": "2017.10.07", "title": "София: Дъжд със сняг вали на АМ „Люлин“, шофьорите да се движат внимателно"}
{"url": "http://www.focus-news.net/news/2017/10/07/2443924/politico-postoyanniyat-predstavitel-na-polsha-v-es-podade-ostavka.html", "text": "Постоянният представител на Полша в ЕС Ярослав Старчик е подал оставка, предаде Politico.\r\nСпоред местни медии полското МВнР е поискало от Старчик да подаде оставка, след като са открити доказателства, че е сътрудничил на бившия комунистически режим в страната.  Самият Старчик е посочил, че подава оставка поради „лични причини“. \r\nТой е заял поста на постоянен представител на страната си в Брюксел през февруари 2016 г. Преди това е бил посланик на страната в Швейцария и началник на отдел европейски въпроси към МВнР.   Виктор Турмаков", "date": "2017.10.07", "title": "Politico: Постоянният представител на Полша в ЕС подаде оставка"}
{"url": "http://www.focus-news.net/news/2017/10/07/2443925/irina-boteva-im-panagyurishte-belezhnitsi-sas-zapiski-na-kap-evdoki-savlekov-uchastnik-v-parvata-svetovna-voyna-sa-chast-ot-izlozhba-na-muzeya-v-panagyurishte.html", "text": "На изложбата „Първата световна война – героизмът на българския войник“ показваме интересни експонати, каза за Радио „Фокус“ – Пазарджик Ирина Ботева, главен уредник в Исторически музей – Панагюрище и завеждащ отдел „Нова история“. Тя обясни, че част от тях са бележници със записки на капитан Евдоки Савлеков, участник в Първата световна война. „В тях той е записвал във всеки един ден какво се е случило на фронта или в тила. Всичко, което е преживял е описано в тези тефтерчета. Това са изключително интересни за нас материали, които предстои да се обработват. Имаме съгласието на наследниците, че след това тези материали ще бъдат дарени на музея. Имаме предоставени медали, снимки, част от въоръжение“, каза още Ботева. \r\nРегионалният клуб „Традиция“ в Панагюрище ще покажат на място въоръжение и част от бита на българския войник по време на Първата световна война. „Затова точно така сме озаглавили и изложбата – героизмът на българския войник. Разбира се, войниците са водени от офицери и началници, но в сраженията са участвали обикновените редници, към които се обръщаме в тази изложба“, коментира Ботева.\r\nВаня НИКОЛОВА", "date": "2017.10.07", "title": "Ирина Ботева, ИМ – Панагюрище: Бележници със записки на кап. Евдоки Савлеков, участник в Първата световна война, са част от изложба на музея в Панагюрище"}
{"url": "http://www.focus-news.net/news/2017/10/07/2443926/prof-plamen-pavlov-istorik-na-balgariya-e-neobhodimo-silno-grazhdansko-obshtestvo-v-koeto-inteligentsiyata-ne-se-prodava-a-zashtitava-yasna-i-printsipna-pozitsiya.html", "text": "На България е необходимо силно гражданско общество, в което интелигенцията не се продава, а защитава ясна и принципна позиция, каза историкът проф. Пламен Павлов в интервю за Радио „Фокус”. Има няколко начина обществото да се излекува от шуробаджанащината и да наказва подобни явления, смята проф. Павлов. „Опитът, от който можем да почерпим, и наш, и чужд, и положителен, и отрицателен, показва, че най-добрият начин за наказване на тези явления е с гласуване на избори и с мобилизация на гражданска енергия, на индивидуална позиция към определени посоки. Това е пътят, който трябва да следва българското общество, защото друг път няма. Затова ние, когато сме критични към нашите управляващи, не бива да забравяме, че ние сме ги изпратили”, обясни историкът. \r\nПроф. Пламен Павлов допълни, че шуробаджанащината би могла да доведе до чудовищни последици, защото грешките на роднини често се подминават с лека ръка. Търсенето на хора за конкретна работа, а не работа за конкретни хора е моделът, който трябва да се следва, каза още проф. Павлов.", "date": "2017.10.07", "title": "Проф. Пламен Павлов, историк: На България е необходимо силно гражданско общество, в което интелигенцията не се продава, а защитава ясна и принципна позиция"}
{"url": "http://www.focus-news.net/news/2017/10/07/2443927/evrodeputat-petar-kurumbashev-v-gotse-delchev-balgariya-i-rumaniya-da-rabotyat-zaedno-za-obshtite-si-tseli.html", "text": "„Румъния, също както и България, е засегната пряко от протекционистките мерки, които се предлагат от страните от Западна Европа. Мисля, че на всеки два или три месеца е редно да се организират срещи между българските и румънски евродепутати, на които да бъдат изготвени съвместни декларации по теми като пакетът за мобилността и международните шофьори, присъединяването към Шенген и др. Членовете на Европейския парламент от двете държави са общо 50 души. Ако се научим да действаме заедно по теми, които ни засягат еднакво, ще бъдем забелязани и чути“, заяви евродепутатът от Групата на СиД Петър Курумбашев в Гоце Делчев, съобщиха от пресофиса на евродепутата. На срещата присъстваха кметът на Общината Владимир Москов, кметовете на Баничан, Мосомище и Добротино (Иван Каръков, Тодор Либяховски, Иван Караилиев), както и общинският председател на БСП Валери Сарандев.\r\nКурумбашев поясни, че заедно със заместник-председателя на Групата на СиД в парламента Виктор Бощинару вече са предложили на българските и румънските евродепутати да се провеждат подобни срещи. \r\n„Самият Жан-Клод Юнкер призова за приемането на България и Румъния в Шенген. Европейският парламент няколко пъти е давал зелена светлина. Време е Съветът да се вслуша в тези призиви. След като бъде сформирано правителството в Германия, се надявам да получим подкрепа, а след това същото да се случи и с Франция”, каза българският евродепутат.\r\nКурумбашев припомни, че председателят на Европейската комисия се противопостави и на още една идея, която ще раздели допълнително Европейския съюз – създаването на парламент на страните от еврозоната. “Не може, например, в една община част от съветниците да имат право на глас, а други – не”, коментира евродепутатът.\r\nНа въпрос какви ще за ползите от еврото, Курумбашев отговори, че лихвите по кредити в страните от еврозоната в момента са по-ниски от тези у нас. Причината за това е, че валути, които не се контролират от Европейската централна банка (ЕЦБ), се смятат за рискови. Друга полза е, че големите банки ще бъдат контролирани от ЕЦБ. „България разполага с истории, когато БНБ не успява да упражни правилен контрол и в следствие на това фалират банки. Страната ни отдавна е готова и за членство в еврозоната. България е на трето място по съотношение БВП – външен дълг. Не трябва да ни добавят постоянни нови и нови критерии. Не трябва да изпадаме в „Параграф 22”, каза Курумбашев.\r\n„България трябва активно да използва възможността да председателства ЕС. Трябва да поставим въпроси като Черноморското сътрудничество, както и да се определи времева рамка за присъединяването на Западните Балкани към ЕС. Съвсем наскоро Европейската комисия изпрати окуражаващо писмо до Македония и Сърбия, в което поставя ориентировъчен срок 2025 г.“, коментира евродепутатът.", "date": "2017.10.07", "title": "Евродепутът Петър Курумбашев в Гоце Делчев: България и Румъния да работят заедно за общите си цели"}
{"url": "http://www.focus-news.net/news/2017/10/07/2443928/api-shofyorite-da-se-dvizhat-vnimatelno-i-sas-saobrazena-skorost-prez-prohoda-petrohan-poradi-valezhi-ot-snyag.html", "text": "Шофьорите да се движат с повишено внимание и съобразена скорост, през прохода „Петрохан“, поради валежи от сняг. Това съобщиха от пресцентъра на Агенция „Пътна инфраструктура“. Машини обработват пътната настилка, за да се осигури безопасното пътуване на шофьорите. \r\nВсички граждани и транспортни фирми могат да получават информация за актуалната пътна обстановка от безплатното мобилно приложение LIMA, от интернет страницата на АПИ – www.api.bg, lima.api.bg, както и по всяко време от денонощието на тел. 0700 130 20 в АПИ. В агенцията целогодишно при 24-часов режим работи Ситуационен център, който събира и обобщава данните за състоянието по републиканските пътища.", "date": "2017.10.07", "title": "АПИ: Шофьорите да се движат внимателно и със съобразена скорост през прохода „Петрохан“ поради валежи от сняг"}
{"url": "http://www.focus-news.net/news/2017/10/07/2443929/vitsepremierat-ekaterina-zaharieva-shte-uchastva-v-sreshta-na-vanshnite-ministri-vav-formata-bukuresht-b-9.html", "text": "Заместник министър-председателят по правосъдната реформа и министър на външните работи Екатерина Захариева заминава за Варшава за участие в среща на министрите на външните работи във формат Букурещ – Б 9. Това съобщиха от пресцентъра на Министерство на външните работи. На 9 октомври в полската столица ще се срещнат първите дипломати на държавите членки на НАТО от Източния фланг - България, Естония, Латвия, Литва, Полша, Румъния, Словакия, Унгария и Чехия. \r\nВъншните министри ще обсъдят подготовката за срещата на най-високо равнище на Алианса през 2018 г. и изпълнението на решенията от Срещата на върха във Варшава през 2016 г.. Сред другите акценти на дискусията ще бъдат предизвикателства пред сигурността, включително темата за кибер сигурността, и въпроси на Общата политика за сигурност и отбрана на ЕС. \r\nВ рамките на посещението си във Варшава Екатерина Захариева ще проведе и двустранна среща със своя полски колега Витолд Вашчиковски. Двамата ще обсъдят теми от областта на двустранното и регионалното сътрудничество, както и предстоящото Българско председателство на Съвета на ЕС.", "date": "2017.10.07", "title": "Вицепремиерът Екатерина Захариева ще участва в среща на външните министри във формата Букурещ – Б 9"}
{"url": "http://www.focus-news.net/news/2017/10/07/2443930/reykjavik-grapevine-islandskiyat-ministar-predsedatel-e-obvinen-che-e-prodal-dyalovete-si-ot-banka-chasove-predi-finansoviya-krah-v-stranata.html", "text": "Министър-председателят на Исландия Бярни Бенедиктсон опроверга слуховете и обвиненията, че е продал дяловете си във водещата банка „Глитнир“ само часове преди финансовия крах в страната от 6 октомври 2008 г., пише   Reykjavik Grapevine.\r\nБенедиктсон е продал дяловете си, което само по себе си не е нелегално, но предвид точното време на сделката, разкрито в изтекла в местните медии информация, е възможно той да е имал вътрешна информация, която не е била известна на никого.\r\nМинистър-председателят отхвърли обвиненията, че е търгувал с вътрешна информация, сочейки, че нестабилното състояние на банките в Исландия е било публична тайна в месеците преди финансовия крах. Той посочи, че заедно с бившия председател на парламентарната фракция на Независимата партия Илуги Гунарсон са се срещнали с редица финансови специалисти. Бенедиктсон също така посочи, че не е продал активите си на 6 октомври, а е дал заповед за това още на 2 октомври, като сделката е трябвало да бъде обработена за 2-3 работни дни преди да бъде валидирана. \r\nМинистър-председателят също така посочи, че е имал намерения да прекъсна връзките си с финансовия свят още тогава с цел да се фокусира върху политическа кариера. \r\n„Всичко това се случи преди банковия крах. Няма въпроси за бизнеса ми. Никога не съм бил обвиняван от други, освен от журналисти и политически опоненти“, коментира Бенедиктсон. Виктор Турмаков", "date": "2017.10.07", "title": "Reykjavik Grapevine: Исландският министър-председател е обвинен, че е продал дяловете си от банка часове преди финансовия крах в страната"}
{"url": "http://www.focus-news.net/news/2017/10/07/2443931/veliko-tarnovo-treti-praznik-na-kartofa-se-provezhda-v-lyaskovskoto-selo-dobri-dyal.html", "text": "Трети Празник на картофа се провежда в лясковското село Добри дял. Това съобщи за Радио „Фокус“ – Велико Търново Румяна Ангелова, секретар на НЧ „П. Р. Славейков - 1903” – село Добри дял. По думите й, на празника са поканени кулинари от Лясковско, Горнооряховско и Златаришко. Те имат възможност да покажат умения и въображение при приготвянето на различни ястия – солени и сладки – от картофи. Ястията се оценяват анонимно от жури, което ще определи победителите в няколко категории: най-вкусно ястие от картоф, най-възрастен и най-млад участник, най-голям брой ястия от картоф, най-добра визия и най-вкусно сладко изделие, направено от картоф. \r\nРумяна Ангелова обясни, че готвачите могат да участват с неограничен брой ястия. Докато журито опитва от всички вкусни картофени предложения, на сцената ще се изявят певчески и танцови формации към местното читалище и пенсионерския клуб, както и гостуващи самодейци. Програмата ще включва също скечове за картофа и театрална сценка по разказа на Чудомир „Не съм от тях“. \r\nПразника откриха домакините от танцова трупа „Добридялски мераклии“ от НЧ „П.Р. Славейков - 1903”. Те поздравиха гостите с „кумска“ ръченица. Предстои на сцената да се изявят и танцова група от село Джулюница, които ще представят варненско хоро. Зрителите ще имат възможност да се насладят и на танците, изпълнени от група „Балканика“ от Горна Оряховица. Народни песни ще представи самодейният състав от Пенсионерския клуб при село Добри дял и Вокална група „Сорина“ от Лясковец. Всички участници в кулинарното състезание ще получат грамоти, а големите награди в различните категории ще са практични кухненски пособия.\r\nОрганизатори на празника са добридялското читалище „П.Р. Славейков - 1903”, Кметството и местния Клуб на пенсионера „Еделвайс”. Той се реализира с подкрепата на Община Лясковец.\r\nНадежда КРЪСТЕВА", "date": "2017.10.07", "title": "Велико Търново: Трети Празник на картофа се провежда в лясковското село Добри дял"}
{"url": "http://www.focus-news.net/news/2017/10/07/2443932/reuters-redzhep-tayip-erdogan-obyavi-nachaloto-na-mashtabna-operatsiya-na-siriyskata-opozitsiya-v-provintsiyata-idlib.html", "text": "Президентът на Турция Реджеп Тайип Ердоган обяви, че опозиционната групировка Свободна сирийска армия  стартира мащабна военна операция в северозападната сирийска провинция Идлиб, за която групировката обяви, че се подготвя с турска подкрепа, предаде  Reuters.\r\n„Днес има сериозна операция в Идлиб, която ще продължи“, заяви Ердоган по време на реч пред депутати от управляващата Партия на справедливостта и развитието. \r\nПо-голямата част от Идлиб в момента се контролира от джихадисти. \r\n„Никога няма да позволим на терористичен коридор по границите със Сирия. Ще продължим да предприемаме и други действия и след операцията в Идлиб“, добави турският президент.  Виктор Турмаков", "date": "2017.10.07", "title": "Reuters: Реджеп Тайип Ердоган обяви началото на мащабна операция на сирийската опозиция в провинцията Идлиб"}
{"url": "http://www.focus-news.net/news/2017/10/07/2443933/inzh-slavi-bogutev-dgs-asenovgrad-darvodobivnite-firmi-v-regiona-izpitvat-ostra-nuzhda-ot-rabotna-raka-problemat-se-razrastva-i-shte-obhvane-tsyalata-strana.html", "text": "Дърводобивните фирми в региона на Асеновград изпитват остра нужда от работна ръка. Това каза за Радио „Фокус“ – Пловдив директорът на Държавното горско стопанство в Асеновград инж. Слави Богутев. По думите му проблемът се разраства и съвсем скоро ще обхване цялата страна. „През последните две - три години се чувства осезаема нужда от работна ръка при дърводобивните фирми. Това е един много голям проблем, който тепърва се разраства и не виждам в бъдеще как ще се реши. В момента няма нужната работна ръка и за това не се говори никъде. Вероятно Държавно горско стопанство – Асеновград е първото, което попада под ударите на липсата на работна ръка за добив на дърва и друга дървесина. Недостигът на работници създава известно напрежение, тъй като няма кой да добива дървата, а хората търсят и искат да закупят“, обясни инж.  Богутев.\r\nПо отношение на основните места за добив на дървесина в района, той каза, че Държавното горско стопанство в Асеновград е предвидило, маркирало и комплектовало насажденията така, че да е възможно равномерно и повсеместно предлагане на дърва за огрев. „Целта е да сме максимално близо до населението, доколкото това е възможно. Важното е, че има достатъчно количество дървесина. Предлагаме такава в района на Лясково, Добростан и Три могили, също в ниската част при селата Тополово и Новаково. Разбира се, една част от дървесината е за нуждите на населението от града. Предоставяме и възможност хората сами да си добият дървесината. Тази година сме предвидили точно такива насаждения в района на селата Нареченски бани, Бачково и Косово. Хората, които желаят, могат сами да си добият дърва, основно от съхнещите насаждения“, обясни инж. Слави Богутев. Той посочи, че таксата за жителите, които сами добиват дървата си, е 1 лев за куб м. „Това е нищо, даже е по-евтино от едно кафе. Изключително ниската такса е един вид стимул да се събира нападнатата от вредители и заболяла дървесина, пък и да се задоволят хората с дърва. Няма никакви ограничения в количеството. Целта е да се усвоят максимално заболелите насаждения, за да не се похабява дървесината и съответно да се използва“, каза още директорът на Държавно горско стопанство – Асеновград.\r\nТони МИХАЙЛОВ", "date": "2017.10.07", "title": "Инж. Слави Богутев, ДГС – Асеновград: Дърводобивните фирми в региона изпитват остра нужда от работна ръка, проблемът се разраства и ще обхване цялата страна"}
{"url": "http://www.focus-news.net/news/2017/10/07/2443934/api-ogranicheno-e-dvizhenieto-na-mps-nad-12-t-prez-prohoda-petrohan-obhodniyat-marshrut-e-prez-iskarskoto-defile.html", "text": "Oграничено e движението на МПС над 12 т през прохода „Петрохан”. Обходният маршрут е през Искърското дефиле. Това съобщиха от пресцентъра на Агенция „Пътна инфраструктура”. Организацията на движението е въведена поради снеговалеж в прохода.", "date": "2017.10.07", "title": "АПИ: Oграничено e движението на МПС над 12 т през прохода „Петрохан”, обходният маршрут е през Искърското дефиле"}
{"url": "http://www.focus-news.net/news/2017/10/07/2443935/chastichni-mestni-izbori-2017-g-ne-sa-postapvali-zhalbi-i-signali-za-narusheniya-v-denya-na-razmisal-v-selo-chukarka-obshtina-aytos-oblast-burgas.html", "text": "Не са постъпвали жалби и сигнали за нарушения на Изборния кодекс в село Чукарка, Община Айтос преди частичните местните избори за кмет, съобщи за Радио „Фокус“ председателят на Общинската избирателна комисия - Айтос Ивайла Гаджерукова. Днес е ден за размисъл и всякаква партийна агитация е забранена. Изборният ден ще започне утре в 07.00 часа и ще приключи в 20.00 часа. 482-ма са гласоподавателите в населеното място, които ще упражнят правото си на вот в една избирателна секция.\r\n„Фокус“ припомня, че до изборите в селото се стигна, след като правомощията на кмета на селото Джемил Хюсеин Хамид бяха предсрочно прекратени поради неявяването му на работа.\r\nМария РУСЕВА", "date": "2017.10.07", "title": "Частични местни избори 2017 г.: Не са постъпвали жалби и сигнали за нарушения в деня на размисъл в село Чукарка, Община Айтос, област Бургас"}
{"url": "http://www.focus-news.net/news/2017/10/07/2443936/deutsche-welle-turtsiya-prizova-germaniya-kam-normalizirane-na-otnosheniyata.html", "text": "Турският външен министър Мевлют Чавушоглу призова към нормализация на отношенията между страната му и Германия, предаде  Deutsche Welle  в рускоезичната си редакция.\r\n„Няма причини за проблемите между Германия и Турция. Ако направите една насрещна крачка, ние ще направим две“, заяви Чавушоглу по време на интервю за германски медии. Министърът посочи, че храни големи надежди за нормализациите на двустранните отношения при новото правителство на Германия. Той посочи, че Анкара е готова да работи дори и с Джем Йоздемир от германската „Зелена“ партия, ако той бъде избран за външен министър. \r\n„Би било неправилно да се обвързват двустранните отношения с отделни хора“, поясни турският външен министър. Съпредседателят на „Зелените“ Йоздемир нееднократно критикуваше Турция заради поведението на правителството ѝ към неговите опоненти и призоваваше към твърди санкции по отношение на Анкара.  Виктор Турмаков", "date": "2017.10.07", "title": "Deutsche Welle: Турция призова Германия към нормализиране на отношенията"}
{"url": "http://www.focus-news.net/news/2017/10/07/2443937/pazardzhik-zemni-raboti-po-vazstanovyavane-na-izkopa-sa-izvarsheni-po-traseto-na-avariraliya-vodoprovod-za-panagyurishte.html", "text": "Земни работи по възстановяване на изкопа са извършени през последния ден в проблемния участък на авариралия водопровод от село Злокучене, съобщиха за Радио „Фокус“ – Пазарджик от Кризисния щаб за координация, сформиран със заповед на кмета на Община Панагюрище. От Щаба уточниха, че в изкопа са положени 2 379 метра тръби. Доставени са 2 470,5 метра тръби. Водоноските в селата ежедневно се презареждат с вода за битови нужди.„Фокус“ припомня:\r\nСъс заповед на кмета на Община Панагюрище на 15 септември бе обявено бедствено положение, заради множество тежки аварии по магистралния водопровод от село Злокучене, които доведоха до сериозен недостиг на вода в населените места на общината. Срокът на обявеното бедствено положение бе удължен до 10 октомври.\r\nВаня НИКОЛОВА", "date": "2017.10.07", "title": "Пазарджик: Земни работи по възстановяване на изкопа са извършени по трасето на авариралия водопровод за Панагюрище"}
{"url": "http://www.focus-news.net/news/2017/10/07/2443938/veliko-tarnovo-s-10-sm-se-e-ponizhilo-nivoto-na-reka-dunav-kray-svishtov.html", "text": "С 10 см се е понижило нивото на река Дунав при Свищов за изминалото денонощие, съобщиха от Хидрометеорологичната станция в града. Водният стоеж на реката е 180 см. \r\nТемпературата на водата e 15.6 градуса.", "date": "2017.10.07", "title": "Велико Търново: С 10 см се е понижило нивото на река Дунав край Свищов"}
{"url": "http://www.focus-news.net/news/2017/10/07/2443939/pazardzhik-silen-dazhd-vali-v-grada-patnite-nastilki-sa-mokri-i-hlazgavi.html", "text": "Силен дъжд вали в Пазарджик, предаде репортер на Радио „Фокус“ – Пазарджик. Пътните настилки са мокри, на много места по улиците и булевардите в града са се образували завирявания, които затрудняват трафика. \r\nВремето е облачно и мрачно, слаба мъгла намалява видимостта. По данни на Синоптична станция „Ивайло“ температурата в Пазарджик е 12 градуса.\r\nВаня НИКОЛОВА", "date": "2017.10.07", "title": "Пазарджик: Силен дъжд вали в града, пътните настилки са мокри и хлъзгави"}
{"url": "http://www.focus-news.net/news/2017/10/07/2443940/chastichni-mestni-izbori-2017-spokoyno-proticha-denyat-za-razmisal-v-selo-nivyanin-obshtina-borovan-oblast-vratsa.html", "text": "Спокойно протича денят за размисъл в село Нивянин, община Борован, област Враца. Това съобщиха за „Фокус“ от ОИК-Борован. До момента няма регистрирани жалби за нарушения. Утре в селото ще се проведат частични кметски избори. Пет са кандидатите, които ще участват в кметската надпревара. Това са Николай Николаев Христов от ДПС, Елка Иванова Николова от ГЕРБ, Цветелин Йорданов Маринов от ВМРО, Никола Иванов Александров от БСП и Николай Христов Йорданов от ПП „Воля“. Изборите в населеното място бяха насрочени, след като през юли тази година почина кметът Милен Гайдарски.\r\n297 са жителите на село Нивянин, които ще могат да упражнят правото си на глас в единствената избирателна секция в населеното място. Изборният ден започва в 7.00 часа и ще продължи до 19.00 часа.", "date": "2017.10.07", "title": "Частични местни избори 2017: Спокойно протича денят за размисъл в село Нивянин, община Борован, област Враца"}
{"url": "http://www.focus-news.net/news/2017/10/07/2443941/komisar-tencho-tenev-patna-politsiya-shofyorite-da-karat-vnimatelno-dazhdat-sazdava-usloviya-za-akvaplaning.html", "text": "Трябва да предупредим гражданите и водачите на леки автомобили, които управляват на територията на София, че по улиците има много вода, която не е изтекла, и се получава аквапланинг. Това каза за Агенция „Фокус“ комисар Тенчо Тенев, началник на отдел „Пътна полиция“ към СДВР. „По бул. „Цариградско шосе“, по Северната тангента, по Южната тангента и навсякъде, където дъждът е по-интензивен, са се образували локви, заради което шофьорите трябва да карат по-бавно. Вече имаме няколко произшествия с ударени автомобили заради дъжда“, каза още комиса Тенев и призова водачите на автомобили в столицата да шофират с повишено внимание.\r\nЦветилена СИМЕОНОВА", "date": "2017.10.07", "title": "Комисар Тенчо Тенев, „Пътна полиция“: Шофьорите да карат внимателно - дъждът създава условия за аквапланинг"}
{"url": "http://www.focus-news.net/news/2017/10/07/2443942/redzhep-tayip-erdogan-turtsiya-provezhda-povratna-antiteroristichna-operatsiya-v-idlib.html", "text": "Президентът на Турция Реджеп Тайип Ердоган заяви, че страната ще проведе   „повратна“ антитерористична операция в сирийската провинция Идлиб, предаде Daily Sabah.\r\n„Днес започва повратна операция в сирийската провинция Идлиб, която ще продължи и нататък. Ние никога няма да позволим коридор на терористите по границата ни със Сирия“, заяви Ердоган. Той добави, че целта е да се осигури сигурност в Идлиб чрез разширяване на района, изчистен от терористи, по време на предишната операция „Щитът на Ефрат“ и добави, че операциите в района ще продължат“.\r\nПрезидентът също така подчерта, че Турция няма да позволи сепаратистки операции в Ирак и в Сирия, както „няма да позволим подобни операции и в рамките на собствените си граници“. \r\nЕрдоган обясни, че все още турски войници не са навлезли в Идлиб и не участват в операцията,\t сочейки, че операцията в момента се провежда от опозиционната Свободна сирийска армия. „В момента турските въоръжени сили подкрепят Свободната сирийска армия от Турция, докато руските сили предоставят въздушна подкрепа за операцията“, уточни той.  Виктор Турмаков", "date": "2017.10.07", "title": "Реджеп Тайип Ердоган: Турция провежда повратна антитерористична операция в Идлиб"}
{"url": "http://www.focus-news.net/news/2017/10/07/2443943/pregled-na-mezhdunarodnite-novini-do-13-chasa-agentsiya-fokus.html", "text": "Холандският министър-председател Марк Рюте съобщи, че четирите политически партии, които  са преговаряли за коалиционно споразумение, са сключили такова. Планът ще бъде представен пред парламентарните групи в понеделник и ако бъде одобрен, ще бъде официално представен във вторник.\r\n„Ще се върнем сега при нашите парламентарни групи, но смятам, че постигнахме добро споразумение“, заяви Рюте. Холандия е без правителство от парламентарните избори от 15 март т.г. и досегашните опити за формиране на ново бяха неуспешни.\r\nАко бъде одобрена, коалицията ще се състои от дясно-центристката Народна партия за свобода и демокрация на Рюте, консервативния „Призив за християндемокрация“ , либералната Д66 и консервативния Християнски съюз. Най-вероятно Рюте ще остане министър-председател.\r\nДори и споразумение да бъде сключено следващата седмица, най-вероятно ще са необходими още седмици преди новото правителство да встъпи в длъжност. \r\n*** Външният министър на Испания Алфонсо Дастис заяви, че правителството на страната е отхвърлило призива на регионалното правителство на Каталония конфликтът между Мадрид и Барселона да бъде решен с помощта на международни посредници.\r\n„Испанското правителство трябва да защитава правовата държава от регионалното правителство, което се опитва да осъществи държавен преврат, затова и призивите към международно посредничество няма да помогнат“, заяви Дастис. Той посочи, че правителството на министър-председателя Мариано Рахой има „достатъчно легални възможности“, за да отговори на провъзгласяването на независимостта от министър-председателя на Каталония Карлес Пучдемон. Дастис добави, че правителството в Мадрид ще съгласува своите действия с верните на конституцията партии, представени в националния парламент. \r\nЕдновременно с това министърът увери, че правителството на Испания е готово да обсъди всичкивъзможни пътища за разрешаване на конфликта и за реформиране. В Испания на 7 октомври са планирани демонстрации на противниците на каталонската независимост. Акции ще преминат в Мадрид, Барселона и в редица други градове на страната. \r\n*** Външният министър на Португалия Аугусто Сантос Силва заяви, че страната иска да има икономически отношения с Великобритания след Брекзит, но добави, че не вижда възможности преговори за излизането от ЕС да отбележат прогрес по-късно този месец.b>\r\n„Атмосферата е добра, но ние все още нямаме какъвто и да е твърд прогрес на преговорите“, заяви Силва. Той припомни думите на председателя на Европейската комисия Жан-Клод Юнкер, заявил, че единствено „чудо“ може да отприщи преговорите преди октомври. \r\n„Не се насочвам към тези въпроси от религиозна гледна точка, но не смятам, че ще имаме прогрес преди следващата среща на високо равнище“, посочи министърът. Той посочи, че цел на страната му на преговорите е да се осигурят правата на европейските граждани, обитаващи Великобритания. Допълнително той добави, че се надява прогрес да бъде отбелязан на по-следващата планирана среща на високо равнище на ЕС през  декември. \r\n„Веднъж, след като преговорите преминат на следваща фаза, Португалия има ясни цели – правата на гражданите, сътрудничеството в отбраната и сигурността, борбата срещу тероризма, както и бъдещите отношения, колкото се може по-близки“, добави Силва. \r\n*** Министър-председателят на Исландия Бярни Бенедиктсон опроверга слуховете и обвиненията, че е продал дяловете си във водещата банка „Глитнир“ само часове преди финансовия крах в страната от 6 октомври 2008 г.\r\nБенедиктсон е продал дяловете си, което само по себе си не е нелегално, но предвид точното време на сделката, разкрито в изтекла в местните медии информация, е възможно той да е имал вътрешна информация, която не е била известна на никого.\r\nМинистър-председателят отхвърли обвиненията, че е търгувал с вътрешна информация, сочейки, че нестабилното състояние на банките в Исландия е било публична тайна в месеците преди финансовия крах. Той посочи, че заедно с бившия председател на парламентарната фракция на Независимата партия Илуги Гунарсон са се срещнали с редица финансови специалисти. Бенедиктсон също така посочи, че не е продал активите си на 6 октомври, а е дал заповед за това още на 2 октомври, като сделката е трябвало да бъде обработена за 2-3 работни дни преди да бъде валидирана. \r\nМинистър-председателят също така посочи, че е имал намерения да прекъсна връзките си с финансовия свят още тогава с цел да се фокусира върху политическа кариера. \r\n„Всичко това се случи преди банковия крах. Няма въпроси за бизнеса ми. Никога не съм бил обвиняван от други, освен от журналисти и политически опоненти“, коментира Бенедиктсон.\r\n*** Прессекретарят на министерството на отбраната на Русия генерал-майор Игор Конашенков съобщи, че руската авиация е ликвидирала   влиятелните полеви командири на Ислямска държава“ с произход от Северен Кавказ Абу Омар аш Шишани, Аляудин аш Шишани и Салахудин аш Шишани (не са роднини, „Аш Шишани“ е прякор, сочещ, че са с чеченски произход – бел.прев.).\r\nСпоред генерал-майор Конашенков „преди няколко дни пристигнаха разузнавателни данни за по-рано нанесен ракетен удар в покрайнините на град Абу Кемал, при който бе унищожен команден пункт на „Ислямска държава“ с намиращи се в него повече от 30 терористи, в това число и от Северен Кавказ“.\r\n„Според получена информация от няколко канала, потвърдена на място, са унищожени дълго време укриващите се влиятелни командири на „Ислямска държава“ Абу Омар аш Шишани, Аляудин аш Шишани и Салахудин аш Шишани. Ликвидирането на терористите в Сирия ще продължи“, добави той.\r\n*** Президентът на Турция Реджеп Тайип Ердоган заяви, че страната ще проведе   „повратна“ антитерористична операция в сирийската провинция Идлиб.\r\n„Днес започва повратна операция в сирийската провинция Идлиб, която ще продължи и нататък. Ние никога няма да позволим коридор на терористите по границата ни със Сирия“, заяви Ердоган. Той добави, че целта е да се осигури сигурност в Идлиб чрез разширяване на района, изчистен от терористи, по време на предишната операция „Щитът на Ефрат“ и добави, че операциите в района ще продължат“.\r\nПрезидентът също така подчерта, че Турция няма да позволи сепаратистки операции в Ирак и в Сирия, както „няма да позволим подобни операции и в рамките на собствените си граници“. \r\nЕрдоган обясни, че все още турски войници не са навлезли в Идлиб и не участват в операцията,\t сочейки, че операцията в момента се провежда от опозиционната Свободна сирийска армия. „В момента турските въоръжени сили подкрепят Свободната сирийска армия от Турция, докато руските сили предоставят въздушна подкрепа за операцията“, уточни той. \r\n*** Мексикански военен хеликоптер се разби в петък в северните части на страната. Един от пътниците е тежко ранен, докато останалите седем най-вероятно са мъртви, съобщава още агенцията, като се позовава на данни от министерството на отбраната на страната. Пострадалият е откаран в болница с опасност за живота, докато властите издирват телата на останалите седем души, участвали в тренировъчния полет. Започнало е разследване по случая. \r\n*** МВнР на Ирак се е обърнало към властите на Турция и Иран с призив да закрият контролно-пропускателните пунктове с кюрдската автономия на Ирак, където премина референдум за независимост.\r\nСпоред прессекретаря на иракското външно министерство Ахмед Махджуб на посолствата на Турция и Иран е изпратена официална молба пунктовете да бъдат затворени и да бъдат ограничени доставките и търговските операции с петрол. \r\nВ молбите се сочи, че иракското правителство си сътрудничи с Турция и Иран в рамките на принципа на добросъседството, уважението на иракския суверенитет и за засилване на двустранното сътрудничество и борба срещу съвместните заплахи.\r\n***", "date": "2017.10.07", "title": "Преглед на международните новини до 13 часа /Агенция “Фокус”/"}
{"url": "http://www.focus-news.net/news/2017/10/07/2443944/chastichni-mestni-izbori-2017-g-ne-sa-postapvali-zhalbi-i-signali-za-narusheniya-v-denya-na-razmisal-v-selo-skalak-obshtina-ruen-oblast-burgas.html", "text": "Не са постъпвали жалби и сигнали за нарушения в деня за размисъл в село Скалак, Община Руен, съобщи за Радио „Фокус“ Тодор Тодоров, председател на Общинската избирателна комисия - Руен. Утре 652-ма души могат да упражнят правото си на вот в селото, където след смъртта на стария кмет Осман Смаил Мехмед, е издигнат един кандидат за поста. \r\nИзборният ден ще започне в една избирателна секция от 07.00 и ще продължи до 20.00 часа.\r\nМария РУСЕВА", "date": "2017.10.07", "title": "Частични местни избори 2017 г.: Не са постъпвали жалби и сигнали за нарушения в деня на размисъл в село Скалак, Община Руен, област Бургас"}
{"url": "http://www.focus-news.net/news/2017/10/07/2443945/ruse-v-edna-lenta-se-osashtestvyava-dvizhenieto-po-pat-i-5-v-rayona-na-trastenik-zaradi-katastrofa.html", "text": "Движението по път I-5 Русе-Бяла, в района на Тръстеник, се осъществява в една лента, поради пътнотранспортно произшествие. Това съобщиха от пресцентъра на Агенция „Пътна инфраструктура”. Шофьорите да се движат с повишено внимание и съобразена скорост, спазвайки указанията на служителите на „Пътна полиция”.", "date": "2017.10.07", "title": "Русе: В една лента се осъществява движението по път I-5 в района на Тръстеник заради катастрофа"}
{"url": "http://www.focus-news.net/news/2017/10/07/2443946/pleven-ogranicheno-e-dvizhenieto-po-pat-304-balgarene-izgrev-ot-krastovishteto-s-pat-3-do-s-izgrev-poradi-paten-intsident.html", "text": "Ограничено e движението по път ІІІ-304 Българене - Изгрев от кръстовището с път І-3 до с. Изгрев поради пътнотранспортно произшествие. Това съобщиха от пресцентъра на Агенция „Пътна инфраструктура”. Обходният маршрут е през Изгрев - Новачане - Асеново - Гривица - Обнова.", "date": "2017.10.07", "title": "Плевен: Ограничено e движението по път ІІІ-304 Българене - Изгрев от кръстовището с път І-3 до с. Изгрев поради пътен инцидент"}
{"url": "http://www.focus-news.net/news/2017/10/07/2443947/krasimir-dimitrov-stolichna-obshtina-obstanovkata-v-sofiya-kam-momenta-e-normalna-nyama-vazniknali-avarii-zaradi-dazhda.html", "text": "Обстановката в София към момента е нормална, няма възникнали аварии заради дъжда. Това съобщи за Агенция „Фокус“ директорът на Дирекция „Аварийна помощ и превенция“ към Столична община – Красимир Димитров. „Досега имаме само един сигнал за завиряване, но наш екип реагира веднага и вече всичко е наред. Продължаваме да правим обходи“, обясни той.\r\nЦветилена СИМЕОНОВА", "date": "2017.10.07", "title": "Красимир Димитров, Столична община: Обстановката в София към момента е нормална, няма възникнали аварии заради дъжда"}
{"url": "http://www.focus-news.net/news/2017/10/07/2443948/ria-novosti-spored-dilma-rusef-prezidentstvoto-na-donald-tramp-e-katastrofa-za-latinska-amerika.html", "text": "Според бившия бразилски президент Дилма Русеф политиката на президента на САЩ Доналд Тръмп е катастрофа за Латинска Америка, предаде ЛИА Новости.\r\n„Смятам, че от гледна точка на Латинска Америка, Тръмп е катастрофа. Видяхме как той говори за решението на венецуелския проблем с военна сила и нахлуване. Това бе една от най-големите крачки назад. Искам да обърна внимание, че и Бразилия, и Венецуела , и Аржентина, всички останали на континента живеят в мир вече повече от 140 години. И не е възможно тази ситуация да се измени към по-лошо и вътрешните проблеми на Венецуела да се разрешават чрез военна намеса“, заяви бившият бразилски президент.\r\n„На всички ни е известно към какви тежки последици доведе използването на военна сила от страна на САЩ в Ирак и Афганистан. Затова и смятам политиката на Тръмп в Латинска Америка за абсурдна. Да не говорим за това, какво предлага той по отношение на Куба – и това е крачка назад“, добави Русеф.  Виктор Турмаков", "date": "2017.10.07", "title": "РИА Новости: Според Дилма Русеф президентството на Доналд Тръмп е катастрофа за Латинска Америка"}
{"url": "http://www.focus-news.net/news/2017/10/07/2443949/plovdiv-dezhurni-ekipi-sa-v-gotovnost-za-barza-reaktsiya-pri-eventualni-snegovalezhi-i-svlachishtna-aktivnost-po-visokite-planinski-chasti.html", "text": "Дежурни екипи на Областно пътно управление – Пловдив са в готовност за бърза реакция при евентуални снеговалежи и свлачищна активност по високите планински части. Това съобщиха за Радио „Фокус“ – Пловдив от ОПУ. Към настоящия момент по високите части в Пловдивска област не се регистрира снеговалежи. Пътищата на места са мокри. Водачите трябва да бъдат много внимателни и бдителни в планинските части, особено в участъците на над 600 метра надморска височина. Възможно е там следобед или във вечерните часове да се образуват снежни покривки. Особено внимателно трябва да се шофира и в участъка Бачково-Нареченски бани от пътя Асеновград-Смолян, тъй като в района вали дъжд и има опасност от образуването на свлачища.\r\nКъм момента движението по основните направления в Пловдивска област и на територията на града се извършва с нормална интензивност и без съществени затруднения. Най-интензивен е трафикът по пловдивския участък на АМ „Тракия“. Пътните настилки са мокри и хлъзгави.\r\nТони МИХАЙЛОВ", "date": "2017.10.07", "title": "Пловдив: Дежурни екипи са в готовност за бърза реакция при евентуални снеговалежи и свлачищна активност по високите планински части"}
{"url": "http://www.focus-news.net/news/2017/10/07/2443950/el-pais-pp-podemos-razkritikuva-i-ispanskiya-kral-i-katalonskoto-regionalno-pravitelstvo.html", "text": "b> Председателят на испанската лява партия „Подемос“ Пабло Иглесиас разкритикува краля на Испания Фелипе VI заради това, че, според него, той е заел страната на управляващата Народна Партия и на „старата гвардия“ в Социалистическата партия, предаде  El Pais.\r\nПолитикът също така посочи, че едностранното обявяване на независимост е „може би най-лошото решение“, което регионалното правителство е можело да предприеме.  Виктор Турмаков", "date": "2017.10.07", "title": "El Pais: ПП „Подемос“ разкритикува и испанския крал и каталонското регионално правителство"}
{"url": "http://www.focus-news.net/news/2017/10/07/2443951/parvan-simeonov-i-prezidentat-rumen-radev-i-premierat-boyko-borisov-shte-se-opitat-da-namalyat-naprezhenieto-koeto-se-sazdade.html", "text": "Конкуренцията между президентa Румен Радев и премиерa Бойко Борисов ще продължи. Това прогнозира в предаването „Метроном“ на Радио „Фокус“ политологът Първан Симеонов. Той определи отношенията между двамата като Втора камара на политическия живот у нас, докато за останалите политици е отредена ролята на „беквокали“. „В близките седмици и месеци би трябвало да има известно отлагане на напрежението. Още повече, че така наречените беквокали малко намалиха децибелите: Цветан Цветанов се извини, а пък Антон Тодоров беше тежко дискредитиран. Но в дългосрочен план конкуренцията между Борисов и Радев ще остане, дори и отношенията между тях да са топли. Това, което може да се каже със сигурност от днешна гледка точка е, че и президент, и премиер ще се опитат да намалят напрежението, което се създаде. Борисов в случая, осъзнавайки конкуренцията с Радев и че той е опасен за него, ще се опита да поддържа добрите отношения там“, коментира Първан Симеонов. Той уточни, че и президентът, и премиерът се намират в една и съща геополитическа позиция – балансирана, която се харесва на гражданите.", "date": "2017.10.07", "title": "Първан Симеонов: И президентът Румен Радев, и премиерът Бойко Борисов ще се опитат да намалят напрежението, което се създаде"}
{"url": "http://www.focus-news.net/news/2017/10/07/2443952/rosen-plevneliev-referendumat-za-nezavisimost-na-kataloniya-e-v-razrez-s-ispanskata-konstitutsiya-nyama-kak-da-bade-priznat-ot-mezhdunarodnoto-pravo.html", "text": "Референдумът за независимост на Каталония стои в разрез с испанската конституция и няма как да бъде признат от международното право. Това каза Росен Плевнелиев, държавен глава от 2012 до 2017 година в интервю за Радио „Фокус“. Той определи случая с Каталония като ненаучен урок от историята, довел до тежка конституционна криза в Испания. „ЕС посочи много ясно, че този референдум беше организиран, въпреки решението на Конституционния съд на Испания, който го обяви за незаконен, преди да се проведе. ЕС посочи много ясно, че този референдум противоречи и на конституцията на Испания, която повелява много ясно, така както и конституцията на всяка страна-членка на Европейския съюз, че националният суверенитет се осъществява от целия народ, а не само от някаква част от него“, заяви Росен Плевнелиев. „Някакви хора в Каталония решават да се отделят, а целият испански народ трябва да вземе решение за бъдещето на Испания. Именно затова Европейският съд категорично осъжда и ще продължава да осъжда тези незаконни действия“, обясни той. Росен Плевнелиев допълни, че българското правителство е реагирало адекватно и няма да признае референдума в Каталония. Според него случаят в автономния регион е резултат от силната националистическа вълна, заляла Европа през последните години.", "date": "2017.10.07", "title": "Росен Плевнелиев: Референдумът за независимост на Каталония е в разрез с испанската конституция, няма как да бъде признат от международното право"}
{"url": "http://www.focus-news.net/news/2017/10/07/2443953/teodor-meleshanu-vanshen-ministar-na-rumaniya-sled-nelegalnoto-prisaedinyavane-na-krim-nie-vizhdame-natrupvane-na-ruski-sili-v-cherno-more.html", "text": "Румънският външен министър Теодор Мелешану заяви, че след „нелегалното присъединяване“ на Крим се наблюдава натрупване на руски сили и въоръжаване в черноморския регион, който променя предишния баланс на силите в региона, предаде Agerpres. Според него това натрупване не само, че е насочено срещу черноморския регион, но и срещу Средиземноморието и Близкия изток.\r\n„След нелегалното присъединяване на Крим, ние наблюдаваме натрупване на военни сили в Черно море – руско въоръжение и сили. В Черно море има баланс на силите между Русия, Турция, Румъния, България и Украйна, но това, което се случва в момента е трудно за разбиране, защото, според мен, това натрупване не е насочено единствено срещу черноморския регион. Смятам, че натрупването на руските сили е начална точка за особено присъствие в Близкия изток и в Средиземноморието“, заяви Мелешану по време на заседанието на Парламентарната асамблея на НАТО, която се провежда в Букурещ. \r\n„Затова сме и загрижени. Затова и ще искаме НАТО да се намеси повече в осигуряването на сигурността по крайбрежните държави и се надяваме това са се случи в бъдеще“, смята министърът.  Виктор Турмаков", "date": "2017.10.07", "title": "Теодор Мелешану, външен министър на Румъния: След нелегалното присъединяване на Крим, ние виждаме натрупване на руски сили в Черно море"}
{"url": "http://www.focus-news.net/news/2017/10/07/2443954/blagoevgrad-desetki-zhiteli-i-gosti-na-grada-se-vklyuchiha-v-initsiativata-zaedno-za-prirodata.html", "text": "Десетки жители и гости на града се включиха в инициативата „Заедно за природата“, предаде репортер на Радио „Фокус“ - Пирин. Въпреки лошото време организаторите на събитието разположиха маси на площад „Македония“ и всеки желаещ имаше възможност да върне за рециклиране минимум 10 опаковки от бира – стъклени, пластмасови бутилки или кенове. За участниците в кампанията са предвидени и награди. \r\nСпециално за жителите и гостите на Благоевград „Заедно за природата!“ ще бъде допълнена от концерт на група D2. Водещ на събитието ще бъде Димитър Павлов. Организаторите призовават жителите на Благоевград да донесат максимален брой опаковки от бира, независимо от тяхната марка, за да покажат своята съпричастност към опазването на природата и да подпомогнат усилията на компанията за подобряване на екологичния отпечатък на местната общност. Екип на организаторите разяснява детайлно ползите за околната среда и как всеки може да даде своя личен принос за опазването на природата.\r\nЛора КАЛЧЕВА", "date": "2017.10.07", "title": "Благоевград: Десетки жители и гости на града се включиха в инициативата „Заедно за природата“"}
{"url": "http://www.focus-news.net/news/2017/10/07/2443955/bsp-iznese-nova-shema-za-shurobadzhanashtinata-v-bulgartranzgaz-bulgargaz-kzk-i-stolichna-obshtina-i-nastoyava-za-svikvane-na-izpalnitelnata-komisiya-na-gerb.html", "text": "БСП изнесе нова схема за шуробадажанащина за „Булгартранзгаз“, „Булгаргаз“, КЗК и Столична община и настоява за свикване на Изпълнителната комисия на ГЕРБ по случая. Това стана ясно по време на пресконференция на БСП, предаде репортер на Агенция „Фокус“. „Г-жа Юлия Ненкова, бивши заместник-кмет на Столична община, сега председател на КЗК, е наследена от Ралица Стоянова - заместник-кмет на общината и сестра на Стоян Стоянов, началник „Правен отдел“ в КЗК. По думите му от другата страна е Георгица Стоянова, член на КЗК, съпруга на Владимир Маринов от „Булгартранзгаз“, началник на „Правен отдел“, коментира народният представител Таско Ерменков. \r\n„Питам аз дали тази връзка не е една от причините за едно неприятно в България събитие, което се нарича процедура на ЕК срещу България по делото „Булгартранзгаз“. Когато „Булгартранзгаз“ по вече изискванията на тази наказателна процедура срещу нас, ЕК настоява той да бъде приватизиран, да бъде пуснат на публична продажба някъде навънка - нещо, което е чисто държавно. Всичко това започна срещу едно дело заведено срещу „Булгартранзгаз“ в българската Комисия за защита на конкуренцията и със становище на българската КЗК, че българското държавно предприятие „Булгартранзгаз“ е нарушило правилата, което даде основание на фирмата да ни осъжда в ЕК\", коментира Ерменков. \r\n„Дали зад тези шуробаджанашки, роднински и партийни връзки не стоят проблеми, които са свързани с приватизация и на единственото печелишво българско държавно дружество в българската енергетика“, каза още той.\r\n„За народни представители и техните роднини в бордовете ,само ще ви спомена за връзката между Снежана Дукова, народен представител, късаща ризата си на трибуната на Народното събрание в защита на Делян Добрев и нейния син Илиян Дуков, който е член на Съвета на директорите \"Булгаргаз\". Само отваряме тази вратичка, за да потвърдим, че разполагаме с цялата информация“, каза Ерменков. \r\nДепутът призова от ГЕРБ да не уволняват бременни жени, а да се държат като мъже. Ерменков заяви, че в БСП има 100-ина сигнала от всички областни и повечето общински града за подобни схеми. \"Имаме схеми за хранилки в общински и държавни предприятия. Не ги слагаме на масата, не за нещо друго. Чакаме колегите от ГЕРБ да се освестят, да се съберат тази прословута Изпълнителна комисия\", каза той. Ерменков заяви, че БСП дава срок една седмица да свика комисията.  \r\nДеница КИТАНОВА", "date": "2017.10.07", "title": "БСП изнесе нова схема за шуробаджанащината в „Булгартранзгаз“, \"Булгаргаз\", КЗК и Столична община и настоява за свикване на Изпълнителната комисия на ГЕРБ"}
{"url": "http://www.focus-news.net/news/2017/10/07/2443956/vidin-1-km-kolona-ot-tovarni-avtomobili-se-e-obrazuvala-na-gkpp-dunav-most-na-izhod-ot-stranata.html", "text": "На българо-румънската граница трафикът е нормален на всички гранични контролно-пропускателни пунктове, на ГКПП „Дунав мост” – Видин има 1 км колона от товарни автомобили на изход от страната. Това съобщиха от пресцентъра на ГД „Гранична полиция”. На останалите гранични контролно-пропускателни пунктове трафикът е нормален. \r\nФериботът Оряхово – Бекет работи само през деня поради ниското ниво на река Дунав.", "date": "2017.10.07", "title": "Видин: 1 км колона от товарни автомобили се е образувала на ГКПП „Дунав мост” на изход от страната"}
{"url": "http://www.focus-news.net/news/2017/10/07/2443957/reuters-fondatsiya-la-kaysa-shte-premesti-tsentralata-si-ot-kataloniya-na-mayorka.html", "text": "Банкова фондация „Ла Кайса“, която контролира „Кайсбанк“ съобщи, че премества централата си в Палма де Майорка, докато не свърши политическата криза в Каталония, предаде  Reuters.\r\n„Кайсбанк“ съобщи, че е взела решение да премести централата си поради ситуацията в Каталония, която ще обяви независимост от останалата част на Испания след спорния референдум от 1 октомври.  Виктор Турмаков", "date": "2017.10.07", "title": "Reuters: Фондация „Ла Кайса“ ще премести централата си от Каталония на Майорка"}
{"url": "http://www.focus-news.net/news/2017/10/07/2443958/desislava-kostadinova-gerb-ne-tryabva-da-se-poddavame-na-nelepi-provokatsii-a-tryabva-da-imame-poveche-vyara-v-institutsiite.html", "text": "Хората трябва да ни имат повече доверие и на нас, депутатите от ГЕРБ, на правителството, на своите кметове. Това каза за Радио „Фокус“ – Пазарджик депутатът от ГЕРБ Десислава Костадинова. „Ако някога е имало времена, в които са се вършели съмнителни дела, то днес България като пълноправен член на ЕС, не може да си го позволи, а премиерът Бойко Борисов се ползва с пълното доверие на европейските лидери. Затова не трябва да се поддаваме на нелепи провокации, а трябва да имаме повече вяра в институциите“, коментира Костадинова. Тя обясни, че в Пазарджик, в Пещера и другите населени по програмите за енергийна ефективност старите, олющени блокове се обновяват и придават по-красив облик на градската среда.  „Преди всичко те носят безспорни ползи за хората, които живеят в тях. Това е и една от темите, по които ме търсят хората. Интересуват се дали ще продължат програмите за саниране и тази по ПО „Региони в растеж“, която върви в нашата област единствено в община Пещера, тъй като тя попада в обхвата за енергийна ефективност. И си спомням как в началото с колегите ми трябваше да успокояваме и уверяваме нашите съграждани, че програмата за саниране е полезна, да отвръщаме на безпочвените обвинения на опозицията в лицето на БСП. Днес обаче се вижда ефективността от санирането и мнозина съжаляват за пропуснатия шанс. Затова трябва да имаме повече доверие на хората, които управляват страната“, допълни Костадинова.\r\nВаня НИКОЛОВА", "date": "2017.10.07", "title": "Десислава Костадинова, ГЕРБ: Не трябва да се поддаваме на нелепи провокации, а трябва да имаме повече вяра в институциите"}
{"url": "http://www.focus-news.net/news/2017/10/07/2443959/georgi-svilenski-bsp-premierat-borisov-da-poiska-vot-na-doverie-za-da-vidi.html", "text": "Не е ли редно премиерът Борисов да поиска вот на доверие  от парламента – след гласувенето за  Делян Добрев да отписва подкрепата на 95 от депутатите. Това каза народният представител от ПГ на „БСП за България“ Георги Свиленски по време на пресконференция в отговор на въпрос дали БСП ще поиска вот на недоверие към правителствотo, предаде репортер на Агенция „Фокус“. „Този човек дали мисли, че си владее групата. Дали мисли, че ще събере 121 гласа да го подкрепят. След всичките тези сигнали, които излизат и които пристигат от цялата България, един министър-председател, който твърди, че може да управлява, че иска да управлява, че има доверието на България, би трябвало да поиска вот на доверие от българския парламент, за да види колко народни представители стоят зад него. 95 ги отписвам вече от тези 121-122, които са го избрали“, каза Свиленски. Депутатът от БСП посочи, че се чува, че ПП ГЕРБ има един лидер. По думите му това е този в парламентарната им група. „Нека да помислим по този въпрос. Да зададем и този въпрос на премиера – готов ли е да поиска вот на доверие“, посочи Свиленски. Народният представител от БСП Таско Ерменков допълни, че силно се съмнява, че премиерът ще поиска вот на недоверие, при условие, че не може да си събере Изпълнителната комисия.   \r\nДеница КИТАНОВА", "date": "2017.10.07", "title": "Георги Свиленски, БСП: Премиерът Борисов да поиска вот на доверие, за да види колко народни представители стоят зад него"}
{"url": "http://www.focus-news.net/news/2017/10/07/2443960/redzhep-tayip-erdogan-turskite-voynitsi-vse-oshte-ne-sa-v-idlib.html", "text": "Президентът на Турция Реджеп Тайип Ердоган посочи, че ще предприеме допълнителни мерки, за да засили сигурността в сирийската провинция Идлиб, изяснявайки, че въпреки че в момента операцията да е предприета от Свободната сирийска армия, турските войници „все още не са там“, предаде Anadolu Agency.\r\n„В момента операциите се извършват от Свободната сирийска армия. Турските войници все още не са там“, заяви Ердоган. „Възнамеряваме да засилим по-нататък мерките си за осигуряване на безопасност в Идлиб. Има сериозна операция в Идлиб, която ще продължи“, добави той.\r\nПрезидентът потвърди и турската подкрепа за хората, бягащи от сирийския град Алепо добавяйки, че никога не би позволил „терористичен коридор по границата ни със Сирия“.  Виктор Турмаков", "date": "2017.10.07", "title": "Реджеп Тайип Ердоган: Турските войници все още не са в Идлиб"}
{"url": "http://www.focus-news.net/news/2017/10/07/2443961/d-r-kiril-kirilov-obshtina-dupnitsa-shte-finansirame-12-dvoyki-za-asistirana-reproduktsiya.html", "text": "Община Дупница ще финансира 12 двойки за асистирана репродукция. Това съобщи пред Радио „Фокус” – Кюстендил д-р Кирил Кирилов, председател на общинската комисия. По думите му всички 12 двойки, които са подали документи до Община Дупница за финансова помощ, са одобрени. Комисията ще предложи отпускането по 1500 лева на двойките с репродуктивни проблеми, предложението трябва да бъде разгледано от страна на Общински съвет – Дупница. В бюджета са заложени 15 000 лева, а нужната сума е с 3 хиляди лева повече, но всички средства ще бъдат отпуснати. \r\nТова е петата кампания за подпомагане на семейства и двойки от страна на Община Дупница. До момента 26 бебета са родени благодарение на кампаниите.\r\nВенцеслав ИЛЧЕВ", "date": "2017.10.07", "title": "Д-р Кирил Кирилов, Община Дупница: Ще финансираме 12 двойки за асистирана репродукция"}
{"url": "http://www.focus-news.net/news/2017/10/07/2443962/chastichni-mestni-izbori-2017-spokoyno-proticha-denyat-za-razmisal-predi-utreshniya-vot-v-selo-tsani-ginchevo-obshtina-nikola-kozlevo-oblast-shumen.html", "text": "Спокойно протича денят за размисъл преди частичните избори за кмет на кметство Цани Гинчево, община Никола Козлево, област Шумен на 8 октомври. Това съобщи за Радио „Фокус“- Шумен Есен Вадет, председател на Общинска избирателна комисия - Никола Козлево. В ОИК няма постъпили жалби или сигнали за нарушения. Доставени са изборните книжа и материали за утрешния изборен ден, те се съхраняват под охрана. Посетена е секцията, в която утре жителите на селото ще гласуват.  Не са констатирани нередности или нарушения на установения ред. По избирателен списък с право на глас в Цани Гинчево са 403 души, посочи Есен Вадет. Кандидатите за кметския пост са трима.\r\nИвелина ИВАНОВА", "date": "2017.10.07", "title": "Частични местни избори 2017: Спокойно протича денят за размисъл преди утрешния вот в село Цани Гинчево, община Никола Козлево, област Шумен"}
{"url": "http://www.focus-news.net/news/2017/10/07/2443963/sport-grigor-dimitrov-zagubi-ot-rafael-nadal-i-otpadna-ot-turnira-v-pekin.html", "text": "Българският тенисист Григор Димитров отпадна от турнира в Пекин, след загуба от световния номер 1 Рафаел Надал с 1:2 сета (3:6; 6:4; 1:6). На полуфиналите в китайската столица миналата година Димитров победи Надал, но в днешния мач записа девета загуба от испанския тенисист. Мачът между двамата продължи 2 часа и 16 минути.", "date": "2017.10.07", "title": "Спорт: Григор Димитров загуби от Рафаел Надал и отпадна от турнира в Пекин"}
{"url": "http://www.focus-news.net/news/2017/10/07/2443964/mohamad-dzhavad-zarif-iran-provezhda-izpitaniya-na-raketi-za-da-podobri-tochnostta-im.html", "text": "Иранският външен министър Мохамад Джавад Зариф заяви, че целта на ракетните изпитания на страната е да подобри точността им – качество, което не е необходимо, ако ракетата е проектирана да носи ядрена бойна глава, предаде  AhlulBayt.\r\n„Ракетната програма на Иран е с отбранителен характер. Иранските балистични ракети не са проектирани да носят ядрено оръжие“, посочи Зариф. „Причината, поради която продължаваме да  ги изпитваме, е да подобрим точността им. Ако ракетата е проектирана да носи ядрена бойна глава, тя не се нуждае от точност. Единствено се нуждае  от обхват, защото където и да удари, тя създава необходимото въздържане.  Обхватът на ядрената ракета е важен, но точността не толкова много“, посочи той.\r\n„Иран се фокусира върху подобряването на точността, защото иска да използва тези ракети като носители на конвенционални бойни глави. Няма да се съгласим да ограничим отбранителните си възможности, поради това, че САЩ изпращат много оръжие в региона ни“, добави Зариф. Виктор Турмаков", "date": "2017.10.07", "title": "Мохамад Джавад Зариф: Иран провежда  изпитания на ракети, за да подобри точността им"}
{"url": "http://www.focus-news.net/news/2017/10/07/2443965/api-vremenno-e-ogranicheno-dvizhenieto-prez-prohoda-petrohan-poradi-avariral-kamion-v-nachaloto-na-prohoda-ot-severnata-mu-strana.html", "text": "Временно е ограничено движението през прохода „Петрохан” поради аварирал камион в началото на прохода от северната му страна. Това съобщиха от пресцентъра на Агенция „Пътна инфраструктура”. Обходният маршрут е през Искърското дефиле.", "date": "2017.10.07", "title": "АПИ: Временно е ограничено движението през прохода „Петрохан” поради аварирал камион в началото на прохода от северната му страна"}
{"url": "http://www.focus-news.net/news/2017/10/07/2443966/sofiya-dvizhenieto-po-am-trakiya-pri-km-59-v-posoka-plovdiv-se-osashtestvyava-v-izprevarvashtata-lenta-poradi-ptp.html", "text": "Движението по АМ \"Тракия\", при км 59, в посока Пловдив, се осъществява в изпреварващата лента поради ПТП. Това съобщиха от пресцентъра на Агенция \"Пътна инфраструктура\". Шофьорите да се движат с повишено внимание и съобразена скорост, спазвайки указанията на служителите на \"Пътна полиция\".", "date": "2017.10.07", "title": "София: Движението по АМ \"Тракия\", при км 59, в посока Пловдив, се осъществява в изпреварващата лента поради ПТП"}
{"url": "http://www.focus-news.net/news/2017/10/07/2443967/ria-novosti-liderat-na-talibanite-prizova-da-se-prekratyat-boevete-sreshtu-islyamska-darzhava-v-afganistan.html", "text": "Лидерът на афганистанските талибани Мулави Хайбатулла Ахунзад призова своите привърженици да прекратят бойните действия срещу бойците от „Ислямска държава“ , предаде РИА Новости, позовавайки се на местни медии.\r\nСпоред представители на местните сили за сигурност това се е случило преди около 10 дни по време на среща на главатари на талибаните в провинция Хилменд в южната част на Афганистан.  Ахунзад е подкрепил идеята да се прекрати враждата с „Ислямска държава“, посочвайки „общите цели“ на двете групировки.\r\nМежду талибаните и „Ислямска държава“ в миналото е имало сблъсъци. В края на април местните медии съобщиха за загинали повече от 90 терористи от двете страни по време на техен сблъсък. Тогава терористите от „Ислямска държава“ ликвидираха високопоставен ръководител на талибаните. Виктор Турмаков", "date": "2017.10.07", "title": "РИА Новости: Лидерът на талибаните призова да се прекратят боевете срещу „Ислямска държава“ в Афганистан"}
{"url": "http://www.focus-news.net/news/2017/10/07/2443968/chastichni-mestni-izbori-2017-spokoyno-proticha-denyat-za-razmisal-predi-kmetskite-izbori-v-obshtina-tran-oblast-pernik.html", "text": "Спокойно протича денят за размисъл преди кметските избори в община Трън, област Перник. Това съобщиха за Агенция „Фокус“ от ОИК Трън. До този момент няма постъпили сигнали за нарушения на установения ред или жалби. \r\n3620 са жителите на общината, които ще могат да упражнят правото си на глас и да подкрепят един от четиримата кандидати за кмет. За целта ще бъдат отворени 21 избори секции, от които една ще е подвижна. Изборният ден започва в 7.00 часа и ще продължи до 20.00 часа.\r\nЦветилена СИМЕОНОВА", "date": "2017.10.07", "title": "Частични местни избори 2017: Спокойно протича денят за размисъл преди кметските избори в община Трън, област Перник"}
{"url": "http://www.focus-news.net/news/2017/10/07/2443969/sofiya-avtomobil-e-katastrofiral-v-rayona-na-59-km-na-am-trakiya-v-posoka-plovdiv.html", "text": "Автомобил е катастрофирал в района на 59 км на АМ \"Тракия\" в посока Пловдив. Това съобщиха за Агенция \"Фокус\" от пресцентъра на МВР. Инцидентът е станал около 14.00 часа. При катастрофата леко е пострадала жена, пътувала в автомобила.\r\nЕкип на \"Пътна полиция\" подпомага движението в района на инцидента.", "date": "2017.10.07", "title": "София: Автомобил е катастрофирал в района на 59 км на АМ \"Тракия\" в посока Пловдив"}
{"url": "http://www.focus-news.net/news/2017/10/07/2443970/veliko-tarnovo-uchenitsi-ot-profesionalnata-gimnaziya-po-turizam-sazdavat-ekologichen-ostrov-v-ramkite-na-proekta-shte-badat-zasadeni-lekoviti-rasteniya.html", "text": "Ученици от Професионалната гимназия по туризъм във Велико Търново създават „екологичен остров”. В рамките на едноименния проект в училището ще бъдат засадени защитени лековити растения, разказа за Радио „Фокус” – Велико Търново Славка Проданова, преподавател и ръководител на дейностите. Тя поясни, че проектът е на търновската гимназия, но в него ще се включат още десет основни училища от областта. Финансирането е осигурено от Националния доверителен Екофонд. „Първата дейност беше пътуване до Българската академия на науките, където получихме семена на защитени лечебни растения. Ще ги засеем на 19 октомври. Ученици от 10 основни училища от Великотърновска област ще вземат участие в еколагера”, разказа Проданова. Предвиден е теоретичен панел, а след това – изследователска част и засаждане на семената. После децата и учителите отнасят саксиите в училището си. \r\nСлед приключване на тези дейности ще бъде създадена и спеацилна страница в социалните мрежи, където ежемесечно учениците ще дават отчет за това какво е състоянието на растенията. Предвижда се на пролет, когато времето е подходящо, те да се засадят в дворовете на учебните заведения. Учениците, включени в проекта, са на възраст от 4 до 7 клас.\r\nЛуиза ТРАНЧЕВА", "date": "2017.10.07", "title": "Велико Търново: Ученици от Професионалната гимназия по туризъм създават „екологичен остров” – в рамките на проекта ще бъдат засадени лековити растения"}
{"url": "http://www.focus-news.net/news/2017/10/07/2443971/sofiya-dvizhenieto-po-pat-ii-62-samokov-dupnitsa-do-s-klisura-se-osashtestvyava-v-edna-lenta-poradi-paten-intsident.html", "text": "Движението по път II-62 Самоков – Дупница до с. Клисура се осъществява в една лента поради пътнотранспортно произшествие. Това съобщиха от пресцентъра на Агенция „Пътна инфраструктура”. Шофьорите да се движат с повишено внимание и съобразена скорост, спазвайки указанията на служителите на „Пътна полиция”.", "date": "2017.10.07", "title": "София: Движението по път II-62 Самоков – Дупница до с. Клисура се осъществява в една лента поради пътен инцидент"}
{"url": "http://www.focus-news.net/news/2017/10/07/2443972/sameh-shukri-nikoy-ne-mozhe-da-predvidi-kakvo-shte-se-sluchi-v-kyurdistan.html", "text": "Египетският външен министър Самех Шукри заяви, че „никой не може да предвиди“ какво ще се случи в Кюрдистан. Той посочи, че ситуацията в Близкия изток е „изменчива“, пише  Ahram.\r\n„Египет изразява своята загриженост относно референдума за независимост на Кюрдистан от миналия месец“, заяви министърът по време на интервю за местни медии.  Същевременно той посочи, че все още е рано да се говори за окончателно решение на случващото се в Сирия.\r\n„Трудно е да се каже, че всичко е свършило в Сирия – там все още има терористични организации, външна намеса от Иран, Русия, САЩ, Запада“, добави той. Според него военното решение не е отговор за случващото се в Сирия, но същевременно тероризмът в нея трябва да бъде изкоренен.  Виктор Турмаков", "date": "2017.10.07", "title": "Самех Шукри: Никой не може да предвиди  какво ще се случи в Кюрдистан"}
{"url": "http://www.focus-news.net/news/2017/10/07/2443973/chastichni-mestni-izbori-2017-spokoyno-proticha-denyat-za-razmisal-predi-kmetskite-izbori-v-selo-suhache-obshtina-cherven-bryag-oblast-pleven.html", "text": "Спокойно протича денят за размисъл преди кметските избори в село Сухаче, община Червен бряг, област Плевен. Това съобщиха за Агенция „Фокус“ от ОИК Червен бряг. До този момент ситуацията е спокойна, няма постъпили сигнали за нарушения на установения ред. Изборните материали ще бъдат закарани на мястото за гласуване в 17.00 часа.\r\nЗа вота на 638-те жители с право на глас ще се борят трима кандидати за кметското място. Ще бъдат открити две избирателни секции, едната от които ще е подвижна. Изборният ден започва в 07.00 часа и ще продължи до 20.00 часа.\r\nЦветилена СИМЕОНОВА", "date": "2017.10.07", "title": "Частични местни избори 2017: Спокойно протича денят за размисъл преди кметските избори в село Сухаче, община Червен бряг, област Плевен"}
{"url": "http://www.focus-news.net/news/2017/10/07/2443974/reuters-zhan-klod-yunker-i-angela-merkel-sa-obsadili-katalonskata-kriza.html", "text": "Германският канцлер Ангела Меркел и председателят на Европейската комисия Жан Клод Юнкер са обсъдили кризата в Каталония по време на телефонен разговор. Разговорът сигнализира, че има загриженост около потенциалното обявяване на независимост следващата седмица от страна на регионалния парламент и реакцията на испанското правителство, които могат да тласнат страната в най-дълбоката ѝ политическа криза от десетилетия, предаде  Reuters.\r\n„Те обсъдиха ситуацията в Испания, освен всичко останало“, посочи източник от ЕС, без да се впуска в детайли. Загрижеността нараства и сред останалите столици на ЕС заради възможното негативно влияние върху испанската икономика – четвъртата най-богата в Еврозоната. \r\n„Европейските министри на финансите, събиращи се в понеделник и във вторник на среща в Брюксел, може да обсъдят въпроса, макар и официално да не е на дневен ред“, посочи източникът от структурите на ЕС. \r\nЕК неколкократно призова каталонските и испанските лидери да открият политическо решение на въпроса.  \r\nЕвропейските лидери изразиха подкрепа на испанския министър-председател Мариано Рахой. Някои европейски страни се притесняват, че призивите за независимост на Каталония могат да разбудят подобни движения и на други места в континента.  Виктор Турмаков", "date": "2017.10.07", "title": "Reuters: Жан-Клод Юнкер и Ангела Меркел са обсъдили Каталонската криза"}
{"url": "http://www.focus-news.net/news/2017/10/07/2443975/api-vremenno-se-ogranichava-dvizhenieto-na-mps-nad-12-t-prez-troyanski-prohod.html", "text": "Временно се ограничава движението на МПС над 12 т през Троянски проход. Това съобщиха от пресцентъра на Агенция \"Пътна инфраструктура\".", "date": "2017.10.07", "title": "АПИ: Временно се ограничава движението на МПС над 12 т през Троянски проход"}
{"url": "http://www.focus-news.net/news/2017/10/07/2443976/ochakva-se-do-kraya-na-oktomvri-narodnoto-sabranie-da-prieme-na-vtoro-chetene-izmeneniyata-v-grazhdanskiya-protsesualen-kodeks.html", "text": "Очаква се до края на октомври Народното събрание да приеме на второ четене измененията в Гражданския процесуален кодекс (ГПК). Това каза председателят на парламентарната Комисия по правни въпроси Данаил Кирилов в края на двудневната научно-практическа конференция „Правни проблеми по прилагането на Гражданския процесуален кодекс. Възможните разрешения”, съобщиха от пресцентъра на Народното събрание. Форумът е организиран от Висшия адвокатски съвет и е под патронажа на парламентарната Комисия по правни въпроси. \r\nГоляма част от обсъжданите в Народното събрание изменения в ГПК срещнаха подкрепа от участниците в дискусията, а по останалите бяха изразени обосновани становища, които ще бъдат взети под внимание при обсъждането на измененията на второ четене в комисията, както и в пленарна зала, посочи Данаил Кирилов. Той подчерта, че организирането на конференцията е една от първите стъпки, която прави 44-тото Народно събрание в посока разширяване на правния диалог не само в областта на публичното обсъждане, но и на специалните научно-практически изследвания. Това е принцип, който Комисията по правни въпроси и ръководството на парламента ще се стремят да утвърждават в работата си, добави Данаил Кирилов. \r\nВ изминалите два дни се състоя изключително успешна, конструктивна и градивна конференция в отрасъла на гражданско-процесуалната наука, коментира Данаил Кирилов. На нея беше направен сериозен анализ на проблемите в 10-годишното прилагане на действащия ГПК и се очертаха възможните решения, отбеляза той. Част от тях са свързани с приетите на първо четене от Народното събрание четири законопроекта за промени в кодекса, а друга – са в посока на следващи принципни изменения в отделни производства и в кодекса като цяло, уточни председателят на парламентарната правна комисия. \r\nНа конференцията бяха представени много добре подготвени доклади по различните проблеми, насочени в дълбочина и детайли, и стремящи се да достигнат до ефективни решения, коментира Данаил Кирилов. Той изрази благодарност към организаторите и отбеляза огромната заслуга на участниците от научната общност, от съдилищата и от Висшия адвокатски съвет. Конференцията ще завърши с публикуване на документ с предложенията, докладите и стенограма от дебатите, добави председателят на Комисията по правни въпроси. \r\nПрез втория ден участниците в конференцията дискутираха по обезпечителното, заповедното, изпълнителното и други производства. Преподавателят в СУ „Свети Климент Охридски” адвокат Силвия Спасова представи доклад за обезпечителното производство, съдията в Софийския районен съд Албена Ботева и съдията в Софийския градски съд Петър Теодосиев – за заповедното производство, съдията във Върховния касационен съд Борислав Белазелков – за изпълнителното производство. За производствата по граждански дела при действието на правото на Европейския съюз изложение направи преподавателят в Софийския университет доц. д-р Боряна Мусева.", "date": "2017.10.07", "title": "Очаква се до края на октомври Народното събрание да приеме на второ четене измененията в Гражданския процесуален кодекс"}
{"url": "http://www.focus-news.net/news/2017/10/07/2443977/ria-novosti-osem-dushi-sa-zadarzhani-v-malayziya-po-podozrenie-za-vrazki-s-teroristi.html", "text": "Малайзийската полиция е задържала осем души, подозирани за връзки с терористични операции, предаде РИА Новости, позовавайки се на местни медии.\r\nЗадържанията са били извършени в периода между 27 септември до 6 окв три щата на страната. Сред задържаните има граждани на Албания, Малайзия и Филипините. \r\nОтбелязва се, че гражданинът на Албания е подозиран за връзки с „Ислямска държава“. Според малайзийските власти петима от другите задържани са съдействали на терористичната организация „Абу Саяф“, която действа в региона.\r\nОще двама души са подозирани за връзки с „Ал Кайда“. Според следствието един от тях е имал намерение да организира нападения на „места на религиозно поклонение“.  Виктор Турмаков", "date": "2017.10.07", "title": "РИА Новости: Осем души са задържани в Малайзия по подозрение за връзки с терористи"}
{"url": "http://www.focus-news.net/news/2017/10/07/2443978/gen-kircho-kirov-chast-ot-velikite-sili-nyamat-interes-evropa-da-bade-edinna.html", "text": "Част от Великите сили нямат интерес Европа да бъде единна. Това каза в предаването „Метроном” на Радио „Фокус” ген. Кирчо Киров, началник на Националната разузнавателна служба в периода 2002 – 2012 г., по повод събитията около референдум в Каталония, придружен с кървави сблъсъци, който постави въпроса не само за целостта на Испания, а и на Европейския съюз. Ген. Киров смята, че вероятно ще има смекчаване на отношенията между Мадрид и Барселона. Допирни точки ще продължат да бъдат търсени за това Каталония да не бъде отцепена от Испания, каза още той.\r\nГен. Киров направи паралел с Балканите и според него именно заради идеята за разединение на Европа се подкрепят сепаратистки движения и отклонения от нормалната политика. „Балканите винаги са били регион, в който сепаратизмът е процъфтявал. Мисля, че от тази гледна точка Балканите не могат да бъдат поне до момента исторически добрият пример. Но ако погледнем в една краткосрочна прогноза, мисля че сепаратизмът на Балканите, така както е овладян в едно относително нормално статукво към момента, ще продължи да се развива“, коментира ген. Киров.", "date": "2017.10.07", "title": "Ген. Кирчо Киров: Част от Великите сили нямат интерес Европа да бъде единна"}
{"url": "http://www.focus-news.net/news/2017/10/07/2443979/tass-nay-malko-17-teroristi-sa-likvidirani-pri-udar-na-afganistanskite-vvs.html", "text": "Най-малко 17 талибани са ликвидирани, а други 10 са ранени при удар на авиацията на Афганистан в провинцията Урузган на страната, предаде  ТАСС.\r\n„Афганистанската авиация атакува позициите на терористите в провинция Урузган. 17 терористи загинаха, 10 бяха ранени“, посочва афганистанското МВР, също така са били унищожени оръжие и боеприпаси на талибаните.\r\nТерористите все още не са дали коментар за случилото се.  Виктор Турмаков", "date": "2017.10.07", "title": "ТАСС: Най-малко 17 терористи са ликвидирани при удар на афганистанските ВВС"}
{"url": "http://www.focus-news.net/news/2017/10/07/2443980/pazardzhik-initsiativen-komitet-da-spasim-obshtina-septemvri-e-podal-signal-do-glavniya-prokuror-za-sklyuchena-neizgodna-sdelka-ot-kmeta-na-obshtinata.html", "text": "Сигнал до главния прокурор е подаден от Инициативен комитет „Да спасим община Септември“, каза за Радио „Фокус“ – Пазарджик Николай Баташки от Инициативния комитет. Той обясни, че сигналът е за закупена през тази година от Община Септември 10 декара земя за построяването на завод за компостиране на отпадъци в землището на село Варвара на цена от над 147 000 лева. „Само преди година и половина тези 10 декара са закупени на цена само от около 1 300 лева от фирма, управлявана от втора братовчедка на съпругата на кмета на Община Септември Марин Рачев. За по-малко от две години цената на закупената от Общината земя е нараснала над 110 пъти, а парите от Община Септември са получени във фирмата на втората братовчедка на съпругата на кмета на общината“, обясни Баташки. Той допълни, че със сигнал на Инициативния комитет „Да спасим община Септември“ е сезиран главният прокурор и тече проверка от ДАНС дали е налице сключване на неизгодна сделка от кмета на общината.\r\nВаня НИКОЛОВА", "date": "2017.10.07", "title": "Пазарджик: Инициативен комитет „Да спасим община Септември“ е подал сигнал до главния прокурор за сключена неизгодна сделка от кмета на общината"}
{"url": "http://www.focus-news.net/news/2017/10/07/2443981/pochina-kompozitorat-gencho-genchev.html", "text": "Почина композиторът Генчо Генчев, съобщиха от пресцентъра на Община Видин. Напусна ни един от емблематичните личности на фолклорното и музикално изкуство на Видин, Генчо Генчев - главен художествен ръководител на Ансамбъла за народни песни и танци „Дунав“, изтъкнат композитор, диригент и познавач на местния фолклор. Автор на над 100 обработки на песни акапела и произведения за народен оркестър и хорови песни, на музика за танцови постановки, издава две дългосвирещи плочи, осъществява записи за филми за Българска национална телевизия и Българско национално радио. Изнася концерти в Австрия, Германия, Италия, Египет, Полша, Румъния, Сърбия, Турция, Чехословакия и др., където с Ансамбъл „Дунав“ печели престижни награди. \r\nПоследният концерт на Генчо Генчев бе на 22 септември, тази година.\r\nЩе остане великолепната му музика и споменът за един достойно извървян житейски и творчески път.\r\nОбщина Видин изказва своите съболезнования на опечаленото семейство и близките му.\r\nПоклонението ще се състои на 9 октомври (понеделник) от 11:00 часа във фоайето на Младежки дом Видин, пред залата на Ансамбъл „Дунав“.", "date": "2017.10.07", "title": "Почина композиторът Генчо Генчев"}
{"url": "http://www.focus-news.net/news/2017/10/07/2443982/a1on-makedoniya-na-mesta-v-sarbiya-i-bosna-i-hertsegovina-e-padnal-snyag.html", "text": "В по-високите части на части на Сърбия и Босна и Херцеговина през нощта е паднал сняг, което, създава проблеми за  нормалния трафик, предаде македонската медия \"A1oN\" \r\nКакто съобщава държавната компания \"Пътища на Сърбия\", снегът е паднал най-вече в западните части на Сърбия, а заради снежната покривка е прекъснато движението за автомобили в посока Иваница - чрез Бърдо.\r\nСняг е паднал и в планините планините Златар, Златибор, Ядовник, Явор, Муртеница и Чемерница в западните и югозападните части на Сърбия.Снеговалежът е регистриран по река Лим, над 400 метра надморска височина.\r\nСнегът е паднал и върху по-високите планински райони в Централна и Източна Босна и Херцеговина, поради което властите препоръчват внимателно шофиране по пътищата в тези региони. На планината Яхорина е сформирана снежна покривка от 20 сантиметра, а в град Калинов - пет сантиметра.\r\nВ останалата част на Балканите преобладава дъждовно време. Виктор Турмаков", "date": "2017.10.07", "title": "\"A1oN\" (Македония): На места в Сърбия и Босна и Херцеговина е паднал сняг"}
{"url": "http://www.focus-news.net/news/2017/10/07/2443983/ruse-vazstanoveno-e-dvizhenieto-po-pat-i-5-ruse-byala-v-rayona-na-trastenik.html", "text": "Възстановено е движението по път I-5 Русе-Бяла, в района на Тръстеник. Това съобщиха от пресцентъра на Агенция \"Пътна инфраструктура\".", "date": "2017.10.07", "title": "Русе: Възстановено е движението по път I-5 Русе-Бяла, в района на Тръстеник"}
{"url": "http://www.focus-news.net/news/2017/10/07/2443984/pleven-vazstanoveno-e-dvizhenieto-po-pat--304-balgarene-izgrev.html", "text": "Възстановено е движението по път ІІІ-304 Българене-Изгрев. Това съобщиха от пресцентъра на Агенция \"Пътна инфраструктура\".", "date": "2017.10.07", "title": "Плевен: Възстановено е движението по път ІІІ-304 Българене-Изгрев"}
{"url": "http://www.focus-news.net/news/2017/10/07/2443985/turtsiya-drastichen-skok-v-tekushtiya-defitsit-speshno-pravitelstveno-reshenie-za-novi-dalgove.html", "text": "След като дефицитът в текущата сметка на Турция скочи с над 300%, има ревизия на ограниченията в бюджета за 2017 год. за нови задължения най-много до 5% и този лимит вече е увеличен със същия размер, пише вестник „Джумхуриет”. В днешния брой на „Държавен вестник” е публикувано решение на Министерския съвет, с което Съветничеството по хазната добавя нови 5% към лимита за нетна задлъжнялост през 2017-та и той вече става общо 10% от консолидирания бюджет. Мотивите са „нуждите на управлението на дълговете и отчитане на текущото развитие”.\r\nВчера Съветничеството по хазната оповести силно смущаващи данни за текущия дефицит на Турция през първите девет месеца на годината. В сравнение със същия период на миналата година той е скочил с 320% - от 7.220 млрд. турски лири (около 3.320 млрд. лева), на 30.317 млрд. турски лири (около 14 млрд. лева), посочва още „Джумхуриет”. Георги Димов", "date": "2017.10.07", "title": "Турция: Драстичен скок в текущия дефицит - спешно правителствено решение за нови дългове"}
{"url": "http://www.focus-news.net/news/2017/10/07/2443986/plovdiv-nad-10-000-sa-zayavkite-za-darva-za-ogrev-koito-vsyaka-godina-postapvat-v-darzhavnoto-gorsko-stopanstvo-v-asenovgrad.html", "text": "Над 10 000 са заявките за дърва за огрев, които всяка година постъпват в Държавното горско стопанство в Асеновград. Това каза за Радио „Фокус“ – Пловдив директорът на горското стопанство инж. Слави Богутев. По думите му през годините броят на заявките не варира в широки граници, като средно един потребител се снабдява с 8 кубика дървесина. „Предвидени са необходимите количества дървесина за нуждите на населението, но с приоритет се обслужват малките населени места с възрастни, болни и самотно живеещи хора. Населението там няма никакви условия да си набави дърва или някой да им ги доставя. Говорим най-вече за планинската част. Така са устроени нещата там, че първо трябва да погледнем към тях. Осъществяваме нещо като социална политика, което не е наш ангажимент, но въпреки това се стараем да задоволим всички хора с дървен материал“, обясни инж. Слави Богутев.\r\nДиректорът на Държавно горско стопанство – Асеновград посочи, че тази година се регистрира масово съхнене на иглолистна дървесина. „Иглолистните масиви са нападнати масово от корояди, които поне в близките 50 години не ги е имало. Затова с предимство се усвоява иглолистната дървесина – нападнатите от корояди дървета, съхнещите насаждения, както и нападнатите от гъбното заболяване „sphaeropsis sapinea“. Такава трябва да бъде политиката на всички, които се занимават с дърводобив – с предимство да се усвоява болната иглолистна дървесина“, смята инж. Слави Богутев. Той добави, че масово хората са научени да горят широколистни дърва. „В Родопите е точно обратното – хората никога не са горили широколистни дърва, а само иглолистни. Въпросът е да се намери балансът. Може би трябва да се премине на иглолистна дървесина, за да може засегнатата такава бързо да се усвои и съответно да се реализира“, коментира Богутев.\r\nТони МИХАЙЛОВ", "date": "2017.10.07", "title": "Пловдив: Над 10 000 са заявките за дърва за огрев, които всяка година постъпват в Държавното горско стопанство в Асеновград"}
{"url": "http://www.focus-news.net/news/2017/10/07/2443987/reuters-turskata-operatsiya-v-idlib-e-nasochena-sreshtu-tahrir-al-sham.html", "text": "Сирийските бунтовници започват ключова военна операция в Идлиб с подкрепата на турските въоръжени сили, предава Reuters. Сирийската свободна армия се готви да започне операцията скоро, а местни жители съобщават, че турските власти вече премахват части от граничната стена.\r\nОперацията е част от споразумението между Турция, Иран и Русия за ограничаване на сраженията между бунтовниците и правителството.  Бойните действия са насочени основно срещу „Тахрир ал-Шам“, която контролира голяма част от Идлиб. Симеон Миланов", "date": "2017.10.07", "title": "Reuters: Турската операция в Идлиб е насочена срещу „Тахрир ал-Шам“"}
{"url": "http://www.focus-news.net/news/2017/10/07/2443988/plovdiv-kmetat-ivan-totev-shte-se-sreshtne-s-zhitelite-na-kv-komatevo-vav-vrazka-s-prodalzhavashtiya-remont-na-bul-komatevsko-shose.html", "text": "Кметът на Пловдив Иван Тотев ще се срещне с жителите на кв. „Коматево“ във връзка с продължаващия ремонт на бул. „Коматевско шосе“. Това съобщиха за Радио „Фокус“ – Пловдив от Сдружение „Коматевци за Коматево“. Срещата ще се състои на 16 октомври от 18.30 часа в читалището на квартала. Ще бъде обсъден напредъкът по ремонта на „Коматевско шосе“ и неговото приключване.  Новият срок за пускане на възловата пътна артерия е 26 октомври. Ремонтът на пътя, свързващ кв. „Коматево“ с град Пловдив, продължава повече от година. Ремонтните дейности са причина за образуването на всекидневни задръствания. От Община Пловдив коментираха, че ремонтът на пътя се е забавил заради открити археологически разкопки и обещаха шосето да е готово до посочения срок през октомври. През следващата седмица по план ще продължи полагането на бордюри и профилирането на тротоарите в участъка от фирма „Филкаб“ до ул. „Остромила“. В участъка от „Меском Попов“ до „Еврохоспитал“ ще започне полагането на първия пласт асфалтобетон, а от базата на футболен клуб „Ботев“ до ул. „Бадемите“ ще се полагат бордюри и ще се изпълняват пресичания под пътното платно на тръбно-канална мрежа. В участъка от ул. „Бадемите“ до ул. „Лозарска“ ще продължи изграждането тръбно-канална мрежа.\r\nНа 7 септември жители на кв. „Коматево“ също се срещнаха с Иван Тотев в сградата на Общината във връзка с реконструкцията на „Коматевско шосе“. Тогава кметът на Пловдив пое ангажимент всеки петък жителите на квартала да получават актуална информация относно ремонтните дейности по трасето – за случилото се през изминалата и за предстоящото през следващата седмица.„Фокус“ припомня, че жители на кв. „Коматево“ протестираха на няколко пъти заради забавилия се ремонт на „Коматевско шосе“. Кметът Иван Тотев призова протестиращите за търпение и даде уверение, че фирмата изпълнител ще приключи с реконструкцията на пътната артерия до края на октомври.\r\nТони МИХАЙЛОВ", "date": "2017.10.07", "title": "Пловдив: Кметът Иван Тотев ще се срещне с жителите на кв. „Коматево“ във връзка с продължаващия ремонт на бул. „Коматевско шосе“"}
{"url": "http://www.focus-news.net/news/2017/10/07/2443989/afp-dvama-politsai-i-14-vaorazheni-mazhe-zaginaha-pri-seriya-ot-napadeniya-sreshtu-politseyski-upravleniya-v-mozambik.html", "text": "Двама полицаи и 14 въоръжени мъже загинаха при серия от нападения срещу полицейски управления в Мозамбик, предава AFP. \r\n„Преброихме 14 убити и няколко ранени сред бандитите“, завия говорителят на полицията Инасио Дина. Нападенията са били срещу полицейски управления в градчето Мокимбоа де Прая. \r\nОсвен 14-те нападатели са загинали и двама полицаи. Властите заявиха, че атаките са били координирани. Симеон Миланов", "date": "2017.10.07", "title": "AFP: Двама полицаи и 14 въоръжени мъже загинаха при серия от нападения срещу полицейски управления в Мозамбик"}
{"url": "http://www.focus-news.net/news/2017/10/07/2443990/veliko-tarnovo-piteynata-voda-v-devet-sela-v-oblasta-e-s-previsheni-normi-na-nitrati-mangan-i-zhelyazo.html", "text": "Питейната вода в девет села в област Велико Търново е с превишени норми на нитрати, манган и желязо. Това съобщиха за Радио „Фокус“ – Велико Търново от Регионалната здравна инспекция във Велико Търново. През месец септември от инспекцията са изследвали общо 21 проби питейна вода от централно водоснабдените населени места и ведомствени водоизточници. Девет от изследваните проби не отговарят на Наредба №9 за качеството на водата. Превишено съдържание на нитрати е отчетено в питейната вода в селата Каранци, Виноград, Лозен, Камен, Горски Сеновец, Нова Върбовка и Червена. С превишени стойности на манган е водата в село Николаево, а на желязо – в село Българско Сливово. Броят на регистрираните случаи на чревни инфекциозни заболявания за месец септември е 78. Няма доказана причинна връзка между инфекциозните заболявания и качествата на питейната вода.\r\nНадежда КРЪСТЕВА", "date": "2017.10.07", "title": "Велико Търново: Питейната вода в девет села в областа е с превишени норми на нитрати, манган и желязо"}
{"url": "http://www.focus-news.net/news/2017/10/07/2443991/tass-trayan-basesku-zayavi-che-v-blizkite-20-godini-ukrayna-nyama-da-vleze-v-es-a-edinstveniyat-shans-na-moldova-e-chrez-obedinenie-s-rumaniya.html", "text": "Бившият румънски президент Траян Бъсеску заяви, че Молдова и Украйна няма да влязат в ЕС в близките 20 години, предава ТАСС.\r\n„Знам, че категорично бе отказано насрочването на дата за европейската перспектива, не само на Молдова, но и на Украйна, защото това е максималната граница, до която могат да стигнат на изток Европейският съюз и НАТО. Невъзможно е да излезем от тази граница в мирно време“, заяви бившият президент на Румъния.\r\nТой не пропусна да обвини политиците, които обещават влизане в Европейския съюз, тъй като според него те лъжат избирателите.\r\n„Най-големият проблем на политиците в Кишинев, и не само на Майя Санду, е отсъствието на мъжество“, каза той.\r\nБъсеску добави, че би искал да види политици, които казват „братя, днес преставам да ви лъжа, че можем да влезем в ЕС“.\r\nТой подчерта, че все пак Молдова има шанс да влезе в съюза, за разлика от Украйна, но това може да стане чрез обединение с Румъния. Симеон Миланов", "date": "2017.10.07", "title": "ТАСС: Траян Бъсеску заяви, че в близките 20 години Украйна няма да влезе в ЕС, а единственият шанс на Молдова е чрез обединение с Румъния"}
{"url": "http://www.focus-news.net/news/2017/10/07/2443992/dha-naprezhenieto-po-tursko-siriyskata-granitsa-e-visoko-ima-i-sluhove-che-turskata-armiya-veche-e-v-idlib.html", "text": "Продължава съсредоточаването на турски войски в района на ГКПП „Джелвегьозю” по повод подготовката за създаване на „зона за деескалация” в сирийския град Идлиб, който се намира на 45 километра от границата с Турция,  предаде информационната агенция Догу хабер ажансъ (ДХА). Снощи конвой от 20 танка пристигна на влакова композиция от ж.п. гара Искендерун в околия Рейханлъ на граничната провинция Хатай. \r\nНе случайно през последния месец непрекъснато се изпращат нови подкрепления от бронирани средства и личен състав именно в тази гранична околия. Успоредно с това в граничните части се разполагат и командоси от 1-ва бригада „Командос” с постоянна дислокация в Кайсери и от 2-ра бригада „Командос” с дислокация в Болу. \r\nМиналата седмица през ГКПП „Джелвегьозю” на сирийска територия премина конвой от голям брой военни средства, натоварени с една гаубица, тежки пътни машини и медицински материали. Сред персонала  се видяха и старши офицери. Военните машини са разположени в 5-километроната „буферна зона” в Сирия.\r\nПреди две седмици екип от специалните сили със „статут на наблюдатели” премина в Сирия и установи „местата, където ще изпълняват мисия турските войски” в град Идлиб.\r\nСнощи напрежението по турско-сирийската граница допълнително се увеличи. Появиха се съобщения, че турска военна част в състав от около 500 души е достигнала до „зоната за деескалация” в Идлиб. Тази информация обаче не беше потвърдена официално, уточнява още ДХА. Георги Димов", "date": "2017.10.07", "title": "ДХА: Напрежението по турско-сирийската граница е високо –  има и слухове, че турската армия вече е в Идлиб"}
{"url": "http://www.focus-news.net/news/2017/10/07/2443993/shumen-regionalna-biblioteka-stiliyan-chilingirov-se-vklyuchva-v-initsiativata-evropeyska-sedmitsa-na-programiraneto.html", "text": "Регионална библиотека „Стилиян Чилингиров”-Шумен се включва в инициативата Европейска седмица на програмирането (CodeWeekEU), стартирана от Европейската комисия през 2013 г. като ежегодна кампания в европейските страни, насърчаваща организирането на разнообразни инициативи за развитие на изчислителното мислене и повишаване на цифровите умения. Това съобщиха от библиотеката. Целта е да се популяризира програмирането, да се покаже как то превръща идеите в реалност и да се сближат хората, които не са изгубили вкус към новото. През настоящата година Европейската седмица на програмирането се провежда в периода до 22 октомври, като в България инициативата се осъществява със съдействието на Посолството на САЩ и Фондация „Глобални библиотеки – България”. Регионална библиотека „Стилиян Чилингиров” се включва в Европейската седмица на програмирането с организирани демонстрации и практическа работа с роботчетата Финч, подарени на библиотеката от Посолството на САЩ в България. В планираните занимания ще се включат възпитаници на СУ „Сава Доброплодни”, СУ „Йоан Екзарх Български” и на клубовете „Графичен дизайн” и „Информационни технологии” към Център за подкрепа на личностно развитие – Общински детски комплекс в Шумен. Заниманията ще ръководят преподавателят по информатика в СУ „Сава Доброплодни” Ангел Ангелов и Николай Лазаров, мрежови администратор в Регионална библиотека „Стилиян Чилингиров”.", "date": "2017.10.07", "title": "Шумен: Регионална библиотека „Стилиян Чилингиров” се включва в инициативата Европейска седмица на програмирането"}
{"url": "http://www.focus-news.net/news/2017/10/07/2443994/afp-uraganat-neytse-priblizhava-kam-bregovete-na-sasht.html", "text": "Ураганът „Нейт“ се приближава към бреговете на САЩ, след като доведе до смъртта на поне 28 души в Централна Америка, предава AFP.\r\nНю Орлиънс и други американски градове, които бяха засегнати от „Катрина“ през 2005-та година, са били предупредени от властите за опасност от ураган.\r\nПрезидентът Доналд Тръмп издаде извънредна декларация, която позволява федерална спешна помощ да бъде пращана, за да се смекчи ефекта от бурята.\r\nОт Американския национален център за ураганите заявиха, че ядрото на „Нейт“ се намира на 395 километра от река Мисисипи. \r\nОчаква се ураганът да удари американските брегове по-късно през деня. Симеон Миланов", "date": "2017.10.07", "title": "AFP: Ураганът „Нейт“се приближава към бреговете на САЩ"}
{"url": "http://www.focus-news.net/news/2017/10/07/2443995/nimh-snyag-vali-po-visokite-chasti-na-planinite-4-sm-e-snezhnata-pokrivka-na-vrah-murgash-po-2-sm-na-vrah-botev-i-cherni-vrah.html", "text": "Сняг вали по високите части на планините. На връх Мургаш снежната покривка е 4 см., на връх Ботев и Черни връх – 2 см. Това съобщиха за Агенция „Фокус“ от Националния институт по метеорология и хидрология (НИМХ) към БАН. Към 15.00 часа най-голямо е количество на валежите в Монтана, където са паднали 63 л./кв. м., и във Враца - 58 л./кв. м. В Оряхово са отчетени 54 л./кв. м., във Видин и Кнежа - 36 л./кв. м., в Сливен – 29 л./кв. м., в Русе – 27 л./кв. м., в Плевен – 26 л./кв. м., в София – 25 л./кв. м. и в Благоевград – 23 л./кв. м. Дъжд с гръмотевици има в Гоце Делчев.\r\nЦветилена СИМЕОНОВА", "date": "2017.10.07", "title": "НИМХ: Сняг вали по високите части на планините, 4 см е снежната покривка на връх Мургаш, по 2 см на връх Ботев и Черни връх"}
{"url": "http://www.focus-news.net/news/2017/10/07/2443996/plovdivskiyat-mitropolit-nikolay-shte-uchastva-v-liturgiya-v-pazardzhik-po-povod-10-godini-ot-monasheskoto-postrizhenie-na-konstantiyskiya-episkop-yakov.html", "text": "Светата православна църква чества на 9 октомври паметта на свети апостол Яков Алфеев, един от дванадесетте Христови ученици. Светият апостол е небесен застъпник и покровител на Негово Преосвещенство Константийския епископ Яков, втори викарий на Пловдивския митрополит и архиерейски наместник на Пазарджишка духовна околия. Това каза за Радио „Фокус“ – Пазарджик отец Стефан Йорданов, втори секретар на Архиерейското наместничество в града. Той обясни, че на този ден се навършват и 10 години от монашеското пострижение на владиката. „По този повод и с благословението на Негово високопреосвещенство пловдивския митрополит Николай, епископ Яков ще възглави съборна архиерейска света литургия от 8.30 часа в катедралата на град Пазарджик „Успение Богородично“. С него ще съслужат другите двама викарни епископи на митрополита – Негово преосвещенство Знеполският епископ Арсений и Негово преосвещенство Белоградчишкият епископ Поликарп. Молитвено участие в службата ще вземе и лично Пловдивският митрополит Николай“, допълни отец Стефан Йорданов.\r\nВаня НИКОЛОВА", "date": "2017.10.07", "title": "Пловдивският митрополит Николай ще участва в литургия в Пазарджик по повод 10 години от монашеското пострижение на Константийския епископ Яков"}
{"url": "http://www.focus-news.net/news/2017/10/07/2443997/fox-news-frenskite-vlasti-obviniha-trima-dushi-v-opit-za-teroristichen-atentat.html", "text": "Трима души бяха обвинени в терористични връзки след неуспешно нападение срещу жилищна сграда в квартал на Париж, предава Fox News. Властите откриха заложени експлозиви, които не са успели да се взривят.\r\nПредставител на съдебните власти заяви, че тримата мъже идентифицирани като Аймен Б., Амине А. и Сами Б., са станали обекти на разследване още в петък.\r\nАнтитерористичният прокурор Франсоа Молин каза, че разследващите органи тепърва трябва да намерят „логично обяснение“ относно това каква е причината да се нападне въпросната сграда. Симеон Миланов", "date": "2017.10.07", "title": "Fox News: Френските власти обвиниха трима души в опит за терористичен атентат"}
{"url": "http://www.focus-news.net/news/2017/10/07/2443998/reuters-desetki-hilyadi-grazhdani-izlyazoha-na-demonstratsii-v-madrid-i-barselona.html", "text": "Десетки хиляди граждани се събраха на демонстрации в Мадрид и Барселона, преди очакваното обявяване на каталонска независимост, предава Reuters. Много от демонстрантите се облякоха в бяло и призоваха за преговори между испанските власти и каталонското правителство.\r\nВ близо 50 испански града бяха свикани протести в подкрепа на диалога между Мадрид и Барселона.\r\nМеждувременно протестиращи в Барселона скандираха „нека говорим“ на каталонски.\r\nВ Мадрид се събра и друга огромна демонстрация, на която се явиха хиляди граждани с испански знамена, които скандираха „да живее Испания“ и „да живее Каталония“. Симеон Миланов", "date": "2017.10.07", "title": "Reuters: Десетки хиляди граждани излязоха на демонстрации в Мадрид и Барселона"}
{"url": "http://www.focus-news.net/news/2017/10/07/2443999/sliven-tsentarat-za-kozhno-venericheski-zabolyavaniya-da-bade-likvidiran-predlaga-kmetat-stefan-radev.html", "text": "Центърът за кожно-венерически заболявания да бъде ликвидиран предлага кметът на Сливен Стефан Радев. Това съобщи пред Радио „Фокус“ – Сливен председателят на Общинския съвет Димитър Митев.  Вместо отделно лечебно заведение, собственост на общината, кметът предлага в областната болница да бъде разкрито отделение за лечение на кожни заболявания и болести предавани по полов път. Община Сливен вече се е ангажирала да поеме задълженията на центъра към областната болница, за да може диспансерът да сключи договор и да продължи работа още един месец. Управителят на общинското лечебно заведение д-р Мая Миланова съобщи, че от началото на месеца центърът няма договор за лекарства и медицински дейности с областната болница „Д-р Иван Селимински“ заради натрупани задължения. Над 35 хил. лв. дължи диспансерът на областната болница. От началото на месеца лечебното заведение работи без договор, лекарите са били принудени да върнат лекарствата на болничната аптека и да прекратят приема на пациенти. След преговори с принципала на лечебното заведение – Общинския съвет, кмета на общината и изпълнителния директор на областната болница д-р Васислав Петров се стигна до споразумение Община Сливен като собственик да разплати задълженията на диспансера към болница „Д-р Иван Селимински“.\r\nЛюдмила ЙОРГОВА", "date": "2017.10.07", "title": "Сливен: Центърът за кожно-венерически заболявания да бъде ликвидиран предлага кметът Стефан Радев"}
{"url": "http://www.focus-news.net/news/2017/10/07/2444000/tass-balgariya-i-rusiya-shte-se-dogovoryat-za-sinhroniziraneto-na-turisticheskite-sabitiya.html", "text": "България и Русия имат намерение да работят над пътна картна, както и да синхронизират основните туристически събития, предава ТАСС. Пресслужбата на Министерството на туризма на България заяви, че по време на конференцията „Духовни и историко-патриотични маршрути в България и Русия“, двете страни са се договорили по този въпрос.\r\n„Благодарение на съгласувания календар, ще можем по-ефективно да работим над развитието на туризма“, каза заместник-министърът на туризма на България Милко Теофилов.\r\n„Ще се постараем, да информираме възможно най-много представители на руския туристически бизнес относно българските възможности“, заяви от своя страна директорът на департамента за туризъм и регионална политика към Министерството на културата на Русия, Олга Ярилова.\r\nОт българското министерство отбелязаха, че в рамките на форума е обсъдена и програма по обмен и практика за студенти, които биха могли да работят през летните месеци на българските курорти. С интерес бе прието и предложението за включване на български ученици в програмата „Опознай Русия“, в която участват детски групи от Австрия, Сърбия, Словения и Гърция. Симеон Миланов", "date": "2017.10.07", "title": "ТАСС: България и Русия ще се договорят за синхронизирането на туристическите събития"}
{"url": "http://www.focus-news.net/news/2017/10/07/2444001/api-vali-snyag-v-planinite-shofyorite-da-ne-tragvat-s-letni-gumi.html", "text": "Шофьорите, на които им предстои пътуване през високопланинските проходи да не тръгват  с летни гуми. В планините вали сняг. Това съобщиха от пресцентъра на  Агенция “Пътна инфраструктура“. Пътната агенция отново  апелира шофьорите да не тръгват с неподготвени  автомобили  и да карат внимателно. Въпреки отправените предупреждения от последните два дни има шофьори, които не се съобразяват с метеорологичната прогноза и с поведението си на пътя застрашават и затрудняват безопасното пътуване на всички останали, и възпрепятстват работата на пътноподдържащите фирми.\r\nПроходите, на които се очакват снеговалежи, са: „Петрохан”, „Троянски”, „Шипка“, „Републиката“, „Ришки”, „Айтоски”, „Котленски”, „Дюлински”, „Твърдишки”, „Обзорски”, „Печинско”, „Вратник”, „Превала”, „Предел”, „Рожен” и „Пампорово”.\r\nПътноподдържащите дружества имат дежурни екипи и са готови да реагират веднага и да обработят настилките, за да се осигури безопасното пътуване на шофьорите.", "date": "2017.10.07", "title": "АПИ: Вали сняг в планините, шофьорите да не тръгват с летни гуми"}
{"url": "http://www.focus-news.net/news/2017/10/07/2444002/vitsepremierat-valeri-simeonov-dade-na-nova-televiziya-btv-bnt-i-bnr-24-chasov-srok-za-izvinenie.html", "text": "Заместник министър-председателят по икономическата и демографската политика Валери Симеонов даде на Нова телевизия, bTV, БНТ и БНР 24-часов срок за извинение. Това става ясно от негова позиция, разпространена от правителствената информационна служба. \"Фокус\" публикува позицията на вицепремиера без редакторска намеса:", "date": "2017.10.07", "title": "Вицепремиерът Валери Симеонов даде на Нова телевизия, bTV, БНТ и БНР 24-часов срок за извинение"}
{"url": "http://www.focus-news.net/news/2017/10/07/2444003/aa-turtsiya-shte-bade-domakin-na-mezhdunaroden-simpozium-posveten-na-prevratite.html", "text": "Академици и научни работници от поне 30 държави ще участват на „Международния симпозиум 15 юли и превратите: глобални ефекти, медии и демокрация“, предава Anadolu Agency.\r\nСпоред община Коджаели, която е домакин на мероприятието, срещата ще се проведе по време на тазгодишния съмит Картепе.\r\nВ изявлението се твърди, че това ще бъде най-мащабното интелектуално мероприятие, което някога е провеждано относно превратите по света.\r\n„Международния симпозиум 15 юли и превратите: глобални ефекти, медии и демокрация в партньорство с университета Коджаели, Истанбулския университет, Сакарийския университет, университета Йълдъръм Баязид, Международния университет в Сараево, Anadolu Agency, TRT, премиерския офис за координация на обществената дипломация и Турско-арабския институт за стратегически изследвания, привлича интерес от вътрешни и международни научни работници“, се казва в официалното турско изявление.\r\nТвърди се, че още 91 университета ще участват на мероприятието, на което ще има лектори от 30 държави.\r\nЩе бъдат представени 223 труда от 262 учени по време на симпозиума. Симеон Миланов", "date": "2017.10.07", "title": "AA: Турция ще бъде домакин на международен симпозиум посветен на превратите"}
{"url": "http://www.focus-news.net/news/2017/10/07/2444004/pazardzhik-chetiri-patni-intsidenta-sa-stanali-v-rayona-na-66-ti-km-na-avtomagistrala-trakiya-zaradi-akvaplaning.html", "text": "През днешния ден в участъка при 66-ти километър на автомагистрала „Тракия“ са станали четири пътнотранспортни произшествия като при едното от тях е пострадала и жена, която е транспортирана с травми и наранявания в болница. Това съобщи за Радио „Фокус“ – Пазарджик говорителят на ОД на МВР Мирослав Стоянов. Той апелира към водачите да шофират с повишено внимание и разумна скорост предвид метеорологичните условия в региона. „Особено внимателни трябва да бъдат шофьорите при движение по автомагистрала „Тракия“ в района на 66-ти километър в платното по посока за София. Поради конструктивните особености на трасето там при обилен валеж от дъжд се събира вода и при движение с висока скорост се получава ефектът аквапланинг“, коментира Стоянов. Той допълни, че трябва да се шофира разумно и с технически изправни автомобили.\r\nВаня НИКОЛОВА", "date": "2017.10.07", "title": "Пазарджик: Четири пътни инцидента са станали в района на 66-ти км на автомагистрала „Тракия“ заради аквапланинг"}
{"url": "http://www.focus-news.net/news/2017/10/07/2444005/plovdiv-patnite-nastilki-na-teritoriyata-na-grada-i-oblastta-sa-mokri-i-hlazgavi-visoka-e-opasnostta-ot-obrazuvane-na-svlachishta-v-planinskite-rayoni.html", "text": "Пътните настилки на територията на Пловдивска област са мокри и хлъзгави. Това каза за Радио „Фокус“ – Пловдив дежурният в Областно пътно управление. Той призова водачите да шофират със съобразена скорост, повишено внимание и да спазват необходимата дистанция. Движението по участъка на АМ „Тракия“ в областта е натоварено и допълнително усложнено заради влошените метеорологични условия. Трафикът по останалите основни направления се осъществява с нормална интензивност и без съществени затруднения. Дежурният предупреди, че заради обилните валежи от дъжд е изключително висока опасността от образуването на свлачища по пътищата в планинските райони, особено по отсечката Бачково – Нареченски бани от възловата артерия Асеновград-Смолян. Водачите трябва да бъдат особено бдителни и да не предприемат рискови маневри.\r\nПроходът Троян-Кърнаре е временно затворен за движение на моторни превозни средства над 12 тона, заради влошени метеорологични условия. В района на прохода се очакват снеголежи, като на водачите се препоръчва да преминават с подготвени за зимни условия автомобили. Все още е забранено преминаването на камиони с височина над 4 метра през тунелите по пътя Асеновград-Нареченски бани. Обходният маршрут за водачите е през пътя Кричим-Девин. Ограничено е движението на моторни превозни средства над 12 тона по пътя Поповица-Болярци, поради намален габарит на пътното платно на мост. Ограничение за движението на моторни превозни средства е наложено и в района на км 19 по пътя Първомай-Дълбок Извор. Причината е продължаващ ремонт на мост над река Чинар дере. Движението там се извършва в една лента, спрямо поставена вертикална сигнализация и светофарна уредба. Обходният маршрут е по временно изграден път през село Поройна. Срокът за ремонтните дейности е до 27 януари.\r\nНа територията на град Пловдив трафикът се осъществява с нормална интензивност. Няма струпване на автомобили по главните булеварди, както и по входно-изходните артерии на града.Преминаването през светофарните уредби се осъществява за около 3 минути. Пътните настилки са мокри и хлъзгави, което предполага повишено внимание от страна на водачите.\r\nТони МИХАЙЛОВ", "date": "2017.10.07", "title": "Пловдив: Пътните настилки на територията на града и областта са мокри и хлъзгави, висока е опасността от образуване на свлачища в планинските райони"}
{"url": "http://www.focus-news.net/news/2017/10/07/2444006/afp-indoneziyskata-politsiya-arestuva-58-dushi-pri-operatsiya-sreshtu-lgbt-sauna.html", "text": "Индонезийската полиция арестува 58 души, включително и няколко чужденци при операция срещу хомосексуалистка сауна, предава AFP. Полицията потвърди, че е предприела оперативни действия в сграда, в която има сауна и фитнес за представители на ЛГБТ общността в столицата Джакарта.\r\n„Задържахме 51 души и седем служители за предоставянето на порнографски услуги“, заяви говорител на полицията в мюсюлманската страна.  Симеон Миланов", "date": "2017.10.07", "title": "AFP: Индонезийската полиция арестува 58 души при операция срещу ЛГБТ сауна"}
{"url": "http://www.focus-news.net/news/2017/10/07/2444007/api-ogranicheno-e-dvizhenieto-prez-prohoda-petrohan-ot-selo-gintsi-do-selo-barziya-zaradi-padnali-darveta-ot-natrupaniya-po-tyah-mokar-snyag.html", "text": "Ограничено е движението за всички видове моторни средства през прохода \"Петрохан\", от село Гинци до село Бързия. Това съобщиха от пресцентъра на Агенция \"Пътна инфраструктура\". В участъка са паднали дървета от натрупания по тях мокър сняг. Обходният маршрут е през Искърското дефиле. Целта на предприетото ограничение е опазване живота и здравето на пътуващите и безопасност на движението. Необходимо е шофьорите да карат внимателно и със съобразена скорост.", "date": "2017.10.07", "title": "АПИ: Ограничено е движението през прохода \"Петрохан\", от село Гинци до село Бързия, заради паднали дървета от натрупания по тях мокър сняг"}
{"url": "http://www.focus-news.net/news/2017/10/07/2444008/daily-express-frenskiyat-finansov-ministar-zayavi-che-protivopostavyaneto-na-separatistkite-dvizheniya-e-vazhno-za-zasilvanetona-es.html", "text": "Френският финансов министър Бруно льо Мер заяви, че решението да се победи каталонското движение за независимост е нужно, за да се „засили“ Европейския съюз“, предава Daily  Express.\r\n„Сепаратизмът е силен, когато Европа не се движи напред. Ако се движим напред, както и ако можем да обясним на хората, че това, което правим е за подобряването на техните лични ситуации, тогава ще сложим край на сепаратизма“, заяви той. Симеон Миланов", "date": "2017.10.07", "title": "Daily Express: Френският финансов министър заяви, че противопоставянето на сепаратистките движения е важно за „засилването“на ЕС"}
{"url": "http://www.focus-news.net/news/2017/10/07/2444009/aa-liderat-na-turskite-natsionalisti-podkrepya-operatsiyata-v-idlib.html", "text": "Лидерът на турската партия „Националистическо движение“ подкрепи позицията на президента Реджеп Тайип Ердоган за операцията в сирийската провинция Идлиб, предава Anadolu Agency .\r\nВ изявление пред медиите Девлет Бахчели заяви, че „Националистическото движение застава рамо до рамо с президента, докато той продължава да създава трайни политики, а антитерористичните усилия не се компрометират“.\r\n„Видно е, че има последователност в президентската политика за Сирия и Ирак. Разбираемо е, че когато времето дойде, всички възможни усилия трябва да се положат“, добави той. Симеон Миланов", "date": "2017.10.07", "title": "AA: Лидерът на турските националисти подкрепя операцията в Идлиб"}
{"url": "http://www.focus-news.net/news/2017/10/07/2444010/sofiya-vazstanoveno-e-dvizhenieto-po-pat-ii-62-samokov-dupnitsa-do-s-klisura.html", "text": "Възстановено е движението по път II-62 Самоков - Дупница до с. Клисура. Това съобщиха от пресцентъра на Агенция \"Пътна инфраструктура\".", "date": "2017.10.07", "title": "София: Възстановено е движението по път II-62 Самоков - Дупница до с. Клисура"}
{"url": "http://www.focus-news.net/news/2017/10/07/2444011/reuters-iranskiyat-prezident-zayavi-che-donald-tramp-ne-mozhe-da-podkopava-yadrenoto-sporazumenie.html", "text": "Иранският президент Хасан Роухани защити ядреното споразумение със западните сили, и добави, че Доналд Тръмп не може да го подкопава, предава Reuters.\r\n„В ядрените преговори и споразумението ние достигнахме до въпроси и ползи, които не могат да се променят. Никой не може да ги върне обратно, нито господин Тръмп, нито друг“, заяви Роухани.\r\n„Дори още 10 Тръмповци да бъдат създадени в света, тези неща не могат да се променят“, каза иранският президент.\r\n„Ако Америка извърши някакви нарушения днес, целият свят ще я осъди. Няма да осъдят Иран“, добави той. Симеон Миланов", "date": "2017.10.07", "title": "Reuters: Иранският президент заяви, че Доналд Тръмп не може да подкопава ядреното споразумение"}
{"url": "http://www.focus-news.net/news/2017/10/07/2444012/chastichni-mestni-izbori-2017-g-spokoyno-e-preminal-denyat-za-razmisal-v-selo-skalak-obshtina-ruen-oblast-burgas.html", "text": "Спокойно е преминал денят за размисъл в село Скалак, Община Руен, област Бургас, съобщи за Радио „Фокус“ Тодор Тодоров, председател на Общинската избирателна комисия - Руен. Не са постъпвали жалби или сигнали от граждани за нарушения на Изборния кодекс. Сградата, където ще се провеждат изборите, е затворена и запечатана.\r\nУтре 652-ма души могат да упражнят правото си на вот в селото. Има една избирателна секция. Изборният ден ще започне в 7.00 часа и ще продължи до 20.00 часа. До избори се стигна след смъртта на стария кмет Осман Смаил Мехмед. За поста е издигнат един кандидат.\r\nМария РУСЕВА", "date": "2017.10.07", "title": "Частични местни избори 2017 г.: Спокойно е преминал денят за размисъл в село Скалак, община Руен, област Бургас"}
{"url": "http://www.focus-news.net/news/2017/10/07/2444013/lyubomir-ukalski-op-chistota-kyustendil-dobre-osveteni-sa-rayonite-okolo-uchilishtata-i-detskite-gradini-v-grada.html", "text": "Постигната е добра осветеност в районите около училищата и детските градини в Кюстендил. Това каза пред Радио „Фокус” – Кюстендил Любомир Укалски, началник на звено „Улично осветление” към Общинско предприятие „Чистота“ – Кюстендил. „Във връзка с началото на учебната година наблегнахме да се оправи осветлението пред училищата. Сега е и месецът, в който се сменя часът, а при тази смяна се обърква тъмната със светлата част на денонощието и светенето на лампите. В тази връзка нашата цел е децата да отиват и да се връщат от училище по осветени улици”, каза Любомир Укалски. По думите му се обръща внимание и на осветеността около пешеходните пътеки на улиците.\r\nВенцеслав ИЛЧЕВ", "date": "2017.10.07", "title": "Любомир Укалски, ОП „Чистота“ – Кюстендил: Добре осветени са районите около училищата и детските градини в града"}
{"url": "http://www.focus-news.net/news/2017/10/07/2444014/afp-politsiyata-v-london-arestuva-mazh-sled-sblasak-pri-koyto-ima-postradali-peshehodtsi.html", "text": "Британската полиция заяви, че е арестувала мъж близо до Музея за естествена история в Лондон, след като е получила информация за сблъсък, при който са били ранени пешеходци, предава AFP.\r\nГоворител на музеия каза, че е имало автомобилен сблъсък с пешеходци пред входа на Изложбения път. Очевидци заявиха, че на място е пристигнала въоръжена полиция. Симеон Миланов", "date": "2017.10.07", "title": "AFP: Полицията в Лондон арестува мъж след сблъсък, при който има пострадали пешеходци"}
{"url": "http://www.focus-news.net/news/2017/10/07/2444015/plovdiv-strategiyata-za-razvitie-na-obrazovanieto-v-obshtinata-za-perioda-2017-2022-g-e-nominirana-v-konkursa-novatori-v-obrazovanieto.html", "text": "Стратегията за развитие на образованието в Община Пловдив за периода 2017-2022 г. е номинирана в категория „Обучения“ в конкурса „Новатори в образованието“.  Това съобщиха за Радио „Фокус” Пловдив от отдел „Образование” в Общината.\r\nОсвен журито с председател доц. д-р Наталия Футекова – основател на ERP Academy, публиката също ще има възможност да избере един от кандидатите във всички категории, който ще получи „Награда на публиката“. Гласуването за нея е във Фейсбук страницата на класацията.\r\nПрез 2017 г. Община Пловдив разработи нова Стратегията за развитие на образованието в общината за периода 2017-2022 г. Документът има за цел да изгради съвременна визия за образованието в Пловдив и съдържа конкретни цели, области за въздействие, приоритетни дейности и измерими индикатори за успех, които отговарят на нуждите и възможностите на местните власти, население и бизнес. Стратегията е за период от пет години – от 2017 до 2022. В нея са обхванати всички образователни нива – от детски градини, през общообразователни и професионални училища, до университети. Заложените мерки за всеки един от етапите на образование се допълват в изграждането на цялостна визия за развитие на образованието в Пловдив.\r\nКрайна цел на стратегията е всеки млад човек в града да е усвоил на основно ниво ключовите компетенции за успех в ХХI век. А дългосрочната визия за образованието в Пловдив е то да осигурява подкрепяща среда и възможности за развитие на потенциала на всяко дете и млад човек, така че градът да привлича, развива и задържа ефективни специалисти за индустрии и стопанства с висока добавена стойност и уникални таланти за богат и привлекателен културен и интелектуален живот.\r\nДокументът включва конкретни мерки и дейности по пет основни приоритета, осигуряване на условия за повишаване на качеството на образование и подкрепа на децата, учениците и студентите, поддържане и развиване на материалната и техническа база в училищата и детските градини, подкрепа за изграждането на ключови педагогически кадри, кариерна ориентация и подготовка за професионална реализация на учениците и студентите, координация и ефективно сътрудничество между различните институции и заинтересовани страни в системата на образованието.\r\nВ работната група по стратегията участваха активно зам.-кметът Стефан Стоянов, експерти от местната администрация, директори, учители, университетски преподаватели, представители на местния бизнес и неправителствения сектор. Основен партньор на Община Пловдив в създаването на стратегията е и фондация “Заедно в час”. Стратегията в нейния обхват, конкретика на предложените мерки и включени заинтересовани лица до момента е единствен подобен пример в България.\r\nВ допълнение Община Пловдив реализира редица други успешни практики в образованието на регионално ниво като въвеждане на “Монтесори педагогика” в детските градини, осигуряване на подкрепа за иновативните училища, техническа помощ на учебния процес и на бакалавърска програма “Софтуерно инженерство”, дигитализация на общинските училища и др.\r\nЦветана ТОНЧЕВА", "date": "2017.10.07", "title": "Пловдив: Стратегията за развитие на образованието в общината за периода 2017-2022 г. е номинирана в конкурса „Новатори в образованието“"}
{"url": "http://www.focus-news.net/news/2017/10/07/2444016/chastichni-mestni-izbori-2017-g-spokoyno-e-preminal-denyat-za-razmisal-v-selo-chukarka-obshtina-aytos-oblast-burgas.html", "text": "Спокойно е преминал денят за размисъл в село Чукарка, община Айтос, област Бургас, съобщи за Радио „Фокус“ Ивайла Гаджерукова, председател на Общинската избирателна комисия - Айтос. Не са постъпвали жалби или сигнали за неправомерна изборна агитация.\r\nИзборният ден ще започне утре в 07.00 часа и ще приключи в 20.00 часа. 482-ма са гласоподавателите в населеното място, които могат да упражнят правото си на вот в една избирателна секция.\r\nДо избори в селото се стигна, след като правомощията на предишния кмет - Джемил Хюсеин Хамид, бяха предсрочно прекратени поради неявяването му на работа.\r\nМария РУСЕВА", "date": "2017.10.07", "title": "Частични местни избори 2017 г.: Спокойно е преминал денят за размисъл в село Чукарка, община Айтос, област Бургас"}
{"url": "http://www.focus-news.net/news/2017/10/07/2444017/sofiya-vazstanoveno-e-dvizhenieto-na-am-trakiya-pri-km-59-v-posoka-plovdiv.html", "text": "Възстановено е движението на АМ \"Тракия\", при км 59, в посока Пловдив. Това съобщиха от пресцентъра на Агенция \"Пътна инфраструктура\".", "date": "2017.10.07", "title": "София: Възстановено е движението на АМ \"Тракия\", при км 59, в посока Пловдив"}
{"url": "http://www.focus-news.net/news/2017/10/07/2444019/chastichni-mestni-izbori-2017-politsiyata-poe-ohranata-v-pomeshtenieto-na-sik-v-selo-tsani-ginchevo-obshtina-nikola-kozlevo-oblast-shumen.html", "text": "Поета е охраната в помещението на СИК в село Цани Гинчево, където утре ще се проведат частични избори на кмет на кметство, съобщиха от пресцентъра на ОДМВР - Шумен. В населеното място има една секция и тя ще бъде охранявана от униформени служители. Служители на РУ- Каолиново ще следят за спокойствието на гражданите и за недопускане на нарушаване на обществения ред. Ще реагират и на подадени сигнали при нарушения на Изборния кодекс. \r\nПо време на изборите полицейските служители ще бъдат разположени вън от секциите, като няма да допускат лица с поведение, накърняващо добрите нрави, както и въоръжени и носещи предмети, опасни за живота и здравето на гражданите. При необходимост и след постъпило искане от страна на председателя на секционната избирателна комисия служителите на МВР могат да окажат съдействие за възстановяване на реда в секцията.", "date": "2017.10.07", "title": "Частични местни избори 2017: Полицията пое охраната в помещението на СИК в село Цани Гинчево, община Никола Козлево, област Шумен"}
{"url": "http://www.focus-news.net/news/2017/10/07/2444020/pregled-na-mezhdunarodnite-novini-do-18-chasa-agentsiya-fokus.html", "text": "Румънският външен министър Теодор Мелешану заяви, че след „нелегалното присъединяване“ на Крим се наблюдава натрупване на руски сили и въоръжаване в черноморския регион, който променя предишния баланс на силите в региона. Според него това натрупване не само, че е насочено срещу черноморския регион, но и срещу Средиземноморието и Близкия изток.\r\n„След нелегалното присъединяване на Крим, ние наблюдаваме натрупване на военни сили в Черно море – руско въоръжение и сили. В Черно море има баланс на силите между Русия, Турция, Румъния, България и Украйна, но това, което се случва в момента е трудно за разбиране, защото, според мен, това натрупване не е насочено единствено срещу черноморския регион. Смятам, че натрупването на руските сили е начална точка за особено присъствие в Близкия изток и в Средиземноморието“, заяви Мелешану по време на заседанието на Парламентарната асамблея на НАТО, която се провежда в Букурещ. \r\n„Затова сме и загрижени. Затова и ще искаме НАТО да се намеси повече в осигуряването на сигурността по крайбрежните държави и се надяваме това са се случи в бъдеще“, смята министърът. \r\n*** Иранският външен министър Мохамад Джавад Зариф заяви, че целта на ракетните изпитания на страната е да подобри точността им – качество, което не е необходимо, ако ракетата е проектирана да носи ядрена бойна глава.\r\n„Ракетната програма на Иран е с отбранителен характер. Иранските балистични ракети не са проектирани да носят ядрено оръжие“, посочи Зариф. „Причината, поради която продължаваме да  ги изпитваме, е да подобрим точността им. Ако ракетата е проектирана да носи ядрена бойна глава, тя не се нуждае от точност. Единствено се нуждае  от обхват, защото където и да удари, тя създава необходимото въздържане.  Обхватът на ядрената ракета е важен, но точността не толкова много“, посочи той.\r\n„Иран се фокусира върху подобряването на точността, защото иска да използва тези ракети като носители на конвенционални бойни глави. Няма да се съгласим да ограничим отбранителните си възможности, поради това, че САЩ изпращат много оръжие в региона ни“, добави Зариф.\r\n***  Германският канцлер Ангела Меркел и председателят на Европейската комисия Жан Клод Юнкер са обсъдили кризата в Каталония по време на телефонен разговор. Разговорът сигнализира, че има загриженост около потенциалното обявяване на независимост следващата седмица от страна на регионалния парламент и реакцията на испанското правителство, които могат да тласнат страната в най-дълбоката ѝ политическа криза от десетилетия.\r\n„Те обсъдиха ситуацията в Испания, освен всичко останало“, посочи източник от ЕС, без да се впуска в детайли. Загрижеността нараства и сред останалите столици на ЕС заради възможното негативно влияние върху испанската икономика – четвъртата най-богата в Еврозоната. \r\n„Европейските министри на финансите, събиращи се в понеделник и във вторник на среща в Брюксел, може да обсъдят въпроса, макар и официално да не е на дневен ред“, посочи източникът от структурите на ЕС. \r\nЕК неколкократно призова каталонските и испанските лидери да открият политическо решение на въпроса.  \r\nЕвропейските лидери изразиха подкрепа на испанския министър-председател Мариано Рахой. Някои европейски страни се притесняват, че призивите за независимост на Каталония могат да разбудят подобни движения и на други места в континента. \r\n*** Сирийските бунтовници започват ключова военна операция в Идлиб с подкрепата на турските въоръжени сили. Сирийската свободна армия се готви да започне операцията скоро, а местни жители съобщават, че турските власти вече премахват части от граничната стена.\r\nОперацията е част от споразумението между Турция, Иран и Русия за ограничаване на сраженията между бунтовниците и правителството.  Бойните действия са насочени основно срещу „Тахрир ал-Шам“, която контролира голяма част от Идлиб.\r\n*** Бившият румънски президент Траян Бъсеску заяви, че Молдова и Украйна няма да влязат в ЕС в близките 20 години.\r\n„Знам, че категорично бе отказано насрочването на дата за европейската перспектива, не само на Молдова, но и на Украйна, защото това е максималната граница, до която могат да стигнат на изток Европейският съюз и НАТО. Невъзможно е да излезем от тази граница в мирно време“, заяви бившият президент на Румъния.\r\nТой не пропусна да обвини политиците, които обещават влизане в Европейския съюз, тъй като според него те лъжат избирателите.\r\n„Най-големият проблем на политиците в Кишинев, и не само на Майя Санду, е отсъствието на мъжество“, каза той.\r\nБъсеску добави, че би искал да види политици, които казват „братя, днес преставам да ви лъжа, че можем да влезем в ЕС“.\r\nТой подчерта, че все пак Молдова има шанс да влезе в съюза, за разлика от Украйна, но това може да стане чрез обединение с Румъния.\r\n***Продължава съсредоточаването на турски войски в района на ГКПП „Джелвегьозю” по повод подготовката за създаване на „зона за деескалация” в сирийския град Идлиб, който се намира на 45 километра от границата с Турция. Снощи конвой от 20 танка пристигна на влакова композиция от ж.п. гара Искендерун в околия Рейханлъ на граничната провинция Хатай. \r\nНе случайно през последния месец непрекъснато се изпращат нови подкрепления от бронирани средства и личен състав именно в тази гранична околия. Успоредно с това в граничните части се разполагат и командоси от 1-ва бригада „Командос” с постоянна дислокация в Кайсери и от 2-ра бригада „Командос” с дислокация в Болу. \r\nМиналата седмица през ГКПП „Джелвегьозю” на сирийска територия премина конвой от голям брой военни средства, натоварени с една гаубица, тежки пътни машини и медицински материали. Сред персонала  се видяха и старши офицери. Военните машини са разположени в 5-километроната „буферна зона” в Сирия.\r\nПреди две седмици екип от специалните сили със „статут на наблюдатели” премина в Сирия и установи „местата, където ще изпълняват мисия турските войски” в град Идлиб.\r\nСнощи напрежението по турско-сирийската граница допълнително се увеличи. Появиха се съобщения, че турска военна част в състав от около 500 души е достигнала до „зоната за деескалация” в Идлиб. Тази информация обаче не беше потвърдена официално.\r\n*** Ураганът „Нейт“ се приближава към бреговете на САЩ, след като доведе до смъртта на поне 28 души в Централна Америка.\r\nНю Орлиънс и други американски градове, които бяха засегнати от „Катрина“ през 2005-та година, са били предупредени от властите за опасност от ураган.\r\nПрезидентът Доналд Тръмп издаде извънредна декларация, която позволява федерална спешна помощ да бъде пращана, за да се смекчи ефекта от бурята.\r\nОт Американския национален център за ураганите заявиха, че ядрото на „Нейт“ се намира на 395 километра от река Мисисипи. \r\nОчаква се ураганът да удари американските брегове по-късно през деня.\r\n*** Десетки хиляди граждани се събраха на демонстрации в Мадрид и Барселона, преди очакваното обявяване на каталонска независимост. Много от демонстрантите се облякоха в бяло и призоваха за преговори между испанските власти и каталонското правителство.\r\nВ близо 50 испански града бяха свикани протести в подкрепа на диалога между Мадрид и Барселона.\r\nМеждувременно протестиращи в Барселона скандираха „нека говорим“ на каталонски.\r\nВ Мадрид се събра и друга огромна демонстрация, на която се явиха хиляди граждани с испански знамена, които скандираха „да живее Испания“ и „да живее Каталония“.\r\n***Британската полиция заяви, че е арестувала мъж близо до Музея за естествена история в Лондон, след като е получила информация за сблъсък, при който са били ранени пешеходци.\r\nГоворител на музеия каза, че е имало автомобилен сблъсък с пешеходци пред входа на Изложбения път. Очевидци заявиха, че на място е пристигнала въоръжена полиция.", "date": "2017.10.07", "title": "Преглед на международните новини до 18 часа (Агенция „Фокус“)"}
{"url": "http://www.focus-news.net/news/2017/10/07/2444021/blagoevgrad-razchisteni-sa-padnali-kamani-v-rayona-na-kresnenskoto-defile-i-visokoplaninskiya-prohod-papaz-chair.html", "text": "Разчистени са паднали камъни в района на Кресненското дефиле и високопланинския проход „Папаз чаир“. Това каза за Радио „Фокус“- Пирин дежурният служител в Областно пътно управление - Благоевград. Мокри и хлъзгави са пътните настилки в цялата област, но до този момент по високите части няма превалявания от сняг. Само в лявата лента се извършва движението по третокласен път – 198 Гоце Делчев-Катунци-Петрич при км 38+380, в село Горно Спанчево. Причината е разрушена подпорна стена с дължина 15 метра, заради която дясното платно за движение е подкопано. Движението е урегулирано с необходимите пътни знаци до края на месец октомври. Едното платно за движение е деформирано поради активизирало се свлачище и преминаването се извършва само в едната лента на пътя между селата Блатска и Абланица, при км 7+700.\r\nЛора КАЛЧЕВА", "date": "2017.10.07", "title": "Благоевград: Разчистени са паднали камъни в района на Кресненското дефиле и високопланинския проход „Папаз чаир“"}
{"url": "http://www.focus-news.net/news/2017/10/07/2444022/fars-kyurdski-i-regionalni-medii-tvardyat-che-turskata-operatsiya-v-idlib-e-nasochena-sreshtu-siriyskite-demokratichni-sili.html", "text": "Турската армия и свързаните с нея въоръжени групи в Сирия, са дискутирали начините за изтласкване на подкрепяните от САЩ „Сирийски демократични сили“, пише иранската информационна агенция FARS, позовавайки се на регионални кюрдски медии.\r\nРегионални медии близки до различни групировки твърдят, че офицери от турския Генерален щаб и местни организации са се срещнали в ал-Баб, за да обсъдят възможностите за съвместна операция срещу „Сирийските демократични сили“.\r\nСпоред местни източници, командирите на групировките „Султан Морад Ферка“, „ал-Хамза Ферка“, „Лива ал-Моатасем“ и „ал-Шамиех Фронт“ са участвали в срещата, чиято цел е била начертаването на план за превземането на Тал Рифат и други населени места.\r\nКюрдскоезично издание съобщава, че още в средата на август турските сили за сигурност са започнали артилерийски бараж и ракетни удари срещу селищата Кастал, Джанду, Бафлунет и Маримин в провинция Африн в отговор, на което СДС започва контраофанзива в ал-Шахба. Симеон Миланов", "date": "2017.10.07", "title": "FARS: Кюрдски и регионални медии твърдят, че турската операция в Идлиб е насочена срещу „Сирийските демократични сили“"}
{"url": "http://www.focus-news.net/news/2017/10/07/2444023/gd-granichna-politsiya-2-kilometrova-kolona-ot-tovarni-avtomobili-se-e-obrazuvala-na-gkpp-kapitan-andreevo-na-izhod.html", "text": "На българо-турската граница на ГКПП \"Капитан Андреево\" има 2 км колона от товарни автомобили на изход, на ГКПП \"Лесово\" колоната е 1 км. Това съобщиха от пресцентъра на ГД \"Гранична полиция\". На българо-румънската граница на ГКПП \"Дунав мост - Видин\" има по 1 км колони от товарни автомобили и в двете посоки. На българо-сръбската граница на ГКПП \"Калотина\" трафикът е интензивен от товарни автомобили и автобуси на изход.\r\nНа българо-македонската и на българо-гръцката граница трафикът е нормален на всички гранични контролно-пропускателни пунктове.\r\nФериботът Оряхово-Бекет работи само през деня, поради ниското ниво на река Дунав.", "date": "2017.10.07", "title": "ГД \"Гранична полиция\": 2-километрова колона от товарни автомобили се е образувала на ГКПП \"Капитан Андреево\", на изход"}
{"url": "http://www.focus-news.net/news/2017/10/07/2444024/reuters-shveytsarskata-politsiya-zastrelya-bezhanets-koyto-e-napadnal-s-nozh-drugi-tarseshti-ubezhishte.html", "text": "Бежанец на 38 години от Шри Ланка бе застрелян и убит от швейцарската полиция, след като нападна други двама търсещи убежище, предава Reuters .\r\nПолицията в градчето Брисаго, което се намира в кантона Тицино заяви, че е била извикана в бежански център по сигнал за насилие.\r\nПолицаите са ескортирали двама бежанци в сградата, където те са били нападнати от трети с нож.\r\n„За да гарантират сигурността на всички присъстващи, от кантонната полиция са застреляли и ранили агресора“, заявиха властите. По-късно мъжът е починал от раните си. Симеон Миланов", "date": "2017.10.07", "title": "Reuters: Швейцарската полиция застреля бежанец, който е нападнал с нож други търсещи убежище"}
{"url": "http://www.focus-news.net/news/2017/10/07/2444025/dobromir-ganev-ns-nedvizhimi-imoti-turizmat-e-predpostavka-za-badeshti-pokupki-na-imoti-ot-chuzhdestranni-grazhdani-posetili-balgariya.html", "text": "Туризмът е предпоставка за бъдещи покупки на имоти от чуждестранни граждани, посетили България. Това каза в интервю за Радио „Фокус“ – Варна Добромир Ганев, заместник-председател на Управителния съвет на Национално сдружение „Недвижими имоти“. „Летният сезон беше характерен с много добър туристически резултат. Отчете се ръст на туристите, а туризмът винаги е свързан с възможността от бъдещи покупки от чуждестранни граждани, посетили България. Това е позитивна новина от летния сезон“, заяви Добромир Ганев. Очакванията на бранша по отношение на пазара на недвижими имоти остават непроменени, коментира Добромир Ганев. „Сделките във Варна тази година ще бъдат повече спрямо миналата година. Може да не е с много, но тази тенденция ще продължи. Що се отнася до цените – те винаги трябва да бъдат разглеждани много индивидуално. Всеки един имот във всеки един район има съвсем конкретна индивидуална цена и когато говорим за средни стойности или за тяхното увеличаване, гражданите и собствениците на имоти трябва да знаят, че това са усреднени стойности. Трябва винаги да се прави много точна оценка за стартовата, началната офертна стойност, на която ще бъде обявен даден имот“, отбеляза Добромир Ганев.\r\nМарияна ВАЛЕНТИНОВА", "date": "2017.10.07", "title": "Добромир Ганев, НС „Недвижими имоти“: Туризмът е предпоставка за бъдещи покупки на имоти от чуждестранни граждани, посетили България"}
{"url": "http://www.focus-news.net/news/2017/10/07/2444026/plovdiv-s-470-po-malko-sa-novorodenite-v-oblastta-za-devetmesechieto-v-sravnenie-sas-sashtiya-period-na-2016-godina.html", "text": "С 470 по-малко са новородените в Пловдивска област от началото на годината до края на септември в сравнение със същия период на 2016-та година. Това сочи справка в Информационната система на ражданията на Министерство на здравеопазването. От 1 януари до 30 септември в Пловдивско са се родили общо 4686 бебета срещу 5156 за същия отчетен период на 2016 година. Данните са категорични, че раждаемостта в Пловдивска област намалява, но не драстично. До този момент на 2017 година областта е на второ място в България по брой на новородени.\r\nПрез месец януари 2017-та на територията на областта са се родили общо 541 бебета, през февруари има 486 новородени, през март – 519, през април – 475, през май – 490, през месец юни – общо 482 бебета, през месец юли – 560, през август – общо 516, а през септември – 440 бебета. От началото на годината до 6 октомври новородените са общо 4762.", "date": "2017.10.07", "title": "Пловдив: С 470 по-малко са новородените в областта за деветмесечието в сравнение със същия период на 2016 година"}
{"url": "http://www.focus-news.net/news/2017/10/07/2444027/aa-turtsiya-razpolaga-komandosi-po-siriyskata-granitsa-kakto-i-v-idlib.html", "text": "Турските въоръжени сили разположиха напълно екипирани отряди командоси по границата си със Сирия, като част от операцията в Идлиб, предава Anadolu Agency.\r\nТурски военни транспортни машини превозиха командоси от няколко дивизии близо до южните граници на провинция Хатай.\r\nЧасти на турските въоръжени сили известни като „ТСК“ ще бъдат позиционирани в рамките на зоната за деескалация на Идлиб.\r\nЗадачата им ще бъде да подсигурят примирието между сирийското правителство и местните военни елементи. За тази цел бойците от „ТСК“ ще създадат контролно-пропусквателни и наблюдателни пунктове.\r\nОбявените по-рано днес от президента Ердоган оперативни мероприятия в Идлиб, са част от сключеното в Астана споразумение между Русия, Турция, Иран, правителството на Асад и някои бунтовнически групи. Симеон Миланов", "date": "2017.10.07", "title": "AA: Турция разполага командоси по сирийската граница, както и в Идлиб"}
{"url": "http://www.focus-news.net/news/2017/10/07/2444028/veliko-tarnovo-nad-30-ot-mladezhite-koito-kandidatstvat-za-kursanti-v-natsionalniya-voenen-universitet-vasil-levski-ne-preminavat-meditsinskite-pregledi.html", "text": "Над 30 % от младежите, които кандидатстват за курсанти в Националния военен университет „Васил Левски“, не преминават медицинските прегледи. Това каза за Радио „Фокус“ – Велико Търново началникът на учебното заведение бриг. ген. Пламен Богданов. По думите му това е тенденция, която не само се запазва, но се и увеличава в последните години. До сега процентът на неиздържалите медицински преглед е бил между 20 и 25%. Той припомни, че от настоящата година е увеличен броят на местата за курсанти, като причината за това е липсата на кадри в системата на отбраната. Това налага и наемането на нови преподаватели, но специален бюджет за това няма. „Ние всяка година откриваме поне по една нова програма. Тази година имаме нова магистърска програма „Защита на населението и инфраструктурата“, която е в професионално направление Общо инженерство. Другата ни нова магистърска програма, по която започваме обучение от тази година – това е „Човешки ресурси и връзки с обществеността в сигурността и отбраната“, обясни началникът на НВУ. Той уточни, че най-предпочитаните направления са Национална сигурност, Военно дело, както и природните науки, Администрация и Икономика.\r\nЛуиза ТРАНЧЕВА", "date": "2017.10.07", "title": "Велико Търново: Над 30 % от младежите, които кандидатстват за курсанти в Националния военен университет „Васил Левски“, не преминават медицинските прегледи"}
{"url": "http://www.focus-news.net/news/2017/10/07/2444029/tass-nyakolko-dushi-sa-zaginali-pri-napadenie-sreshtu-edna-ot-kralskite-rezidentsii-na-sauditska-arabiya.html", "text": "Арабски медии съобщават, че е имало опит за въоръжено нападение срещу саудитския кралски дворец Дар ес Салам, предава ТАСС . Според местни източници в кралството, в резиденцията е имало сражение в резултат, на което са загинали няколко души от силите за сигурност, както и нападателите.\r\nНяма официални изявления и коментари от правителството в Риад.\r\nПосолството на САЩ в Саудитска Арабия предупреди гражданите си там, да „съблюдават мерките за сигурност и да проявяват крайна внимателност в района на двореца Дар ес Салам“. Симеон Миланов", "date": "2017.10.07", "title": "ТАСС: Няколко души са загинали при нападение срещу една от кралските резиденции на Саудитска Арабия"}
{"url": "http://www.focus-news.net/news/2017/10/07/2444030/d-r-donka-disheva-spetsialist-rehabilitator-vazpalitelnite-zabolyavaniya-se-obostryat-s-nastapvaneto-na-studenite-mesetsi.html", "text": "Възпалителните заболявания се обострят с настъпването на студените месеци и влошаване на времето. Това каза за Радио „Фокус“ – Пирин  д-р Донка Дишева, специалист по физикална и рехабилитационна медицина. По думите й става въпрос за дископатии и всички ставни заболявания. „До скоро се смяташе, че остеопорозата не боли, обаче сега идват пациенти, които казват, че имат болки например по гръбначния стълб. Най-новите изследвания сочат, че при остеопоразата също има болки. Това е един защитен симптом. Появи ли се болка, това означава декомпенсация на организма и човекът при всички положения трябва да вземе мерки“, добави д-р Донка Дишева.\r\nЛора КАЛЧЕВА", "date": "2017.10.07", "title": "Д-р Донка Дишева, специалист-рехабилитатор: Възпалителните заболявания се обострят с настъпването на студените месеци"}
{"url": "http://www.focus-news.net/news/2017/10/07/2444031/nimh-prez-noshtta-vremeto-nad-stranata-shte-se-zadarzhi-oblachno-a-v-rayonite-s-nadmorska-visochina-nad-600-metra-dazhdat-shte-preminava-v-snyag.html", "text": "През нощта времето над страната ще се задържи облачно и дъждовно. Най-значителни ще са валежите в Североизточна България. В районите с надморска височина над 600 метра, дъждът ще преминава в сняг. Такава е прогнозата за времето Националния институт по метеорология и хидрология, съобщи за Агенция „Фокус“ дежурният синоптик Христо Христов. Ще духа до умерен, в източната половина от страната и по долината на Струма временно силен север-северозападен вятър, с който ще продължи да нахлува студен въздух. Минимални температури, предимно между 4° и 9°, по-морския бряг малко по-високи, за София 3°-4°. Утре от запад валежите ще започнат да спират, а облачността да се разкъсва. Най-късно, към края на деня, ще спре валежът в североизточните райони от страната. Ще духа умерен и силен северозападен вятър. Максимални температури между 11° и 16°, в североизточните райони по-ниски, в София около 11°. Атмосферното налягане ще бъде малко по-ниско от средното за месеца (949 hPa). През деня ще се задържи почти без промяна.\r\nНад Черноморието ще бъде предимно облачно с валежи, главно по северното крайбрежие. Ще духа силен северозападен вятър. Максимални температури на въздуха 13°-15°. Температурата на морската вода е 18°-19°. Вълнението на морето ще бъде 3-4 бала, но през деня ще отслабва.\r\nВ планините ще духа силен и бурен северозападен вятър. Снеговалежите от запад ще спират, а облачността над масивите от Западна България ще се разкъса. Максималната температура на височина 1200 метра ще е около 7°, на 2000 метра - около 1°.\r\nВ понеделник ще бъде хладно и ветровито, с променлива, често значителна облачност, но вероятността за валежи е малка. Минималните температури ще са предимно между 4° и 9°, а максималните - между 12° и 17°. Във вторник и сряда вятърът ще отслабне, в много райони и ще стихне. Сутрин ще е студено, на места в низините ще се образува мъгла или ниска слоеста облачност. Около и след обяд ще има повече слънце.", "date": "2017.10.07", "title": "НИМХ: През нощта времето над страната ще се задържи облачно, а в районите с надморска височина над 600 метра дъждът ще преминава в сняг"}
{"url": "http://www.focus-news.net/news/2017/10/07/2444032/saudi-gazette-blizo-120-boytsi-na-islyamska-darzhavai-60-chuzhdestranni-naemnitsi-sa-zaginali-pri-ruski-vazdushni-udari.html", "text": "Близо 120 бойци на „Ислямска държава“ и 60 чуждестранни наемници са загинали при серия от руски въздушни удари за последните 24 часа, заявиха от Министерството на отбраната на Русия, цитирани от Saudi Gazette.\r\n„Команден пункт на терористите и до 80 бойци, включително деветима от Северен Кавказ, бяха елиминирани в областта на Маяден“, заявиха от Москва. Още 40 бойци на терористичната групировка са неутрализирани около град Албу Камал.\r\nВ резултат на въздушните удари повече от 60 чуждестранни наемници от бившия Съветски съюз, Тунис и Египет, са убити южно от Дейр ез Зор.\r\nОт руското министерство казаха, че голям брой „чуждестранни наемници“ пристиган в Албу Камал от Ирак. \r\nАгенция „Фокус“ припомня, че Маяден е един от последните бастиони на „Ислямска държава“ в Сирия. Градът се намира в богатата на петролни залежи провинция Дейр ез Зор. Този пункт се смята за „военната столица“ на „Ислямска държава“ в Сирия. Симеон Миланов", "date": "2017.10.07", "title": "Saudi Gazette: Близо 120 бойци на „Ислямска държава“и 60 чуждестранни наемници са загинали при руски въздушни удари"}
{"url": "http://www.focus-news.net/news/2017/10/07/2444033/afp-hilyadi-polski-katolitsi-formiraha-choveshki-verigi-po-granitsite-za-da-uchastvat-v-moleben-za-spasenie-ot-islyamizatsiyata.html", "text": "Хиляди полски католици формираха човешки вериги по границите на страната, участвайки в молебен за „спасение на Полша и света от ислямизацията“, предава AFP .\r\nДемонстрантите призоваха Божията защита срещу заплахите, които застрашават Европа и Полша. От местната епископия подчертаха, че мероприятието е чисто религиозна инициатива.\r\nЦелта бе да се формират възможно най-много молитвени пунктове по 3511-те километра граници на Полша с Германия, Чехия, Словакия, Украйна, Беларус, Литва, Русия и Балтийско море.\r\nКъм мероприятието се присъединиха риболовни кораби, каяци и платноходки, които формираха вериги по полските реки и брегове. \r\nАрхиепископът на Краков призова миряните да се молят за „другите европейски нации, за да разберат те, че е нужно да се върнат към християнските корени, та да може Европа да си остане Европа“.\r\nДнешната дата бе избрана целенасочена, за да съвпада с католическия празник на Нашата дама на молитвената броеница, на която се отбелязва победата на християнските сили срещу османците при Лепанто през 1571-ва година.\r\n„Полша е в опасност. Трябва да защитим семействата, домовете и страната си от всякакви заплахи, включително и дехристиянизацията на нашето общество, която либералите от ЕС ни налагат“, заяви Марцин Дубовски, който е един от организаторите на мероприятието.\r\nВ акцията взеха участие 22 гранични диоцеза на Католическата църква. Миряни в над 200 църкви се събраха, за да чуят проповеди на духовниците от тези диоцези против \"ислямизацията\" и мигрантската криза. Симеон Миланов", "date": "2017.10.07", "title": "AFP: Хиляди полски католици формираха човешки вериги по границите, за да участват в молебен за спасение от „ислямизацията“"}
{"url": "http://www.focus-news.net/news/2017/10/07/2444034/na-8-oktomvri-predsedatelyat-na-us-na-api-inzh-doncho-atanasov-shte-dade-brifing-na-troyanskiya-prohod.html", "text": "Утре  - 8 октомври, в 8.00 часа председателят на Управителния съвет на Агенция \"Пътна инфраструктура\" инж. Дончо Атанасов ще даде брифинг за актуалната пътна обстановка, съобщиха от пресцентъра на Агенция „Пътна инфраструктура“.  Инж. Атанасов е на инспекция на пътноподдържащите фирми по старопланинските проходи и утре сутрин ще бъде в района  на Троянския.\r\nАПИ отново призовава шофьорите да не тръгват на път с летни гуми към високопланинските проходи. По високите части вали сняг.\r\nЗа неограничено време  е спряно движението за всички видове моторни средства през прохода \"Петрохан\", от село Гинци до село Бързия. В участъка са паднали дървета от натрупания по тях мокър сняг. Обходният маршрут е през Искърското дефиле. Целта на предприетото ограничение е опазване живота и здравето на пътуващите и безопасност на движението. Необходимо е шофьорите да карат внимателно и със съобразена скорост.\r\nВсички граждани и транспортни фирми могат да получават информация за актуалната пътна обстановка от безплатното мобилно приложение LIMA, от интернет страницата на АПИ – www.api.bg, lima.api.bg, както и по всяко време от денонощието на тел. 0700 130 20 в АПИ. В агенцията целогодишно при 24-часов режим работи Ситуационен център, който събира и обобщава данните за състоянието по републиканските пътища.", "date": "2017.10.07", "title": "На 8 октомври председателят на УС на АПИ инж. Дончо Атанасов ще даде брифинг на Троянския проход"}
{"url": "http://www.focus-news.net/news/2017/10/07/2444035/plovdiv-etnografskiyat-muzey-shte-bade-domakin-na-petata-natsionalna-sreshta-sahranyavane-na-natsionalnata-identichnost-i-muzeite-v-balgariya-kato-chast-ot-ustoychivoto-razvitie.html", "text": "Етнографският музей в Пловдив ще бъде домакин на Петата национална среща „Съхраняване на националната идентичност и музеите в България като част от устойчивото развитие“ с основна подтема „Приятелите на музея“. Това съобщиха за Радио „Фокус“ – Пловдив от ръководството на културната институция. Срещата ще се проведе в рамките на 3 дни – на 11, 12 и 13 октомври, като откриването ще се състои на 11-ти от 14.00 часа в Дома на културата „Борис Христов“. Акцент на срещата ще бъдат въпросите „защо“ и „как“ музеите в България и по света са успешни, когато стават приятели със своята публика и помежду си, как това може да се доразвива и обогатява и кои са основните принципи и примери за изграждане на музейните приятелства.\r\nСъбитието е част от инициативите по повод 100 години от създаването на Регионалния етнографски музей – Пловдив, 60 години от създаването на Националния политехнически музей и 80 години от създаването на Национален музей „Васил Левски“ в Карлово. „И трите музея имат своите забележителни истории от създаването си до днес. Независимо, че са различни, по тематика и обхват, цели, публики и приоритети, те са доказателство, че успехите в музейната професия се дължат на загрижеността и отдадеността към културното наследство, на упорития труд, и надграждане постиженията на колегията в полза на обществото“, заявиха от ръководството на Етнографския музей в Пловдив.\r\nПо време на срещата ще бъдат представени повече от 35 презентации по темата „Приятелите на музея“, а в дискусиите участие ще вземат и много гости от сходни и партниращи институции. Музеите-юбиляри ще имат възможността да запознаят участниците с поуките от своя опит, а в свободните минути участниците ще могат да обменят полезни идеи и да подготвят следващите си приятелски начинания и проекти.\r\nОрганизатори на срещата са Министерство на културата – дирекция „Културно наследство, музеи и изобразителни изкуства“, Община Пловдив, и Регионалният етнографски музей. Партньори на събитието са Община Асеновград и Исторически музей – Асеновград.\r\nТони МИХАЙЛОВ", "date": "2017.10.07", "title": "Пловдив: Етнографският музей ще бъде домакин на Петата национална среща „Съхраняване на националната идентичност и музеите в България като част от устойчивото развитие“"}
{"url": "http://www.focus-news.net/news/2017/10/07/2444036/reuters-britanskata-politsiya-ne-izklyuchva-intsidentat-v-london-da-e-bil-s-teroristichen-harakter.html", "text": "Британската полиция заяви, че не изключва възможността инцидентът, при който автомобил блъсна пешеходци пред Музея за естествена история да е с терористичен характер, предава Reuters.\r\nГоворител на полицията в Лондон каза, че антитерористични полицаи и специалисти се опитват да оценят инцидента, но все още не са стигнали до заключение относно обстоятелствата. \r\nПо-рано властите отрекоха това да е терористичен атентат. Симеон Миланов", "date": "2017.10.07", "title": "Reuters: Британската полиция не изключва инцидентът в Лондон да е бил с терористичен характер"}
{"url": "http://www.focus-news.net/news/2017/10/07/2444037/galena-radoslavova-rim-razgrad-za-peta-poredna-godina-be-prouchvan-terenat-v-blizost-do-severnata-krepostna-stena-na-abritus.html", "text": "За пета поредна година бе проучван теренът в близост до северната крепостна стена на „Абритус“. Това каза пред Радио „Фокус“- Шумен Галена Радославова от Регионален исторически музей – Разград, ръководител на разкопките. От 2013 до 2016 година в участъка са разкрити части от жилищни сгради, развиващи се в южна посока, а през настоящия сезон е работено по премахването на контролно ребро,  с дължина 7,50 м и ширина от 1,80 до 2,20 м. Окончателно са изяснени архитектурните планове на две от помещенията  – 2 и 3, като номерацията е по реда на откриването им. „Те са от сграда, развиваща се на изток, стените им са изградени от ломени камъни на калова спойка и надстроени с кирпичени стени, с размерите на едното помещение приблизително около 7 м на 4 м“, каза Радославова. Открита е фрагментирана битова керамика, основно амфори, кухненска и трапезна керамика, керамична тежест за стан,  фибули, оловна тежест, бронзови монети  от император  Констанций ІІ до император Зенон.  Сградата се датира във втората половина на IV до 80-те години на V век. Радославова обясни, че през 80-те години на V век сградата, на която принадлежат двете  помещения, е била опожарена и разрушена, а върху нея са вкопани основите на друга сграда, чийто южен зид е проучен. Той е с дължина 13,80 метра. Откритите археологически находки – фрагментирана битова керамика, предимно амфори с характерната украса за периода – дълбоко врязани хоризонтално, леко вълнообразни линии, гърнета и бронзови монети на император Юстин II със съпругата му София, датират обитаването на сградата, с проучен южен зид,  в VІ век, а разрушаването й – през 80-те години на същото столетие, когато загива и късноатничния град.\r\nИвелина ИВАНОВА", "date": "2017.10.07", "title": "Галена Радославова, РИМ – Разград: За пета поредна година бе проучван теренът в близост до северната крепостна стена на „Абритус“"}
{"url": "http://www.focus-news.net/news/2017/10/07/2444038/sportnik-kirios-se-klasira-za-finala-v-pekin-sled-kato-pobedi-aleksandar-zverev-s-63-75.html", "text": "Австралиецът Ник Кириос, който бе поставен под номер 8, победи втория в схемата Александър Зверев от Германия с 6:3, 7:5. С победата си Кириос се класира за финала на турнира в Пекин. Там той ще се изправи срещу водача в схемата Рафаел Надал, който победи Григор Димитров с 6:3, 4:6, 6:1.", "date": "2017.10.07", "title": "Спорт:Ник Кириос се класира за финала в Пекин, след като победи Александър Зверев с 6:3, 7:5"}
{"url": "http://www.focus-news.net/news/2017/10/07/2444039/predstoyashti-sabitiya-v-stranata-za-8-oktomvri-agentsiya-fokus.html", "text": "***\r\nОт 11.00 часа, в централата на ПП ГЕРБ (пл. \"България\"1, НДК Административна сграда, ет. 17) Председателят на Парламентарната група на ГЕРБ и зам.-председател на партията Цветан Цветанов, вицепремиерът Томислав Дончев и министърът на финансите Владислав Горанов ще дадат пресконференция. \r\n***\r\nМежду 11.00 и 17.00 часа, в столичното Ларго (античен комплекс „Сердика“ в подлеза на метростанция “Сердика”) Ability Fest Sofia 2017 ще се разгърне като празник на уменията и различията. \r\n***\r\nОт 18.00 часа в Богословския факултет на Софийския университет „Св. Климент Охридски“ Известният гръцки теолог проф. Николаос Лудовикос ще изнесе беседа. \r\n***\r\nОт 18.30 часа в столичния клуб „ Студио 5“ народният певец Димитър Аргиров ще отбележи своята 50-годишнина с концерт. \r\n***\r\nОт 11.00 часа в Държавен куклен театър „Дора Габе“ ще се проведе спектакълът „Забързана приказка“. \r\n***\r\nОт 09.00 часа Константийският епископ Яков ще оглави архиерейска света Литургия в катедрален храм „Успение на Пресвета Богородица“. \r\n***\r\nОт 10.00 часа, на паркинга на завода на LIEBHERR в зона „Марица“, част от ТИЗ,   200 бегачи от 50 отбора се включват в най-голямото фирмено състезание - Business Run, което ще се проведе за първи път в Пловдив.\r\n***\r\nОт 10.00 часа на Гребния канал в Пловдив Общината организира отбелязване на Световния ден на ходенето пеша. Мероприятието цели да насърчи гражданите към активен и здравословен начин на живот.\r\n***\r\nОт 11.00 часа ще се открие изложбата с избрани фотографии от биенале „Фодар”- 2017 „Факт, фикция, истина”  на втория етаж в къщата с постоянна експозиция на художник Енчо Пиронков (ул. „Васил Кънчев”№ 1 в Стария град ).\r\n***\r\nОт 17.30 часа в парк „Пети октомври“ ще се проведе общоградската инициатива „Хора за хората“.", "date": "2017.10.07", "title": "Предстоящи събития в страната за 8 октомври (Агенция „Фокус“)"}
{"url": "http://www.focus-news.net/news/2017/10/07/2444040/plovdiv-na-10-oktomvri-se-zatvarya-za-dvizhenie-uchastak-ot-bul-vasil-aprilov-pet-avtobusni-linii-shte-se-dvizhat-s-promeneni-marshruti.html", "text": "На 10 октомври се затваря за движение участък от бул. „Васил Априлов“ в Пловдив, пет автобусни линии ще се движат с променени маршрути. Това съобщиха за Радио „Фокус“ – Пловдив от ръководството на ОП „Организация и контрол на транспорта“. Причината е изграждането на топлопровод. Ограничението влиза в сила от 08.00 часа на 10 октомври и ще продължи до 17.00 часа на 31 октомври. За движение ще бъдат затворени двете платна на бул. „Васил Априлов“, в участъка  от бул. „Шести септември“ до ул. „Генерал Данаил Николаев“. Маршрутът на автобусите по линии №10, 15, 17, 113 и 222 се променя. Призовават се водачите да подбират подходящи алтернативни маршрути за придвижване.\r\nТони МИХАЙЛОВ", "date": "2017.10.07", "title": "Пловдив: На 10 октомври се затваря за движение участък от бул. „Васил Априлов“, пет автобусни линии ще се движат с променени маршрути"}
{"url": "http://www.focus-news.net/news/2017/10/07/2444041/nimh-oranzhev-kod-za-obilni-valezhi-i-silen-vyatar-e-v-sila-za-6-oblasti-na-stranata-za-8-oktomvri-2017g.html", "text": "Оранжев код за обилни валежи и силен вятър е в сила за 6 области на страната за 8 октомври 2017г., сочи справка на сайта на Националния институт по метеорология и хидрология (НИМХ) към БАН. Кодът е в сила за областите Русе, Разград, Шумен, Варна, Силистра и Добрич. Там валежите ще продължат, по-интензивни и значителни по количество ще са през нощта и първата половина от деня.  Количества за денонощието ще бъдат между 35 и 50 л/кв.м. Времето ще бъде много ветровито - ще духа силен и бурен северозападен вятър с пориви до 22-24 м/с.\r\nЗа областите Плевен, Ловеч, Габрово, Велико Търново и Търговище е в сила жълт код за обилни валежи, а количеството им за денонощие е 20-25 л/кв.м.\r\nЖълт код за силен вятър е обявен в областите Благоевград, Пазарджик, Смолян, Пловдив, Кърджали, Хасково, Стара Загора, Велико Търново, Търговище, Сливен, Ямбол и Бургас. В тези области, през първата половина на деня, ще духа силен и временно бурен северозападен вятър - пулсации до 22-24 м/с.\r\n Вълнението на морето ще бъде 3-4 бала.", "date": "2017.10.07", "title": "НИМХ: Оранжев код за обилни валежи и силен вятър е в сила за 6 области на страната за 8 октомври 2017г."}
{"url": "http://www.focus-news.net/news/2017/10/07/2444042/afp-ima-11-raneni-pri-intsidenta-v-london.html", "text": "Единадесет души в Лондон са ранени, след като автомобил блъсна пешеходци пред Музея за естествена история в Южен Кенсингтън, предава AFP.\r\n„Обслужихме 11 пациенти, които бяха основно с наранявания на краката и главата. Девет от тях останаха в болницата“, заяви заместник-директорът на болницата Питър Маккена. Агенция \"Фокус\" припомня, че според изявление на властите, полицията не изключва инцидентът да е с терористичен характер. Симеон Миланов", "date": "2017.10.07", "title": "AFP: Има 11 ранени при инцидента в Лондон"}
{"url": "http://www.focus-news.net/news/2017/10/07/2444043/inzh-ivan-ivanov-dgs-varna-vsichki-zakupeni-darva-za-ogrev-tryabva-da-sa-markirani-s-kontrolna-gorska-marka-i-da-sa-pridruzheni-ot-prevozen-bilet.html", "text": "Всички закупени дърва за огрев трябва да са маркирани с контролна горска марка и да са придружени от превозен билет. Това каза в интервю за Радио „Фокус“ – Варна инж. Иван Иванов, директор на Държавно горско стопанство (ДГС)  „Варна“. „Заедно с фактурата за направените разходи те доказват законния произход на дървесината. Тук е мястото да напомня, че всеки, у когото е намерена незаконна дървесина, носи административно-наказателна отговорност, а съгласно Закона за горите съответната дървесина се конфискува“, уточни инж. Иванов. Той допълни, че ръководството на стопанството се стреми да поддържа цените на дървата за огрев без съществена промяна. „В момента ДГС „Варна“ предлага 1 кубик от склад в гората за 49,20 лв. с ДДС. Призоваваме хората да бъдат внимателни, когато си купуват дърва за огрев. Нека не забравят, че отказвайки да купуват незаконно добита дървесина, всъщност се противопоставят на незаконната сеч. Гората е на всички ни и трябва с общи усилия да я пазим. Не сме пренебрегнали нито един сигнал, свързан със съмнения за нарушения. Благодарим на гражданите, които алармират на телефон 112 за случаи на нередности. Полагаме усилия да реагираме бързо и при добра координация с компетентните органи“, заяви инж. Иван Иванов.\r\nМарияна ВАЛЕНТИНОВА", "date": "2017.10.07", "title": "Инж. Иван Иванов, ДГС - Варна: Всички закупени дърва за огрев трябва да са маркирани с контролна горска марка и да са придружени от превозен билет"}
{"url": "http://www.focus-news.net/news/2017/10/07/2444044/sofiya-avtomobil-se-e-preobarnal-v-kanavkata-na-17-km-na-avtomagistrala-hemus-v-posoka-botevgrad.html", "text": "Автомобил се е преобърнал в канавката на 17 км на автомагистрала „Хемус“ в посока Ботевград, предаде репортер на Агенция „Фокус“. На място е пристигнала полиция и „Пътна помощ“. В района на Витиня вали сняг.\r\n„Фокус“ призовава водачите да шофират внимателно със съобразена с пътните условия скорост.", "date": "2017.10.07", "title": "София: Автомобил се е преобърнал в канавката на 17 км на автомагистрала „Хемус“ в посока Ботевград"}
{"url": "http://www.focus-news.net/news/2017/10/07/2444045/reuters-sasht-shte-predostavyat-novi-helikopteri-blekhoukna-afganistan.html", "text": "Високопоставени афгански и американски представители приветстваха доставката на нови хеликоптери „Блекхоук“ за Афганистан, предава Reuters.\r\nПланът за доставяне на нови хеликоптери „Блекхоук“, е една от ключовите точки в стратегията за реформиране и превъоръжаване на сравнително младите афганистански военновъздушни сили. \r\n„Това е модернизационна програма, която ще им позволи да проектират сила из цял Афганистан“, заяви американският военен съветник в страната полковник Трент Александър.\r\nНа официална церемония афганистанският президент Ашраф Гани прие първият от новите хеликоптери. Той подчерта, че това е „исторически ден“ за страната и народа й. Симеон Миланов", "date": "2017.10.07", "title": "Reuters: САЩ ще предоставят нови хеликоптери „Блекхоук“на Афганистан"}
{"url": "http://www.focus-news.net/news/2017/10/07/2444046/afp-britanskata-politsiya-zayavi-che-intsidentat-v-london-ne-e-svarzan-s-terorizam.html", "text": "Лондонската полиция заяви, че инцидентът, при който автомобил блъсна група пешеходци пред Музея за естествена история, ранявайки 11 души, няма терористична връзка, предава AFP.\r\n„Инцидентът на Изложбения път в Южен Кенсингтън, който се случи по-рано, не се третира като свързан с тероризъм. Това е пътно-транспортно произшествие“, заявиха властите в официално изявление. Агенция „Фокус“ припомня, че по-рано полицията подчерта, че е отворена към възможността това да е терористичен инцидент.Симеон Миланов", "date": "2017.10.07", "title": "AFP: Британската полиция заяви, че инцидентът в Лондон не е свързан с тероризъм"}
{"url": "http://www.focus-news.net/news/2017/10/07/2444047/dobrich-obshtinskite-savetnitsi-shte-glasuvat-predlozhenie-za-sklyuchvane-na-dogovor-za-kratkosrochen-bankov-kredit-poradi-vazniknal-vremenen-kasov-razriv-po-byudzheta-na-obshtinata-za-2017-g.html", "text": "Общинските съветници на Добрич на 10 октомври ще гласуват предложение за сключване на договор за краткосрочен банков кредит с цел  предоставяне на публични услуги при временен недостиг на средства, възникнал при временен касов разрив по бюджета на Община град Добрич за 2017 г., предаде кореспондентът на Радио „Фокус” – Варна. Предложението е направено от кмета Йордан Йорданов. В докладната записка е посочено, че във връзка с необходимост от средства за  изпълнение на проекта  „Изграждане на регионална система за управление на отпадъците в регион Добрич” Общината е подала до Управляващия орган искане за авансово финансиране (временен безлихвен заем), съгласно указание на  Министерство на финансите. Одобрената и получена сума е 5 105 805 лв., със срок за погасяване 31 декември 2015 г.  След получено междинно плащане по проекта към края на  2015 г. са  възстановени  4 000 000 лв. След приключил процес на окончателна верификация по проекта в Община град Добрич е получено писмо от Оперативна програма „Околна среда 2007-2013 г.“. В него след опис на верифицирани и неверифицирани разходи, наложени и прихванати финансови корекции  и нередности, и след приспадане на изплатения аванс по договор за безвъзмездна финансова помощ, в заключение се посочва, че Община град Добрич вместо да получи верифицираните си разходи следва да възстанови по банковата сметка на ОП „Околна среда 2007-2013 г.“ сумата от 1 422 718,49 лв., както и натрупаната до момента лихва. Поради наложената финансова корекция и неполучено финансиране по искане за окончателно плащане Община град Добрич дължи на общини – партньори за извършени и разплатени от тях разходи за изпълнение на проекта определени суми -  на Община Добричка сумата от 468 756 ,46 лв. и на Община Тервел - 1 291 860,97 лв.  Освен това през 2016 г. Община град Добрич е сключила договор за кредит с „Фонд за органите на местното самоуправление в България - ФЛАГ” ЕАД, по силата на който да поеме дългосрочен общински дълг, предназначен за разплащане на извършените в процеса на изпълнение на проекта разходи от Община Добричка и Община Тервел, се посочва още в докладната записка. По същите причини налице е дължима сума от 1 105 805 лв. по предоставения безлихвен заем. В Министерство на финансите е входирана молба от Община град Добрич да  бъде отпуснат безлихвен заем за покриване на  временен касов разрив по бюджета в размер на 1 105 805 лв., но до момента от ведомството не е получен удовлетворителен отговор, посочва кметът в докладната записка. Към края на месец септември тази година цялата сума на главницата  е  прихваната, в т. ч.  298 955 лева от целевата субсидия за капиталови разходи и 806 850 лева от общата изравнителна субсидия. Прогнозната сума за дължимите лихви е 175 000 лв., които може да бъдат прихванати до края на 2017 г. В резултат от това приходната част на бюджета на Общината се намалява с горепосочените суми, което причинява изключително затруднение за изпълнението на финансовите ангажименти на администрацията. „Невъзможно е изпълнението на приетата от Общински съвет Програма за капиталови разходи. Непостъпването в общинския бюджет на сумата 806 850 лева от общата изравнителна субсидия за местни дейности, застрашава редовното изплащане на задължения по погасяване на главници и лихви по кредити; работни заплати и осигуровки на персонала; издръжка на социални, здравни и образователни заведения местна отговорност; поддръжка на чистотата и инфраструктурата на територията на Община град Добрич“, се посочва в докладната записка. Там е отбелязано още, че анализ на финансовото състояние на Община град Добрич и наличните възможности за нови източници на приходи показва, че касовият разрив е с временен характер и се дължи на изплащането на задълженията по наложената финансова корекция, а не на влошени други финансови показатели.\r\nЖулиета НИКОЛОВА", "date": "2017.10.07", "title": "Добрич: Общинските съветници ще гласуват предложение за сключване на договор за краткосрочен банков кредит поради възникнал временен касов разрив по бюджета на Общината за 2017 г."}
{"url": "http://www.focus-news.net/news/2017/10/07/2444063/hasan-rouhani-nito-tramp-nito-deset-trampa-mogat-da-lishat-iran-ot-izgodite-polucheni-ot-yadrenata-sdelka.html", "text": "Президентът на Иран Хасан Роухани изрази задоволството си от политическите и икономическите изгоди, които страната му е получила от ядрената сделка с шестте световни сили, известна като Съвместен всеобхватен план за действие(СВПД) и подчерта, че позитивният ефект от договора е необратим, предава иранската частна информационна агенция Tasnim.\r\nРоухани изнесе реч, в която каза, че в резултат от СВПД, Ислямската република е постигнала „необратими позитиви“, които никой не може да ѝ отнеме.\r\n„Нито (Президентът на САЩ) Тръмп, нито десет други Тръмпа, могат да ни отнемат необратимите позитиви от СВПД“, подчерта той.\r\n„По време на преговорите за ядрената сделка, ние демонстрирахме политическата си сила пред света“, заяви иранският президент и добави, че иранските „дипломати са толкова компетентни и силни, че са постигнали договорка с шестте световни сили“.\r\nЗабележките на Роухани дойдоха, след като САЩ, която е част от ядрената сделка, започна да създава условия за излизането си от нея.\r\nПревод и редакция:", "date": "2017.10.07", "title": "Хасан Роухани: Нито Тръмп, нито десет Тръмпа, могат да лишат Иран от изгодите, получени от ядрената сделка"}
{"url": "http://www.focus-news.net/news/2017/10/07/2444064/predsedatelyat-na-pg-na-gerb-tsvetan-tsvetanov-vitsepremierat-tomislav-donchev-i-ministarat-na-finansite-vladislav-goranov-shte-dadat-preskonferentsiya-na-8-oktomvri.html", "text": "Председателят на Парламентарната група на ГЕРБ и зам.-председател на партията Цветан Цветанов, вицепремиерът Томислав Дончев и министърът на финансите Владислав Горанов ще дадат пресконференция на 8 октомври (неделя) от 11:00 часа. Това съобщиха от пресцентъра на ПП ГЕРБ. Брифингът ще се проведе в централата на ПП ГЕРБ (пл. \"България\"1, НДК Административна сграда, ет. 17).", "date": "2017.10.07", "title": "Председателят на ПГ на ГЕРБ Цветан Цветанов, вицепремиерът Томислав Дончев и министърът на финансите Владислав Горанов ще дадат пресконференция на 8 октомври"}
{"url": "http://www.focus-news.net/news/2017/10/07/2444065/futbol-zapochna-machat-balgariya-frantsiya-ot-svetovnite-kvalifikatsii.html", "text": "Започна мачът България - Франция на стадион \"Васил Левски\", предпоследен двубой от квалификациите за Мондиал 2018. Петър Занев изведе отбора с капитанската лента.\r\nДо момента българите не са губили на свой терен и надеждите ни са да продължим тази серия, която евентуално да ни отведе на бараж, при определено стечение на обстоятелствата.\r\nПо-рано тази вечер Швеция победи Люксембург с 8:0 и излезе на първо място в нашата група, с две точки пред Франция.", "date": "2017.10.07", "title": "Футбол: Започна мачът България – Франция от световните квалификации"}
{"url": "http://www.focus-news.net/news/2017/10/07/2444066/sport-izigraha-se-nyakolko-kvalifikatsii-za-svetovnoto-parvenstvo-v-rusiya-prez-2018-godina.html", "text": "Завършиха няколко квалификационни срещи за Световното първенство в Русия през 2018 година. От група „А“, в която са и България и Франция, които играят в момента в София, Швеция победи Люксембург с 8:0. В група „B“, Фарьорските острови постигнаха деветата си точка след като завършиха наравно 0:0 в домакинството си на Латвия. В група „H” Белгия победи Босна и Херцеговина като гост с 4:3, въпреки че вече се беше класирала за световното, а Естония победи в гостуването си на Гибралтар с 6:0.", "date": "2017.10.07", "title": "Спорт: Изиграха се няколко квалификации за Световното първенство в Русия през 2018 година"}
{"url": "http://www.focus-news.net/news/2017/10/07/2444067/valezhite-ot-dazhd-i-snyag-uslozhniha-patnata-obstanovka-v-nyakolko-chasti-na-stranata-obzor.html", "text": "Обилните валежи от дъжд и падналия сняг в няколко района на страната значително усложниха пътната обстановка. За 18-те области, където през деня в сила бе оранжев код за опасни метеорологични явления, сумарните количества валежи бяха между 25л./кв.м. и 60 л./кв.м. Сняг падна на връх Мусала и в прохода „Петрохан“, където заради знеговалежа бе забранено движението на товарни автомобили над 12 т. По-късно преминаването беше ограничено за всички видове превозни средства, в участъка от село Гинци до село Бързия, а причина за това станаха паднали дървета от натрупания по тях мокър сняг. Обходният маршрут е през Искърското дефиле. \r\nОт агенция \"Пътна инфраструктура\" съобщиха, че машини обработват пътната настилка, за да се осигури безопасното пътуване и призоваха шофьорите да се движат с повишено внимание и съобразена скорост. Още преди дни от АПИ препоръчаха на водачите да не тръгват с летни гуми към проходите в страната заради очакваните снеговалежи. Проходите, на които се очакват снеговалежи, са: „Петрохан”, „Троянски”, „Шипка“, „Републиката“, „Ришки”, „Айтоски”, „Котленски”, „Дюлински”, „Твърдишки”, „Обзорски”, „Печинско”, „Вратник”, „Превала”, „Предел”, „Рожен” и „Пампорово”. От АПИ увериха, че пътноподдържащите дружества имат дежурни екипи и са готови да реагират веднага и да обработят настилките, за да се осигури безопасното пътуване на шофьорите.\r\nМокри и хлъзгави бяха пътните настилки в цялата страна. Началникът на отдел „Пътна полиция“ към СДВР комисар Тенчо Тенев обясни, че заради интензивните валежи в столицата на места по улиците са се образували локви, което създава условия за аквапланинг. \r\nУсложнената пътна обстановка доведе и до няколко пътни инцидента. \r\nОколо 10.50 часа на пътя Русе – Бяла катастрофираха два леки автомобила, а вследствие на инцидента пострадаха трима човека, които бяха транспортирани за преглед в лечебно заведение. \r\nВ района на 59 км на АМ \"Тракия\" в посока Пловдив катастрофира лек автомобил. Инцидентът е станал около 14.00 часа. При катастрофата леко е пострадала жена, пътувала в автомобила.\r\nВ участъка при 66-ти километър на автомагистрала „Тракия“ са станали четири пътнотранспортни произшествия, като при едното от тях е пострадала и жена, която е транспортирана с травми и наранявания в болница. \r\nАвтомобил се преобърна в канавката на 17 км на автомагистрала „Хемус“ в посока Ботевград. \r\nПътен инцидент стана и в столицата, където Бетоновоз се преобърна на бул. \"Брюксел\". Камионът се стоварил върху тръби на \"Топлофикация\", а причина за инцидента е засичане от друг водач. Шофьорът на авариралия бетоновоз е с леки наранявания, без опасност за живота. \r\nВсички граждани и транспортни фирми могат да получават информация за актуалната пътна обстановка от безплатното мобилно приложение LIMA, от интернет страницата на АПИ – www.api.bg, lima.api.bg, както и по всяко време от денонощието на тел. 0700 130 20 в АПИ. В агенцията целогодишно при 24-часов режим работи Ситуационен център, който събира и обобщава данните за състоянието по републиканските пътища.", "date": "2017.10.07", "title": "Валежите от дъжд и сняг усложниха пътната обстановка в няколко части на страната (ОБЗОР)"}
{"url": "http://www.focus-news.net/news/2017/10/07/2444068/kyustendil-obshtina-dupnitsa-shte-bade-predstavena-na-forum-na-balgarskite-obshtini-v-oslo.html", "text": "Община Дупница ще бъде представена на форум на българските общини в Осло. Това каза пред Радио „Фокус” – Кюстендил Красимир Георгиев, зам.-кмет на Община Дупница. По думите му форумът ще се проведе от 9 до 12 октомври, а на него ще присъстват представители на българските общини и компании. Срещата е организирана с помощта на финансовия механизъм на Европейското икономическо пространство. „Освен Дупница, само още 18 български общини ще участват на база реализирани успешни проекти по тази програма”, каза Красимир Георгиев. Основният акцент на срещата е енергийна ефективност, където Община Дупница има готовност да предложи проекти за цялостна подмяна на уличното осветление в селата, както и въвеждане на мерки за енергийна ефективност на общински сгради. „Ще има посещения на приложени добри практики. В програмата са заложени две срещи с партньори от Норвегия съобразно проектите, които искаме да реализираме индивидуално за всеки от нас”, каза Красимир Георгиев.\r\nВенцеслав ИЛЧЕВ", "date": "2017.10.07", "title": "Кюстендил: Община Дупница ще бъде представена на форум на българските общини в Осло"}
{"url": "http://www.focus-news.net/news/2017/10/07/2444069/predstoyashti-mezhdunarodni-sabitiya-za-8-oktomvri-agentsiya-fokus.html", "text": "Опонентите на отделянето на Каталония от Испания ще проведат масов протест срещу заявленията на регионалнота правителство, че ще обяви независимост\r\n***Християн-демократичния съюз (ХДС), начело с германския канцлер Ангела Меркел ще проведе среща със сестринската си партия Християн-социалния съюз(ХСС) от Бавария, за изготвяне на обща позиция в предстоящите преговори за сформиране на коалиционно правителство.\r\n***„Шотландската национална партия“(СНП) ще проведе ежегодната си конференция, като каталонския референдум ще е една от централните теми на форума\r\n*** Турският президент Реджеп Таийп Ердоган ще председателства последния ден от конференцията на управляващата партия „Партия на справедливостта и развитието“, която се подготвя за ключовите избори в страната през 2019 година\r\n***", "date": "2017.10.07", "title": "Предстоящи международни събития за 8 октомври ( Агенция „Фокус“ )"}
{"url": "http://www.focus-news.net/news/2017/10/07/2444070/dha-vissheto-voenno-rakovodstvo-na-turtsiya-inspektira-granitsata-sas-siriya-zaedno-s-shefa-na-razuznavaneto.html", "text": "Началникът на Генералния щаб (ГЩ) на Турция армейски генерал Хулуси Акар и командващите сухопътните войски и на ВВС инспектираха днес разположените по границата със Сирия войски, предаде информационната агенция Догу хабер ажансъ (ДХА). \r\nВ официална информация на ГЩ се посочва, че на 7 септември цялото висше военно ръководство е извършило проверка,  контрол и запознаване с обстановката в района на околия Рейханлъ на провинция Хатай. Висшите военни са били информирани за ситуацията от командирите на съсредоточените по турско-сирийската граница бойни части. Началникът на турския ГЩ Хулуси Акар е бил придружен и от началния на Националната разузнавателна организация (МИТ) Хакан Фидан, посочва още ДХА.\r\nПревод и редакция:", "date": "2017.10.07", "title": "ДХА: Висшето военно ръководство на Турция инспектира границата със Сирия – заедно с шефа на разузнаването"}
{"url": "http://www.focus-news.net/news/2017/10/07/2444071/lovech-ogranicheno-e-dvizhenieto-po-patya-shipkovo-ribaritsa.html", "text": "Ограничено е движението за всички МПС по път III-358 Шипково - Рибарица от км 13 до 32, поради снеговалеж и паднали дървета. Това съобщиха от пресцентъра на Агенция \"Пътна инфраструктура\".", "date": "2017.10.07", "title": "Ловеч: Ограничено е движението по пътя Шипково - Рибарица"}
{"url": "http://www.focus-news.net/news/2017/10/07/2444072/greek-reporter-gratskiyat-premier-se-gotvi-za-poseshtenie-v-beliya-dom-na-17-oktomvri.html", "text": "Министър-председателят на Гърция Алексис Ципрас се готви за визитата си във Вашингтон и срещата си американския президент Доналд Тръмп в Белия Дом на 17 октомври, предава Greek Reporter.\r\nОчаква се двамата да обсъдят въпроси за регионалната сигурност на Балканите, тероризма, както и за военноморската база Суда на остров Крит.\r\nДруги основни теми, които ще бъдат засегнати, ще са двустранните отношения между Гърция и САЩ, бежанската криза в Европа и бъдещи проекти и инвестиции в енергийната сфера.\r\nПо време на визитата си в САЩ, Ципрас ще бъде придружаван от външния министър на Гърция Никос Козиас, министъра на отбраната и лидер на младшия коалиционен партньор в гръцкото правителство Панос Каменос, министъра на дигиталните политики Никос Папас и финансовия министър Димитрис Пападимитриу.\r\nГръцкият премиер ще проведе серия от срещи между 14 и 18 октомври, започвайки с посещение в Чикаго, където ще се срещне с представители на бизнеса, местни магистрати и членове на гръцко-американската общност. \r\nПреди срещата си с президента Тръмп, Ципрас ще проведе разговор и с вицепрезидента на страната Майк Пенс. Друга многоочаквана среща е тази с президента на Международния валутен фонд (МВФ) Кристин Лагард.\r\nПревод и редакция:", "date": "2017.10.07", "title": "Greek Reporter: Гръцкият премиер се готви за посещение в Белия Дом на 17 октомври"}
{"url": "http://www.focus-news.net/news/2017/10/07/2444073/politicoeu-angela-merkel-e-gotova-da-zapochne-pregovori-za-sformirane-na-koalitsiya-yamayka.html", "text": "Германският канцлер Ангела Меркел каза, че е готова да започне предварителни преговори със „Свободната демократическа партия“ (СвПД) и „Зелените“ за сформиране на управляваща коалиция, пише европейското издание на Politico.\r\nГоворейки, по време на среща с членовете на младежкото крило на Християн-демократическия съюз (ХДС) в Дрезден, тя изрази убеждението си, че няма друг реалистичен вариант за сформиране на правителство.\r\n„Ясно е, че социал-демократите(Германската социал-демократическа партия (ГСДП)) няма да са способни да влязат в управлението на национално ниво, поне в близкото бъдеще, така че е най-добре да не губим време да мислим в тази посока повече“, каза Меркел.\r\nПартията на канцлера ХДС ще проведе среща със сестринската си Християн-социален съюз (ХСС) от Бавария в неделя, на която те трябва да изготвят обща позиция за коалиционните преговори, по теми като миграционната политика, за да могат двете партии да започнат предварителните разговори с СвДП и „Зелените“ за сформиране на т.нар. „коалиция Ямайка“.\r\nОт ХСС призоваха за въвеждане на квоти за бежанците, което е в противоречие е с политиката на Меркел. От СвДП и „Зелените“ също изразиха позиция, че не обмислят налагане на ограничения за мигрантите.\r\n„Ще направя всичко по силите си, за да преодолеем различията... С добра воля всичко е възможно“, подчерта Меркел.\r\nПревод и редакция:", "date": "2017.10.07", "title": "Politico.eu: Ангела Меркел е готова да започне преговори за сформиране на коалиция „Ямайка“"}
{"url": "http://www.focus-news.net/news/2017/10/07/2444074/sport-frantsiya-vodi-na-poluvremeto-sreshtu-balgariya-s-10.html", "text": "На стадион \"Васил Левски\", Франция води на полувремето срещу България с 1:0 в предпоследен двубой от квалификациите за Мондиал 2018-а. Голмайстор стана Блез Матюиди още в третата минута на мача. По-рано тази вечер Швеция победи Люксембург с 8:0 и излезе на първо място в нашата група, но ако Франция победи в София, отново ще бъде лидер в Група „А“.\r\nРезултати от полувремената на останалите мачове:\r\nАндора – Португалия 0:0\r\nБеларус – Холандия 0:1\r\nКипър – Гърция 1:2\r\nШвейцария - Унгария 3:0", "date": "2017.10.07", "title": "Спорт: Франция води на полувремето срещу България с 1:0"}
{"url": "http://www.focus-news.net/news/2017/10/07/2444075/washington-examiner-ot-pentagona-potvardiha-samolichnostta-i-na-chetvartiya-voynik-ot-ubitite-po-vreme-na-zasada-v-niger.html", "text": "Министерството на отбраната на САЩ потвърди самоличността и на четвъртия войник от убитите по време на мисия в африканската страна Нигер тази седмица, пише американското издание Washington Examiner.\r\nТялото на войника, сержант Дейвид Джонсън, е открито на 6 октомври, заявиха от военното ведомство, чрез съобщение до медиите. Той е служил в 3 група на Специалните части, разположена във Форт Браг, щата Северна Каролина и е родом от Маями Гардънс, щата Флорида.\r\nВ момента се провежда разследване на инцидента, в който Джонсън, на 25 години, заедно с още трима зелени барети от американската армия е бил на разузнавателен патрул, по време на, както го определят от военното командване на САЩ, мисия за оказване на помощ и съвети заедно с части на Въоръжените сили на Нигер. Те попадат в засада на враг, който от командването отказват да идентифицират. \r\nПолковник Марк Чидъл, говорител на африканското командване на САЩ заяви: „Мисията не предполагаше бойни действия с врага, а установяване на връзка с местните лидери. Считаше се, че заплахата за нещо подобно е минимална, така че за операцията не беше осигурена въздушна поддръжка.“\r\nЗасадата се е случила на около 200 километра северно от столицата Ниамей в северозападен Нигер, който граничи с Мали и Нигерия. САЩ са разположили няколкостотин войници и база за дронове в страната, тъй като там се появиха издънки на джихадистките групировки „Ислямска държава“ и „Ал Кайда“. \r\nПревод и редакция:", "date": "2017.10.07", "title": "Washington Examiner: От Пентагона потвърдиха самоличността и на четвъртия войник от убитите по време на засада в Нигер"}
{"url": "http://www.focus-news.net/news/2017/10/07/2444076/daily-sabah-pravitelstvoto-na-irak-i-kyurdskoto-regionalno-pravitelstvo-provedoha-parvata-si-sreshta-sled-plebistsita-v-kyurdskata-oblast.html", "text": "Централното правителство на Ирак и Кюрдистанското регионално правителство (КРП) проведоха първата си официална среща, след спорния референдум за независимост в кюрдската област, пише турското издание Daily Sabah.\r\nОт кабинета на президента на КРП Масуд Барзани заявиха, че делегацията, водена от самия него, е провела разговори с вицепрезидентите на Ирак Осама ал Нуджайфи и Ияд Алауи, както и с група иракски депутати, в град Сюлеймания, намиращ се в кюрдската област.\r\nДвете страни изглежда са се съгласили за провеждането на поредица срещи, целящи свалянето на напрежението, вдигането на санкциите наложени срещу КРП и незабавно започване на диалог между Ербил и Багдад. \r\nПо време на срещата, ал Нуджайфи е казал, че споделя притесненията на турския президент Реджеп Таийп Ердоган по повод плановете за обявяване на независимост на Иракски Кюрдистан.\r\nВсе пак, иракският вицепрезидент е заявил, че проблемите трябва да бъдат разрешавани чрез диалог и е много важно и за двете страни да стигнат до разбирателство за преодоляване на кризата.\r\nПревод и редакция:", "date": "2017.10.07", "title": "Daily Sabah: Правителството на Ирак и Кюрдското регионално правителство проведоха първата си среща след плебисцита в кюрдската област"}
{"url": "http://www.focus-news.net/news/2017/10/07/2444077/donald-tramp-samo-edno-neshto-shte-proraboti-sas-severna-koreya.html", "text": "Президентът на САЩ Доналд Тръмп публикува криптирано предупреждение към Северна Корея, в продължаващата размяна на реплики между лидерите във Вашингтон и Пхенян. Обитателят на Белия Дом се опита да засили спекулациите за това дали се планира военна операция срещу комунистическата страна, като написа в Туитър, че „само едно нещо ще проработи“ за прекратяването на заплахата от азиатската страна, пише американското издание Washington Examiner.\r\n“Президентите и техните администрации гворят със Северна Корея от 25 години, подписват се споразумения и се дават много пари, но това не дава резултат, договорите се нарушават още преди да е изсъхнало мастилото, което прави американските преговарящи да изглеждат като глупаци“, написа той. „Съжалявам, но само едно нещо ще проработи“.\r\nВ предишния си „туийт“ по въпроса, от четвъртък, американският президент написа, че се приближава „буря“, което беше интерпретирано от някои като кодирано предупреждение за военен конфликт със Северна Корея. От Белия Дом го омаловажиха, наричайки съобщението „общ коментар“.\r\nПревод и редакция:", "date": "2017.10.07", "title": "Доналд Тръмп: „Само едно нещо ще проработи“ със Северна Корея"}
{"url": "http://www.focus-news.net/news/2017/10/07/2444078/sport-balgariya-zagubi-ot-frantsiya-s-01-v-sofiya.html", "text": "Националният отбор на България загуби от Франция с 0:1, в мач от група „А“ на квалификациите за Световното първенство в Русия през 2018 година, игран на стадион Васил Левски в София. Единственият гол в срещата отбеляза Блес Матюиди в 3-ата минута. Преди последните срещи в групата, които ще се играят на 10 октомври, Франция е на първо място с 20 точки, втора е Швеция с 19, а трети са Холандия с 13 точки. България е на четвърто място с 12 точки.", "date": "2017.10.07", "title": "Спорт: България загуби от Франция с 0:1 в София"}
