{"url": "http://www.focus-news.net/news/2019/05/16/2658954/sport-sandarland-se-klasira-za-finalniya-pleyof-na-liga-1.html", "text": "Отборът на Съндърланд се класира за финалния плейоф на Лига 1 след равенство 0:0 като гост на Портсмут. В първата среща Съндърланд победи с 1:0 и така се класира за финалния плейоф на стадион „Уембли“. Съперник на Съндърланд в решителния мач за влизане в Чемпиъншип ще бъде победителя от двубоя между Чарлтън и Донкастър.", "date": "2019.05.16", "title": "Спорт: Съндърланд се класира за финалния плейоф на Лига 1"}
{"url": "http://www.focus-news.net/news/2019/05/16/2658939/varna-v-noshtta-na-muzeite-shte-badat-nagradeni-pobeditelite-v-konkursa-za-ese-na-voennomorskiya-muzey-posveten-na-istoriyata-na-flota.html", "text": "В Нощта на музеите ще бъдат наградени победителите в конкурса за есе на Военноморския музей във Варна, посветен на историята на флота. Това съобщи за  Радио „Фокус“ – Варна  директорът на музея д-р Марияна Кръстева. По думите й, в конкурса са изпратени 15 есета от цялата страна. „Мога да кажа по повод конкурса, че имаме есета и в трите направления, които бяхме предложили на младежите и те са от цяла България. Даже от Варна са много малко, затова пък имаме от Кърджали, Силистра, София и от Казанлък, включително“, каза още д-р Кръстева.  \r\nТя съобщи, че победителите ще бъдат наградени на специална церемония по време на Нощта на музеите – 17 май, която ще се проведе в сградата на музея. „Този конкурс го организирахме и обявихме заедно с командването на Военноморските сили и той е посветен тази година на юбилеят на българския флот – 140 години от неговото създаване. Предназначен е за средношколци и участниците в него ще могат да чуят класирането, да получат своите награди, да се срещнат с командването на Военноморските сили и лично с контраадмирал Митко Петев“, заяви д-р Кръстева. Тя допълни, че най-доброто есе ще бъде наградено със специален ваучер за ветроходен курс. \r\nБояна АТАНАСОВА", "date": "2019.05.16", "title": "Варна: В Нощта на музеите ще бъдат наградени победителите в конкурса за есе на Военноморския музей, посветен на историята на флота"}
{"url": "http://www.focus-news.net/news/2019/05/16/2658938/gabrovo-s-10-15-stotinki-po-skapi-sa-gorivata-v-grada-v-sravnenie-s-minalata-godina.html", "text": "С 10-15 стотинки по-скъпи са горивата в Габрово в сравнение с миналата година,  показва репортерска проверка на  Радио „Фокус“-Велико Търново . Най-голямо е увеличението при бензин А98 – с 15 стотинки. Месец май 2018 година този вид гориво се е търгувал за 2,40 лв./л, докато сега се продава за 2,55 лв. Увеличението в цената само за един месец е в рамките на 5 стотинки. През април бензин А98 е струвал 2,50 лв./л. С 9 стотинки по-висока е и цената на дизела. Миналата година този вид горива е струвал 2,19 лв./л, а днес е 2,28 лв./л. Покачването от месец април до момента е с 1 стотинка – от 2,27 лв./л. Газта през май 2018 година е струвала 0,98 лв./л, сега е 0,97 лв. л. Миналият месец най-евтиното гориво е струвало 0,96 лв./л. При метанът се отчита поскъпване с 8 стотинки в сравнение с цената му от миналата година – от 1,41 лв./л на 1,49 лв./л. Цената му се запазва същата през последния месец. \r\nЦените на горивата в областта са с до 5 стотинки по-ниски от средните за страната.  Справка със статистика за страната на сайт за горива сочи, че за днешния ден област Габрово е на първо място в класация за най-евтини горива в България, като месец април бе на 7-ма позиция. \r\nНадежда КРЪСТЕВА", "date": "2019.05.16", "title": "Габрово: С 10-15 стотинки по-скъпи са горивата в града в сравнение с миналата година"}
{"url": "http://www.focus-news.net/news/2019/05/16/2658936/prof-rositsa-nikiforova-ochakvame-svetovnoizvestniyat-arhitekt-yurgen-mayer-da-dade-svoya-savet-za-oformyaneto-na-taka-narechenata-dupka-vav-varna.html", "text": "Темата за така наречената „Дупка“ в центъра на Варна ще е част от дискусията със световно известния Юрген Майер, който утре ще посети града по покана на главния архитект на Общината Виктор Бузев. Авторът на емблематичната конструкция Метропол Парасол в Севиля вече е запознат с преведена на немски презентация, точно за територията около централната част на Варна и прочутата „Дупка“. Това коментира в интервю за  Радио „Фокус“ – Варна  проф. д-р арх. Росица Никифорова от неправителствената организация Варна Дизайн Форум. „Преди поне 30 години, лично аз и моят съпруг, сме проектирали този неосъществен търговски дом. Беше много интересно, тъй като правейки сутерена, открихме част от стената на Одесос от елинистичната епоха. Имаше комисия на ЮНЕСКО, членовете, на която бяха впечатлени, че на едно толкова близко разстояние се срещат две епохи. Бяхме предвидили в атриумното пространство да се експонират римската стена, която е отчасти под бул. „Княз Борис Първи“ и също елинистичната стена по на юг“, обясни проф. Никифорова. \r\n Тя допълни че в тази връзка авторът на Метропол Парасол може да даде ценни съвети за съвременното преобразяване на „Дупката“. „Моето мнение е, че докато в един град не стъпи световен архитект и не покаже нещо наистина изключително, този град затихва в една стилистика, която клони повече към еклектика, отколкото към чистота, към съвременност, към съответствие с новите технологии“, посочи проф. Никифорова. Световноизвестният немски архитект и визуален артист Юрген Херман Майер е поканен от главния архитект на Варна Виктор Бузев да изнесе утре от 15.30 часа в Пленарна зала на Общината публична лекция по проблеми на съвременната архитектура. Събитието е част от навършването на 100 години от основаването на прочутата немска архитектурно-дизайнерска школа „Баухаус“. Метропол Парасол в Севиля на Юрген Майер е най-голямата дизайнерска структура от дърво, пример за интегриране на модерен дизайн и археологическо наследство в градска среда. \r\nДиана СТОЕВА", "date": "2019.05.16", "title": "Проф. Росица Никифорова: Очакваме световноизвестният архитект Юрген Майер да даде своя съвет за оформянето на така наречената „Дупка“ във Варна"}
{"url": "http://www.focus-news.net/news/2019/05/16/2658937/varna-regionalna-biblioteka-pencho-slaveykov-otbelyazva-noshtta-na-muzeite-s-predstavyane-na-avtora-iskra-urumova-fotoizlozhba-i-pregled-na-starata-varnenska-presa.html", "text": "С представяне на трилогията романи на Искра Урумова, фотоизложба и преглед на старата варненска преса, Регионалната библиотека „Пенчо Славейков“ във Варна ще се включи тази година в Нощта на музеите на 17 май. Това каза в интервю за  Радио „Фокус“ – Варна  Кристиана Димчева от културната институция. Програмата утре ще започне от 18.00 часа, когато авторът и журналист Искра Урумова ще представи своята  трилогия „Откраднато”, „Обречено” и „Опазено”. От 19.00 часа журналистът Георги Генчев ще представи изложба с оригинални черно-бели фотографии „Епизодично надничане в портретния свят на Карло Албрехт – Германецът. Размисли над стария му албум”.  \r\n„Много пъти ние сме говорили за панорамите на града, за старите снимки, които в края на миналия век Общината поръчва на Карло Албрехт да бъдат заснети. Освен че при нас ще бъдат оригиналите, ще имаме един интересен гост, Георги Генчев ще ни разкаже за майсторството на фотографа и на правенето на черно-бялата фотография“, допълни Кристиана Димчева. От 20 часа програмата за Нощта на музеите в градската библиотека ще продължи с представяне на света на старата варненска преса. Тази част от събитието е свързана с изложбата, посветена на 175 години от основаването на списание „Любословие“ и 125 години от организираното журналистическо движение.  \r\n„Ще представим старата варненска преса, ще прочетем любопитни неща от старите вестници, ще говорим за тях. Ние се готвим много отговорно за нашите читатели“, допълни още Кристияна Димчева. Фестивалът „Нощ на Музеите и Галериите“ ще се проведе за четвърти път във Варна на 17 и 18 май 2019 г. \r\nДиана СТОЕВА", "date": "2019.05.16", "title": "Варна: Регионална библиотека „Пенчо Славейков“ отбелязва Нощта на музеите с представяне на автора Искра Урумова, фотоизложба и преглед на старата варненска преса"}
{"url": "http://www.focus-news.net/news/2019/05/16/2658940/pazardzhik-prodalzhava-podobryavaneto-na-infrastrukturata-v-naselenite-mesta-v-obshtina-velingrad.html", "text": "Подобряването на инфраструктурата в населените места на територията на община Велинград продължава, съобщи за  Радио „Фокус“ – Пазарджик  Бояна Кирилова от Общината. Тя уточни, че кметът на община Велинград д-р Костадин Коев е направил първа копка на ул. „Георги Димитров” в село Пашови.  \r\n„За последните 25 години липсата на път там е основен и много сериозен проблем. Тази улица е част от Проект „Рехабилитация и реконструкция на улици в селата: Драгиново, Грашево, Света Петка, Кръстава и Пашови. Стойността на целия проект е 2 193 055.08 лева, а срокът за изпълнение е 239 дни. Проектът включва полагане на нова настилка, която е с дължина 553 метра, изграждане на нов тротоар и бордюри. Това е вторият реализиран проект от Програма за развитие на селските райони, съфинансиран от Европейския Земеделски Фонд в лицето на Държавен Фонд „Земеделие”. Той се осъществява с финансовата подкрепа на Европейския съюз и европейската солидарност“, обясни Кирилова. \r\nВаня НИКОЛОВА", "date": "2019.05.16", "title": "Пазарджик: Продължава подобряването на инфраструктурата в населените места в община Велинград"}
{"url": "http://www.focus-news.net/news/2019/05/16/2658942/smolyan-v-obshtina-chepelare-shte-bade-izvarshena-dekarizatsiya-na-trevnite-ploshti-na-20-may.html", "text": "На 20 май ще се проведе декаризация /обработка за кърлежи и бълхи/ на тревните площи около детски градини, паркове, площадки, междублокови пространства и гробищни паркове в гр. Чепеларе и селата Павелско, Хвойна и Орехово. Дейността ще се извърши от служители на дезинфекционна “Витаконтрол“ ЕООД“. Това съобщиха от  община Чепеларе .", "date": "2019.05.16", "title": "Смолян: В община Чепеларе ще бъде извършена декаризация на тревните площи на 20 май"}
{"url": "http://www.focus-news.net/news/2019/05/16/2658941/novo-pokachvane-na-tsenite-na-osnovnite-vidove-goriva-se-otchita-vav-veliko-tarnovo-predi-nachaloto-na-noviya-turisticheski-sezon.html", "text": "Ново покачване на цените на основните видове горива се отчита във Велико Търново преди началото на новия туристически сезон. Поскъпването е с около 5 стотинки за литър през последния месец, показва репортерска проверка на  Радио „Фокус“-Велико Търново . Към момента големите вериги бензиностанции в областта държат средна цена на бензин А95 от 2,25 лв./л. Само за последния месец  цената е скочила с 6 стотинки  – от 2,19 лв./л. през април, на 2,25 лв./л през май. Бензин А98 в момента се продава са 2,50 лв./л. Предния месец е струвал 2,45 лв. л. Покачването е с 5  стотинки. В момента дизелът се търгува са 2,30 лв./л, докато през месец април цената му е била 2,28 лв./л. Увеличението за месец е с 2 стотинки. Увеличението на цената на газта също е с 2 стотинки – от 0,96 лв./л през април  на 0,98 лв./л в момента. Метанът продължава да държи цена от 1,47 лв./л. През август месец миналата година този вид гориво се е продаваше за 1,34 лв./л, след което през септември отбеляза значителен ръст с 10 стотинки. Средната цена за страната му е 1,45 лв./л Сравнение с месец май 2018 година най-високо увеличение се отчита при метанът – с 13 лв./л – от 1,34 лв./л на 1,47 лв./л. Цената на дизела е с 11 стотинки по-висока. Миналата година, преди старта на туристическия сезон, този вид горива е струвал 2,19 лв./л, а сега 2,30 лв./л. Увеличение се отчита и при бензин А95 с 9 стотинки – от 2,16 лв./л през май 2018 година на 2,25 лв. л. \r\nЦените на повечето видове горива в областта са с 1 до 3 стотинки по-ниски от средните за страната. Справка със статистика за страната на сайт за горива сочи, че за днешния ден област Велико Търново е на 5-то място в класация за най-евтини горива в България. През месец април бе на 6-та позиция. Съседната област Габрово се нарежда на 1-во място в класацията. Плевен и Ловеч са съответно на 26-то и 18-то място. \r\nНадежда КРЪСТЕВА", "date": "2019.05.16", "title": "Ново покачване на цените на основните видове горива се отчита във Велико Търново преди началото на новия туристически сезон"}
{"url": "http://www.focus-news.net/news/2019/05/16/2658943/galya-kirkova-ruo-burgas-4-150-uchenitsi-ot-chetvarti-klas-sa-se-yavili-na-izpit-za-natsionalno-vanshno-otsenyavane-v-oblastta.html", "text": "4 150 ученици от четвърти клас са се явили на изпит за национално външно оценяване в Бургаска област. Това каза за  Радио „Фокус“ – Бургас  Галя Киркова, старши експерт за обучение в начален етап към Регионално управление на образованието (РУО) – Бургас. По думите  ѝ явилите се учениците на НВО са от 107 училища. „По Български език и литература се явиха 3996 ученици, 154 не са се явили, по Математика се явиха 3990, а 160 не са“, каза още Киркова и добави, че по предмета Човек и общество са се явили 424 ученици, а 125 не са. „Днес на последния изпит по Човек и природа са се явили 4009 ученици, а 141 не са се явили“, заяви старши експертът за обучение начален етап към Регионално управление на образованието – Бургас. Според думите на Галя Кирова до три дни училищните комисии от всяко училище трябва да въведат резултатите в електронната система. \r\nДеница ДИМИТРОВА", "date": "2019.05.16", "title": "Галя Киркова, РУО-Бургас: 4 150 ученици от четвърти клас са се явили на изпит за национално външно оценяване в областта"}
{"url": "http://www.focus-news.net/news/2019/05/16/2658945/ventseslava-genova-ruo-varna-namalyava-broyat-na-neyavilite-se-uchenitsi-na-natsionalnoto-vanshno-otsenyavane-za-chetvarti-klas-v-oblastta.html", "text": "Намалява броят на неявилите се ученици на Националното външно оценяване за четвърти клас в област Варна. Това каза за  Радио „Фокус“ – Варна  Венцеслава Генова, началник на Регионалното управление на образованието (РУО) във Варна. За така наречените „малки матури“ по български език и литература на 9 май участие за заявили 4488 ученици, а явилите се такива са 4375 на брой. „Не се явиха 113 деца по семейни или здравословни причини. На 10 май, на външното оценяване по математика се явиха 4382 ученици – 106 не се явиха“, съобщи Венцеслава Генова. При изпитът по „Човекът и обществото“ на 14 май са се явили 4399 ученици. Неявените за този изпит са 89 на брой. При външното оценяване по „Човекът и природата“ на 16 май в изпитите са участвали 4376 ученици. Общо 113 са заявили участие, но не са се явили в изпитния ден.  \r\n„В Националните външни оценявания участие взеха и 37 ученици със специални образователни потребности от 19 училища в област Варна“, допълни Венцеслава Генова. По думите й, само едно дете със специални потребности не се е явило в изпитния ден. Националните външни оценявания са се провели в 93 училища, а от 44 в област Варна единствено Специално училище за ученици за нарушено зрение „Проф. д-р Иван Шишманов“ не е взело участие поради липса на ученици в IV клас. „Неявилите се са в рамките на допустимите стойности – разболяват се, нещо друго семейно се случва, но при 4488 очаквани т.е. заявили, да не се явяват малко над 100, а на „Човека и обществото“ са даже под 100, е добра тенденция“, заяви Венцеслава Генова. \r\nБояна АТАНАСОВА", "date": "2019.05.16", "title": "Венцеслава Генова, РУО – Варна: Намалява броят на неявилите се ученици на националното външно оценяване за четвърти клас в областта"}
{"url": "http://www.focus-news.net/news/2019/05/16/2658946/kyustendil-turisticheskoto-druzhestvo-v-grada-e-domakin-na-natsionalen-voden-pohod-po-gornoto-techenie-na-reka-struma.html", "text": "Туристическото дружество в Кюстендил е домакин на национален воден поход по горното течение на река Струма. Това съобщи за  Радио „Фокус” – Кюстендил  Силвия Михова, секретар на Туристическо дружество „Осогово” – Кюстендил. По думите й инициативата се провежда до 19 май, а основен организатор е клубът по воден туризъм „Струма 2012“ към туристическото дружество. „Целта на този воден поход е запознаване с природните забележителности по горното поречие на река Струма, популяризиране на водния туризъм в района, както и усъвършенстване на техническите и физически умения на практикуващите воден туризъм в бързотечащи води”, каза Силвия Михова. Край местността Чардака, село Раждавица, е устроен бивак за участниците. В следващите дни са предвидени преходи до село невестино, през Земенския пролом и около село Раждавица. \r\nВенцеслав ИЛЧЕВ", "date": "2019.05.16", "title": "Кюстендил: Туристическото дружество в града е домакин на национален воден поход по горното течение на река Струма"}
{"url": "http://www.focus-news.net/news/2019/05/16/2658944/ivanka-chakalska-kmet-na-selo-krupnik-priklyuchva-rehabilitatsiyata-na-vodoprovodnata-mrezha-v-naselenoto-myasto-koyato-se-izvarshva-po-proekt.html", "text": "Приключва рехабилитацията на водопроводната мрежа в село Крупник, която се извършва по проект. Това каза за  Радио „Фокус“ – Пирин  Иванка Чакалска, кмет на село Крупник. По думите ѝ към днешна дата се работи много усилено за подобряване качеството на живот в населеното място. „Подменена е изцяло водопроводната мрежа и то на доста улици – „Кокиче“, „Гладстон“, „Хан Аспарух“, „Кресненско въстание“, „Влахина“, „Средорек“, „Георги Димитров“, „Паисий Хилендарски“, „Васил Коларов“, „Пейо Яворов“, „Иван Вазов“ и други. Предстоят и рехабилитация на тези улици, както и цялостен ремонт на улица „Димитър Рацев“. Освен това ще бъде положен бетон на улиците „Пейо Яворов“ и „Иван Вазов“, също асфалтиране на улиците „Александър Стамболийски“ и „Карл Маркс“ и цялата главна улица – „Георги Димитров““, каза още Чакалска.  \r\nТя добави, че са предвидили изграждане на детска площадка в най-многолюдния квартал на селото. „Така, че в общи линии ни предстои много работа. Тук е мястото да благодаря на общинския кмет Апостол Апостолов и неговия екип за това, че всички тези проекти се случват благодарение на тяхната неуморна работа. Искам да им пожелая здраве и сили, за да продължават да работят все така усилено за развитието на Община Симитли. Надявам се, че всички заедно ще продължим да работим така, че да направим нашето китно селце по-красиво и по-уютно място за живеене“, подчерта Чакалска. Тя изказа благодарността си и към депутата Стефан Апостолов, който им оказва съдействие и подкрепа за осъществяване на различни идеи. „На всички тях, както и на жителите на село Крупник, но и на екипа на Радио „Фокус“ Пирин желая здраве, вдъхновение и успех в реализирането на техните цели“, допълни Чакалска. \r\nЛивия НИНОВА", "date": "2019.05.16", "title": "Иванка Чакалска, кмет на село Крупник: Приключва рехабилитацията на водопроводната мрежа в населеното място, която се извършва по проект"}
{"url": "http://www.focus-news.net/news/2019/05/16/2658947/afp-donald-tramp-predstavi-plan-za-reformi-na-migratsionnata-sistema-na-sasht.html", "text": "Президентът на САЩ Доналд Тръмп представи в четвъртък план за реформи, който по неговите думи, ще превърне американската система за „зелени карти“ в обект „на завист“ за останалия свят, предаде  AFP .  \r\n„Нашия план ще превърне американската миграционна система в такава, с която нашата нация ще се гордее, а модерния свят ще ни завижда“, заяви Тръмп в Белия дом.  \r\nПо думите на Тръмп, като част от предложенията за радикално преразглеждане на изискванията за имиграция, ще бъде включено условието кандидатите за имигранти да научат английски и основни факти за историята и обществото на САЩ.  \r\nПланът, предвижда да се ограничи приема на нелегални имигранти и търсещите убежище, за сметка на окуражаването на приема на квалифицирани работници, но е малко вероятно да бъде одобрен от дълбоко разделения конгрес на САЩ, допълва агенцията.   Светлин Божков", "date": "2019.05.16", "title": "AFP: Доналд Тръмп представи план за реформи на миграционната система на САЩ"}
{"url": "http://www.focus-news.net/news/2019/05/16/2658950/api-vazstanoveno-e-dvizhenieto-po-pat-i-1-montana-vidin-v-uchastaka-vinishte-smolyanovtsi.html", "text": "Възстановено е движението по път I-1 Монтана – Видин в участъка Винище – Смоляновци. Това съобщиха от пресцентъра на Агенция \"Пътна инфраструктура\".", "date": "2019.05.16", "title": "АПИ: Възстановено е движението по път I-1 Монтана – Видин в участъка Винище – Смоляновци"}
{"url": "http://www.focus-news.net/news/2019/05/16/2658949/sport-rafael-nadal-postigna-vtora-pobeda-za-denya-v-rim.html", "text": "Рафаел Надал постигна втора победа за деня на силния турнир от сериите АТП 1000 в Рим, като надигра грузинеца Николоз Басилашвили с 2:0 сета (6:1; 6:0). По този начин Надал се класира за четвъртфиналите на турнира, където ще срещне сънародника си Фернандо Вердаско, който победи руския тенисист Карен Хачанов с 2:1 сета (7:5; 3:6; 6:3).  \r\nНадал игра два мача през днешния ден, тъй като всички мачове, насрочени за вчера, бяха отложени заради дъжд.", "date": "2019.05.16", "title": "Спорт: Рафаел Надал постигна втора победа за деня в Рим"}
{"url": "http://www.focus-news.net/news/2019/05/16/2658948/jerusalem-post-sasht-otkriha-voenna-baza-na-iran-v-livan.html", "text": "Държавният департамент на САЩ обвини Иран, че е изградил военна тренировъчна база в Ливан, в близост до границата със Сирия, пише на електронното си издание израелският вестник  „Jerusalem Post“ . \r\nВъв видео от Държавния департамент се казва, че тренировъчната база е използвана за подготовка на персонал на бронирани машини.  \r\nСпоред американски представител, целта, която преследва Иран, като изгражда подобни бази, е да повиши военната подготовка и възможности на своите локални съюзници, като „Хизбулла“. Представителят на САЩ заяви, че Иран има изградени подобни съоръжения и на своя територия, където може да бъдат подготвяни активисти на радикални групировки, подкрепящи Техеран.  \r\nПо данни на анализатори, може да се съди, че базата, която е открита през февруари, може да е била изградена доста по-рано.  \r\nОт своя страна, израелски военни представители предупредиха, че ливанската армия е загубила своята независимост от „Хизбулла“ и се е превърнала в „интегрална част“ от мрежата на радикалното движение. Според израелски военни, при следващ въоръжен конфликт на северната граница на Израел, израелската армия ще трябва да води действия на два фронта, едновременно срещу Ливан и Сирия, допълва изданието.   Светлин Божков", "date": "2019.05.16", "title": "„Jerusalem Post“: САЩ откриха военна база на Иран в Ливан"}
{"url": "http://www.focus-news.net/news/2019/05/16/2658540/stolichniyat-obshtinski-savet-reshi-ulitsa-v-stolitsata-da-nosi-imeto-na-dimi-panitsa.html", "text": "От 9.30 часа ще бъде обявено именуването на улицата пред родния дом на известния Дими Паница. Решението улицата между бул. „Цар Освободител“ и едноименния площад да бъде наречена на името на бележития българин беше взето от Столичния общински съвет. Това съобщиха от пресцентъра на  Столична община . \r\nКметът на София Йорданка Фандъкова ще присъства на събитието. Поканени са Н. Пр. Ерик Льобедел, посланик на Франция, Марина Фон Кристиерсън, племенница на Дими Паница, както и близкият му приятел проф. Минко Балкански. Сред гостите ще бъдат представители на Американския университет в България (АУБ), Българското училище за политика „Димитър Паница“, Института за изследване на близкото минало и други институции, основани и вдъхновени от Дими Паница. Водещ на церемонията ще бъде Елена Маринова, член на Настоятелството на АУБ и президент на Мусала Софт.  \r\nСъщевременно в Ларгото ще бъде наредена открита изложба, която ще запознае жителите и гостите на столицата с живота, делото и приноса на Дими Паница. В изложбата, посветена на Дими Паница, столичани и гости на града ще могат да разгледат редки снимки от Фондация „Свободна и демократична България“, чието основаване бележи началото на обществената и дарителска дейност на Дими и съпругата му Ивон у нас, както и черно-бели фотографии от основаването на Американския университет в България. Включени са и слабо известни факти: той проучва, а в последствие инициира създаването на „Джуниър Ачийвмънт“ България, а ролята му за АУБ не се изчерпва с основаването на висшето учебно заведение и участието му в Настоятелството, защото той и съпругата му Ивон имат основен принос за създаването на библиотеката на университета, която днес е една от най-големите англоезични библиотеки в Югоизточна Европа. Изложбата се организира с подкрепата на Столична община и Музея за история на София.", "date": "2019.05.16", "title": "Столичният общински съвет реши улица в столицата да носи името на Дими Паница"}
{"url": "http://www.focus-news.net/news/2019/05/16/2658486/predstoyashti-sabitiya-v-stranata-za-16-may-agentsiya-fokus.html", "text": "*** \r\nОт 9.00 часа ще започне заседанието на Народното събрание.  \r\n*** \r\nОт 9.00 часа в Министерски съвет зам.-министърът на регионалното развитие и благоустройство Николай Нанков ще проведе среща с премиера Бойко Борисов за въвеждането на тол системата.  \r\n*** \r\nОт 14.00 часа президентът Румен Радев ще приеме на „Дондуков“2  председателя на Върховния административен съд Георги Чолаков. Разговорът е част от поредица срещи, които държавният глава инициира във връзка с критериите за избор и правомощията на следващия главен прокурор.  \r\n*** \r\nOт 17.00 чaса в зала 1 на Централния военен клуб ще се състои на тържественото отбелязване на 20-годишнината от създаването на Европейския институт. Събитието ще бъде открито от министър-председателя Бойко Борисов, ръководителя на Представителството на ЕК в България Огнян Златев и основателите на Европейския институт- Николай Младенов и г-н Станислав Даскалов. \r\n*** \r\nОт 14.00 часа в зала „Пресцентър“ на Министерството на регионалното развитие и благоустройство министър Петя Аврамова и министърът за европейска интеграция на Република Сърбия Ядранка Йоксимович ще връчат договори, сключени по Втората покана за подаване на проектни предложения по Програмата за трансгранично сътрудничество Interreg - ИПП България – Сърбия 2014-2020 г.  \r\n*** \r\nОт 9.00 часа в ИНТЕРПРЕД-СТЦ София ще се проведе форумът Business & Finance 4.0, организиран от сп. Enterprise и MoitePari.bg. \r\n*** \r\nОт 9.00 часа IV състав на Специализирания наказателен съд ще гледа делото за престъпление по служба срещу Симеон Д., Иво П., Радослав Г., Любомир Е., Петър В. и Трайчо Т. \r\n*** \r\nОт 9.30 часа V състав на Специализирания наказателен съд ще гледа делото за образуване и ръководене на организирана престъпна група срещу Хованес М., Пламен Т., Мариян М., Пламен М., Димитър М., Андон С., Димитър К., Милен В., Олег К., Лиляна Р., Стефан Г., Павлина Г., Димитър А., Иван И., Божидар С., Тошко Т., Красимир П. и Йордан П.  \r\n*** \r\nОт 9.30 часа III състав на Специализирания наказателен съд ще заседава по делото за изнудване срещу Севдалин Е. и Кирил К.  \r\n*** \r\nОт 10.00 ч. в сградата на НАГ главният архитект на Столична община арх. Здравко Здравков ще представи своя отчет за управление на системата и процеса на градско планиране и развитие по повод 3 години от встъпването му в длъжност. \r\n*** \r\nОт 10.00 часа XIII състав на Специализирания наказателен съд ще заседава по делото за образуване и ръководене на организирана престъпна група срещу Радослав К., Генчо П., Венцислав П., Георги С., Тодор А., Стефан Г., Петя И., Радомир П., Георги Г., Росен Р. и Якуб Я.  \r\n*** \r\nОт 10.00 часа III състав на Специализирания наказателен съд ще гледа делото за тероризъм срещу Мелиад Ф. и Хасан Х.  \r\n*** \r\nОт 10.00 до 16.00 часа във фоайето на Физическия факултет на Софийския университет \"Св. Климент Охридски\" (бул. „Джеймс Баучер“ 5, Централна сграда А) ще се проведе Ден на кариерата. Събитието се организира за четвърта поредна година от Кариерния център на Физическия факултет.  \r\n*** \r\nОт 10.00 часа улицата пред родния дом на визионера и филантроп Дими Паница ще бъде именувана на негово име. Улицата е разположена между площад „Народно събрание“ и бул. „Васил Левски“, успоредна на бул. „Цар Освободител“. На именуването ще присъства кметът на София Йорданка Фандъкова.  \r\n*** \r\nОт 10.00 часа в Унгарския културен институт ще се проведе научна конференция „100 години Александър Геров“. \r\n*** \r\nОт 10.30 часа 30 състав на Софийски градски съд ще гледа делото срещу бившия дeпутат Илия Илиев и Иван Тодоров за купуване на гласове. \r\n*** \r\nОт 10.30 часа в УМБАЛ „Александровска“ ще се проведе пресконференция на тема: „Стоп на астмата“. \r\n*** \r\nОт 11.30 до 14.00 ч. в Националната галерия „Квадрат 500“ ще бъде отбелязана 140-годишнината на „Български пощи“ ЕАД. Събитието включва валидиране на юбилейна пощенска марка, награждаване на служители на дружеството и празничен коктейл.  \r\n*** \r\nОт 11.00 часа в пресклуба на БТА ще се проведе пресконференция по повод предстоящата мащабна национална здравна кампания, свързана със Световния ден на хипертонията.   \r\n*** \r\nОт 13.30 часа в Представителството на ЕК ще се проведе международна конференция, посветена на Източното партньорство. \r\n*** \r\nОт 14.00 часа в  катедра  „Радиокомуникации и видеотехнологии“ на Факултета по телекомуникации при Техническия университет се организира честване на 65 години от първото телевизионно предаване в България и Балканския полуостров, както и 60 години от създаването на Българската национална телевизия.  \r\n*** \r\nОт 18.00 часа в Криптата на храм-паметник „Св. Александър Невски” публиката ще може да види за първи път около 60 непоказвани произведения на църковното изкуство от периода ХVІ-ХІХ век. Те са обединени в тематични групи,  които илюстрират в хронологичен ред евнгелските събития и празниците от Възкресението на Лазар до Свети Дух.  \r\n*** \r\nОт 18.00 часа в Мраморното фоайе на Столична библиотека ще се проведе творческа вечер „Яна Язова – енигма, фатализъм, реалност”. \r\n*** \r\nОт 18.00 часа в зала 19 на Квадрат 500 ще бъде представена монографията „Кирил Шиваров - скулпторът”- първото по рода си изкуствоведско изследване за големия български скулптор. \r\n*** \r\nОт 19.30 часа в Гьоте-Институт ще се проведе премиера на „Хофман“ - двуезичен спектакъл на \"Метеор\", посветен на живота и творчеството на Е.Т.А. Хофман. \r\n*** \r\nОт 19.00 часа пред сградата на общината ще се проведе протест срещу Националната стратегия за детето. \r\n*** \r\nОт 16.00 часа в Конферентна зала 2 на Бургаския свободен университет ще се проведе семинар по проект на тема „Българския! език в социалните медии\". \r\n*** \r\nОт 9.00 часа на спортен комплекс \"Локомотив\" ще се проведе Областно състезание между младежките противопожарни отряди \"Млад огнеборец”. \r\n*** \r\nОт 10.30 до 16.00 часа в града ще се проведат редица събития по повод празника на Светлината. Дирекция ОМД на община Варна и НАОП \"Николай Коперник\", съвместно с учители и ученици от III ПМГ \"Акад. Методий Попов\", СУ \"Любен Каравелов\", СУ \"Климент Охридски\", IV ЕГ \"Фредерик Жолио-Кюри\" и ДГ№5 \"Слънчо\" се включват в световната инициатива с организиране на \"Празник на светлината\".  \r\n*** \r\nОт 14.00 часа в Зала 1 на Икономически университет – Варна ще се проведе тържество за връчване на сертификати на студентите от специалности \"Информатика\" и \"Бизнес информационни системи\", успешно завършили 6-то издание на Проект \"IT Мастер клас\" в ИУ – Варна. \r\n*** \r\nОт 18.30 часа в Арт салона на Радио Варна ще бъде открита изложбата „С обич към Изтока”, която представя заснети от проф. Александър Федотов фотографии. Тя включва страни от Изтока, в които той прави последните си пътувания. \r\n*** \r\nОт 10.30 часа в Парк „Марно поле“ ще се проведе „Клиника на открито“ – обществена здравна профилактика. \r\n*** \r\nОт 17.00 часа ще бъде отбелязана 50-годишнината на Детска градина „Соня“ - МДТ „Константин Кисимов“. \r\n*** \r\nОт 18.30 часа ще се състои „Звуци за Никол“ – благотворителен концерт на учениците по пиано - Младежки дом. \r\n*** \r\nОт 18.30 часа в Клуб 7 ще се проведе среща с писателката Катерина Хапсали. \r\n*** \r\nОт 19.00 часа ще се играе постановката „Ловецът на жирафи“ на трупа „Жар“ към НЧ „Пламък-2016“ - Читалище „Надежда – 1869“. \r\n*** \r\nОт 20.30 часа в Клуб 7ще се проведат среща и концерт с Влади Тотев от група „Щурците“. \r\n*** \r\nОт 11.00 часа кметът Огнян Ценков ще направи инспекция на извършения ремонт на улици и междублокови пространства. Обиколката ще започне от ул. \"Владикина\", пресечката с ул. \"Г.С.Раковски\", пред Центъра за настаняване от семеен тип \"Зора\". \r\n*** \r\nОт 9.00 часа в митрополитския храм \"Св. Николай Мирликийски\" Негово високопреосвещенство Врачанският митрополит Григорий ще оглави заупокойна света литургия по повод 45-ата годишнина от кончината на видния духовник и родолюбец - Врачански митрополит Паисий. \r\n*** \r\nОт 10.00 часа на стадион \"Христо Ботев\" ще се проведат двадесетите областни състезания с младежките противопожарни отряди \"Млад огнеборец\". \r\n*** \r\nОт 16.00 часа в Читалня на библиотеката при НЧ \"Развитие 1869\" ще се състои творческа среща с писателката Валентина Панова и представяне на книгата и \"Разкази за хора и животни\". \r\n*** \r\nОт 19.30 часа в Камерна зала на ДКТ ще се състои концертът „Млади музикални таланти“. \r\n*** \r\nОт 12.00 часа в Спортна зала „Никола Петров“ ще се играе Турнир по баскетбол под домакинството на БК „Локомотив”. \r\n*** \r\nОт 14.30 часа до 16.00 часа на Стадион „Захарни заводи” ще се играе срещата от първенството на футбол 11 и U15. \r\n*** \r\nОт 17.00 часа в общинския драматичен театър ще бъде представена Фотодокументалната изложба „Погромът в Босилеградско 15-16 май 1917 г.“. \r\n*** \r\nОт 17.00 часа в отдел „Изкуство” в РБ „Гео Милев” ще бъде представен романът „Врачански тиквеник“ на Мариета Цолова. \r\n*** \r\nОт 17.00 часа в Галерия „Кракра“ ще бъде открита „77“ -  авторска изложба на Костадин Костадинов.  \r\n*** \r\nОт 19.00 часа в Театрален салон „Георги Русев“ ще гостуват абсолвенти от НБУ с постановката  „Ние, Гераците“. \r\n*** \r\nОт 18.00 часа в НЧ „Просвета - 1909 г.” в кв. „Църква” ще бъдат отбелязани 110 години от откриването на читалището.  \r\n*** \r\nОт 11.00 часа ще се проведе Патронен празник на СУ „Иван Вазов“ с откриване на бюст  \r\nпаметник на патрона на училището Иван Вазов.  \r\n*** \r\nОт 9.00 часа ще се проведе заседание на Общинския съвет. \r\n*** \r\nВ 9.30 часа в зала 1 на Окръжния съд ще се проведе заседание по дело срещу Атанас Н. и Петко Р., обвинени в притежание на наркотични вещества с цел разпространение. \r\n*** \r\nВ 9.30 часа в зала 10 на Окръжния съд ще се проведе заседание по делото срещу Димитър Р., обвинен в притежание на наркотици с цел разпространение.  \r\n*** \r\nВ 10.00 часа в зала 1 Апелативният съд ще разгледа обжалването на присъдата на Окръжен съд – Пловдив, който е осъдил 27-годишния А.Б. на 7 години лишаване от свобода и го е лишил от право да управлява превозно средство за 9 години. \r\n*** \r\nВ 11.00 часа на мястото на стария Детски дом \"Княгиня Мария-Луиза\"  ще се състои официалното откриване на новия Комплекс за социални услуги \"Княгиня Мария-Луиза\". \r\n*** \r\nВ 13.30 часа в зала 2 на Районния съд ще се проведе заседание по делото срещу Пламен Р., обвинен в нанасяне на побой след спречкване на Околовръстния път.  \r\n*** \r\nВ 16.30 часа в парк ''Ружа'' ще се проведе традиционния Майски концерт.  \r\n*** \r\nВ 17.15 часа на Малката главна ще се състои официалното откриване на Пролетния панаир на занаятите.  \r\n*** \r\nОт 10.00 часа на Спортен комплекс „Гнездо на орли” ще се проведат Двадесетите областни състезания „Млад огнеборец”.  \r\n*** \r\nОт 10.30 часа в зала 712 в Областна администрация ще заседава Областният съвет за интеграция на хората с увреждания.  \r\n*** \r\nОт 17.30 часа в РБ „Проф. Боян Пенев” ще се състои премиерата на книгата „Касиопея”, събитието е част от инициативите на културната институция в рамките на Националната библиотечна седмица \"Книгите са само началото...\"  \r\n*** \r\nОт 18.30 часа на откритата сцена на площад „Алеко“ ще започне концерт на Представителния ансамбъл на Въоръжените сили и Представителния духов оркестър на Военноморските сили. В града гостува Националната информационна кампания „Бъди войник“ на Министерството на отбраната. \r\n *** \r\nОт 15.00 часа в 104 зала на ПМГ „Св. Климент Охридски“ Регионалното управление на образованието – Силистра ще отличи ученици, които са участвали или са завоювали призови места в областни и национални състезания и олимпиади по матeматика и природни науки.  \r\n*** \r\nОт 10.00 часа в НЧ „Св. Климент Охридски - 1858“ ще се проведе „С песен и благослов“ – V фестивал на учителите ветерани от страната. \r\n*** \r\nОт 12.30 до 14.00 часа в Детски отдел на Библиотека „Родина“ се организира творческо ателие за изработване на разделители за книги.  \r\n*** \r\nОт 14.00 часа в зала „Фоайе“ на общината ще се проведе пресконференция за проект  „Бъдеще без агресия“. \r\n*** \r\nОт 19.00 часа в Оперен театър ще се проведе концерт на солисти от Националната музикална академия „Проф. Панчо Владигеров“.  \r\n*** \r\nОт 19.00 часа в Драматичен театър ще се играе постановката „Енергични хора“.  \r\n*** \r\nОт 16.00 часа в РИМ „Стою Шишков“ ще бъде представена книгата„Стою Н. Шишков (1865-1937). Житейски път и творческа биография. Част II.  От 17.00 часа ще бъдат поднесени цветя пред паметната плоча на Стою Шишков.  \r\n*** \r\nОт 18.00 часа в Народно читалище “Кирил Маджаров-1866” ще се проведе концерт „Децата свирят класика“. \r\n*** \r\nОт 18.00 часа в галерия „Нова“ към Националната художествена гимназия „Димитър Добрович“ ще бъде открита изложбата „Дизайн на музейни експозиции“  на специалност Рекламен дизайн.  \r\n*** \r\nОт 10.00 часа на Спортен комплекс „Гнездо на орли” ще се проведат Двадесетите областни състезания „Млад огнеборец”. \r\n*** \r\nОт 11.00 часа в залата на втория етаж на общината ще се проведе пресконференция за  \r\nпоредното издание на Националния събор \"Китна Тракия пее и танцува\" и \"Купа България -Хасково 2019\" - открит национален турнир по спортни танци.  \r\n*** \r\nОт 16.30 часа по случай 17 май Деня на българския спорт и професионален празник на работещите в сферата на спорта ще се проведе шествие, в което ще вземат участие Спортно училище „Стефан Караджа“ и  спортните клубове на територията на Община Хасково. \r\n*** \r\nОт 10.00 часа в аулата Шуменския университет \"Епископ Константин Преславски\" ще бъде представена инициативата \"Пети международен ден на растенията\" , в която Вуз-ът се включва за пети път. В 10.15 часа ще бъде открит научен семинар \"От зърното до хляба\", в който ученици, студенти и преподаватели ще представят с доклади и постери теми, свързани със зърнопроизводството за хляб, хлебни и сладкарски изделия. \r\n*** \r\nОт 14.00 часа в Трето студио на Радио Шумен, медията и проф. Соня Тончева - директор на шуменския Филиал на варненския Медицински университет, организират обучение по първа долекарска помощ за журналисти.  \r\n*** \r\nОт 16.00 часа в зала „Нова българска драма“ на ДКТ „Васил Друмев“ ще се състои пресконференция с журито на театралния фестивал. ЕВРОПЕЙСКИ ИЗБОРИ 2019: \r\n*** \r\nОт 10.30 до 12.00 часа в Дома на Европа ще се проведе дискусия на тема „Водещите кандидати в Европейските избори 2019: сблъсък на идеи за бъдещето на Европа“. \r\n*** \r\nВ 11.00 часа в залата на 11 ет. ръководството на КНСБ ще проведе среща с кандидатите за евродепутати от БСП. Разговорът е част от срещите на синдиката с основните партии, които са издигнали кандидати за европейските избори в края на май.  \r\n*** \r\nОт 14.00 часа ще се проведе редовен брифинг на ЦИК. Съвместно с представители на „Сиела норма“ АД ще бъдат демонстрирани машинните за гласуване за предстоящите избори за членове на Европейския парламент. \r\n*** \r\nВ 16.15 часа в кметството на селото кандидатът за евродепутат от БСП Деница Златева ще се срещне с жители. \r\n*** \r\nВ 17.30 часа кандидатът за евродепутат от БСП Деница Златева ще се срещне с жители на читалището.  \r\n*** \r\nВ 19.30 часа на централния площад кандидатът за евродепутат Иво Христов ще присъства на тържественото отбелязване на 143-тата годишнина от Априлската епопея. \r\n*** \r\nВ 18.00 часа кандидатът за евродепутат от БСП Крум Дончев ще почете загиналите в антифашистката съпротива в местността Равен.  \r\n*** \r\nОт 11.15 часа кандидатът за евродепутат от ГЕРБ и СДС Андрей Ковачев ще открие новоизградения център за рехбилитация на бул. Европа, блок „Албена”. \r\n*** \r\nВ 14:00 часа кандидатът за евродепутат от БСП Крум Дончев ще се срещне с хора в центъра на града. В 15.00 часа в Народно читалище „Благоевград” той ще се срещне с обществеността.  \r\n*** \r\nВ 17.00 часа кандидатът за евродепутат от БСП Иво Христов ще проведе среща с граждани в Художествената галерия.  \r\n*** \r\nОт 10.00 часа кандидатът за евродепутат от листата на ГЕРБ и СДС Ева Майдел и председателят на Предизборния щаб на ГЕРБ Цветан Цветанов ще се срещнат с работниците от великотърновското предприятие „Петров Текстил“ ООД, намиращо се в индустриалната зона на града.  \r\n*** \r\nОт 11.30 часа кандидатът за евродепутат от листата на ГЕРБ и СДС Ева Майдел и председателят на Предизборния щаб на ГЕРБ Цветан Цветанов ще се срещнат с представители на фирма „Мегапорт“.  \r\n*** \r\nВ 18.00 часа кандидатът за евродепутат от БСП Цветелина Пенкова ще проведе среща с обществеността. \r\n*** \r\nОт 17.30 часа в ОК „Дворец на културата“ ГЕРБ-Перник ще представи листата си с кандидати за членове на Европейския парламент. \r\n*** \r\nЗа 12.00 часа кандидатът за евродепутат от ГЕРБ Марин Захариев ще се срещне с жители на общината на централния площад. \r\n*** \r\nВ 18.45 часа на градския стадион „Бенковски“ кандидатът за евродепутат Деница Златева ще се срещне с футболния отбор.  \r\n*** \r\nОт 13.00 часа кандидатът за евродепутат от ГЕРБ и СДС Андрей Ковачев ще се срещне с ръководството и персонала на завод за производство на салфетки и тоалетна хартия на ул. Ломско шосе №1. \r\n*** \r\nВ 14.30 часа в заседателната зала кандидатът за евродепутат от БСП Цветелина Пенкова ще се срещне с жители.  \r\n*** \r\nВ 10.00 часа в читалище „Учител 1921” кандидатите за евродепутати от БСП Румен Гечев и Емил Георгиев ще се срещнат с жители.   \r\n*** \r\nВ 11.30 часа кандидатите за евродепутати от БСП Румен Гечев и Емил Георгиев ще проведат среща в Клуба на пенсионера.  \r\n*** \r\nВ 12.30 часа кандидатите за евродепутати от БСП Румен Гечев и Емил Георгиев ще се срещнат с жители в Клуба на пенсионера.  \r\n*** \r\nВ 14.00 часа кандидатите за евродепутати от БСП Румен Гечев и Емил Георгиев ще се срещнат с жители в Клуба на пенсионера.   \r\n*** \r\nВ 18.00 часа в хотел „Ловеч” кандидатът за евродепутат от БСП Сергей Станишев ще проведе среща с граждани. В 19.30 часа в хотел „Троян Плаза” той ще се срещне с обществеността. \r\n*** \r\nОт 18.00 часа в залата на Драматичен театър ще бъде представена листата на ГЕРБ и СДС за предстоящите на 26 май избори за членове на Европейския парламент. В събитието ще участват областният координатор на ГЕРБ Николай Нанков, както и кандидатите Ева Майдел и Ивелина Василева.  От 15.00 часа същия ден на 1 ет. в Барокови къщи в Ловеч Ева Майдел ще се срещне с представители на бизнеса. \r\n*** \r\nВ 18.00 часа в Изложбената зала в квартал „Мошино“ кандидатът за евродепутат от БСП Валери Жаблянов ще участва в годишнина от създаването на Мошинската партийна организация. \r\n*** \r\nВ 15.00 часа в завод \"Витал\" кандидатите за евродепутати от БСП Момчил Неков и Димитър Данчев ще проведат среща със земеделски производители. В 17:30 часа в читалището в квартал „Дебър“, Димитър Данчев ще участва в тематична среща: „За буквите и словото”.  \r\n*** \r\nВ 17.30 часа кандидатът за евродепутат от БСП Момчил Неков ще проведе среща с жители. \r\n*** \r\nВ 18:30 часа кандидатите за евродепутати от БСП Момчил Неков и Димитър Данчев ще проведат среща с граждани.   \r\n*** \r\nОт 18.00 часа в зала „Гена Димитрова“ в Окръжна библиотека „Коалиция за България“ ще проведе среща с обществеността. \r\n*** \r\nВ 10.30 часа в Инфоцентъра на БСП на главната улица кандидатът за евродепутат от БСП Петър Витанов ще се срещне с граждани.  \r\n*** \r\nВ 11.00 часа в хотел „Лайпциг” кандидатът за евродепутат от БСП д-р Десислав Тасков ще проведе среща: „Българското здравеопазване и европейските стандарти за качествено лечение”. В 15:00 часа, в Инфоцентъра, д-р Тасков ще проведе среща с граждани.  \r\n*** \r\nВ 18.00 часа в Клуб на БСП – Тракия кандидатът за евродепутат от БСП д-р Десислав Тасков ще се срещне с граждани. В 19.00 часа, той ще се срещне с обществеността в Клуб на БСП – Южен.  \r\n*** \r\nОт 10.00 часа кандидатът за евродепутат от ГЕРБ Марин Захариев ще проведе беседа със студенти във филиала на Пловдивския университет „Паисий Хилендарски“ в Смолян.  \r\n*** \r\nВ 10.00 часа в центъра на селото кандидатът за евродепутат от БСП Тодор Стоилов ще се срещне с жители.  \r\n*** \r\nВ 11.30 часа кандидатът за евродепутат от БСП Тодор Стоилов ще проведе среща в центъра на селото. \r\n*** \r\nВ 12.30 часа кандидатът за евродепутат от БСП Тодор Стоилов ще се срещне с жители на пазара в селото. В 13.30 часа той ще проведе среща с жители в хотел „Родопа”. \r\n*** \r\nВ 15:00 часа кандидатът за евродепутат от БСП Тодор Стоилов ще проведе среща с жители на село Гълъбово в читалището на селото.  \r\n*** \r\nВ 17.00 часа кандидатът за евродепутат от БСП Тодор Стоилов ще се срещне с жителите на селото в читалището.  \r\n*** \r\nОт 14.30 часа кандидатът за евродепутат от ГЕРБ и СДС Андрей Ковачев ще се срещне с жители в сградата на общината. \r\n*** \r\nВ 17:00 часа кандидатите за евродепутати от БСП Румен Гечев и Емил Георгиев ще се срещнат с граждани в залата на общината.  \r\n*** \r\nВ 20.00 часа кандидатите за евродепутати от БСП Румен Гечев и Емил Георгиев ще се срещнат с обществеността в читалище „Вълчо Русковски”.", "date": "2019.05.16", "title": "Предстоящи събития в страната за 16 май (Агенция „Фокус“)"}
{"url": "http://www.focus-news.net/news/2019/05/16/2658487/desislava-taneva-e-noviyat-ministar-na-zemedelieto-hranite-i-gorite-obzor.html", "text": "Десислава Танева е новият министър на земеделието, храните и горите. Тя заема мястото на подалия оставка Румен Порожанов, който се оттегли от поста заради започнало разследване за злоупотреби с европейски средства в ДФ „Земеделие“, когато институцията е била ръководена от него. В мотивите си за напускане Порожанов заяви, че не желае атаката срещу него да влияе на работата на правителството и оставката му бе приета още същия ден от премиера Бойко Борисов. Министър-председателят обясни, че зам.-директорът на фонд „Земеделие“ Иванка Багдатова-Мизова, която по негово настояване преди две седмици подаде оставка заради това, че телефонът ѝ бе обявен в сайт за резервации на къща за гости, все още е на работа и това е „ускорило оставката“ на Порожанов. \r\nДесислава Танева, която заемеше поста на министър на земеделието и горите в предишния кабинет на Борисов, е лична номинация на премиера. Със 121 гласа „за“ и 5 „против“ парламентът прие оставката на Порожанов и назначи на негово място Танева. \r\nСлед полагането на клетва в парламента тя заяви, че Иванка Багдатова-Мизова ще напусне ДФ „Земеделие“ и добави, че със сигурност ще има промени в политическия екип. Танева обяви, че първите ѝ действия като министър ще бъдат за решаването на ежедневните проблеми на земеделците. „Аз съм човек, който е познат, включително и от предходния ми мандат в министерството. Следвам политиките на открит диалог, на програма, на планиране“, обясни Танева и изтъкна, че ще следва политиката в земеделието на ГЕРБ и голямата управленска коалиция. По думите ѝ МЗХГ е най-тежкото министерство. „Със земеделие се занимават над 100 000 души в България. Животът в селските райони зависи от земеделието. Те са изложени на тежкото администриране във връзка с получаването на подпомагане от Европа, което не може да стигне степента на опростяване, която се желае от тях, защото трябва да спазваме процедури, правила“, коментира Танева и обясни, че земеделието е най-рисковата работа, тъй като зависи от природата, срещу която решение няма. Според нея новата Обща селскостопанска политика ще бъде още по-добра от сегашната. „Тя ще позволи на страните членки още по-добре да се съобразят с националните спецификите. Периодът, в който ние ще попаднем след европейските избори, независимо кой ще управлява, ще е ключов за това как ще се отрази новият програмен период в нашия сектор. Много е важно да се идентифицират проблемите и акцентите, за да се постигне подобряване на земеделието и живота на селските райони“, добави тя. \r\nОставката на Румен Порожанов и назначаването на Десислава Танева предизвикаха редица коментари. Депутатите от ДПС бяха единствените, които гласуваха „против“ с мотив, че смяната няма да промени ситуацията и моделът на управление. Народният представител от ДПС Халил Летифов заяви, че управляващото мнозинство е на националисти и популисти. Според лидера на НФСБ Валери Симеонов оставката на Румен Порожанов е закъсняла. „Аз съм искал по-рано смяната му пред премиера Бойко Борисов по темата за явния лобизъм, който беше приложен по промяната на наредбата за училищен плод и мляко“, заяви той. Зам.-председателят на ВМРО Искрен Веселинов, че от партията не са разочаровани от оставката, тъй като с Порожанов са имали различни виждания за земеделския сектор. Според зам.-председателя на ПГ на „БСП за България“ Христо Проданов оставката е заслужена, но закъсняла. По думите му тя е поредното доказателство за двойния аршин, с който мерят управляващите.", "date": "2019.05.16", "title": "Десислава Танева е новият министър на земеделието, храните и горите (ОБЗОР)"}
{"url": "http://www.focus-news.net/news/2019/05/16/2658485/pregled-na-osnovnite-temi-v-svetovniya-pechat-agentsiya-fokus.html", "text": "Изострянето на обстановката в Персийския залив след съмнителните \"саботажни действия\" срещу петролни танкери, за които САЩ обвиняват Иран, демографската криза в САЩ, разколът в новосъздадената Православна църква на Украйна и конфликта в Северозападна Сирия са сред темите на световния печат . \r\n*** САЩ наредиха на всичките си дипломатически служители, освен тези, които са необходими за минималното функциониране на мисията,  незабавно да напуснат Ирак, тъй като нараства напрежението с Иран поради последните атаки срещу петролни танкери и съоръжения в региона на Персийския залив, пише  the Wall Street Journal . \r\nДирективата на Държавния департамент идва на фона на предупрежденията на САЩ за засилени заплахи в Близкия изток от съюзническите сили на Иран, които могат да бъдат насочени към американски граждани и войници в Ирак. \r\nОбичайните визови услуги ще бъдат временно преустановени в американското посолство в Багдад и в американското консулство в Ербил, съобщиха от посолството Багдад. Правителството на САЩ има ограничени възможности за предоставяне на спешни услуги на граждани на САЩ в Ирак, отбеляза той. \r\nЗаповедта идва след като американското посолство в Багдад в неделя посъветва всички граждани на САЩ да останат бдителни заради повишеното напрежение в Ирак. \r\nАмериканското посолство в Бейрут в сряда предупреди всички граждани на САЩ в Ливан за повишеното напрежение в региона. \r\nСАЩ, позовавайки се на неопределени разузнавателни сведения за увеличените ирански заплахи миналата седмица, започнаха редица военни операции в региона, включващи разполагане на самолетоносач, бомбардировачи и други кораби и персонал. \r\nНапрежението в региона рязко се повиши тази седмица, след като САЩ твърдят, че Иран вероятно е бил зад атаки срещу четири петролни танкера близо до стратегическия воден път в Персийския залив през уикенда. Във вторник Техеран отрече, че стои зад атаките, и каза, че Вашингтон и неговите съюзници в Близкия изток се опитват да небедят страната, за да провокират конфронтация. \r\nВ същото време бунтовниците хути, воюващи срещу коалиция, ръководена от Саудитска Арабия, заявиха, че са ударили петролопроводи на Кралството с дронове, снабдени с експлозиви, принуждавайки саудитците да спрат да изпомпват нефт по магистралния петролопровод. \r\n***  Раждаемостта в САЩ е паднала до рекордно ниски нива през 2018 година, а броят на ражданията намалява за четвърта година подред, пише американското издание  Washington Examiner . \r\nСпоред доклада на Националния център за здравна статистика на САЩ, общият коефициент на раждаемост на страната или средният брой на децата, които жената би трябвало да роди през живота си, като се има предвид текущата раждаемост, достигна рекордно ниско ниво от 1.73, което е спад от 2%. Това е под прага за поддържане на сегашните нива на населението, 2.1 деца за всяка майка. \r\nВ същото време броят на ражданията е намалял до 3,788,235, което е спад от 2% и най-нисък през 32 години. \r\nДанните, публикувани в сряда, оказват, че САЩ, които някога са се радвали на необичайно висока плодовитост за богата страна, все повече приличат на Япония и богатите страни в Европа, които отдавна имат ниска раждаемост и в някои случаи на загубено население. Нивата на раждаемост в САЩ сега са под нивото на заместване за едно десетилетие, след спад, който съвпадна с финансовата криза. \r\nДемографът на Института Брукингс Уилям Фрей заяви, че причината може да са последните икономически тенденции. „По-младите ни граждани все още се борят с Голямата рецесия, а много хора в двадесетте си години имаха късен старт“, каза той. \r\n„Това може да не е толкова ужасно, колкото изглежда - каза Фрей - Дългосрочният проблем е с младите хора“. \r\nНай-рязък спад в ражданията има сред младежите на възраст между 15 и 19 години, които са родили 179 607 деца, което е спад с 9%. Въпреки, че раждането на тийнейджъри все още е сравнително високо в САЩ в сравнение с други страни, то през последните години рязко е спаднало, а изследователите на тенденцията го приписват по-голямо въздържание и по-голяма употреба на контрол на раждаемостта. \r\nНиската раждаемост до някаква степен се компенсира от повечето раждания сред жените на възраст 40 до 44 години, които са нараснали с 2% до 117,339. Раждаемостта в тази възрастова група постепенно нараства от 1982 г. насам. \r\n„По-късно може да има известно нарастване на плодовитостта при жените през 30-те и началото на 40-те години, но това не е права линия и не знаем дали ще продължи да се понижава“, каза Фрей. \r\nСпоред него, работната сила и младежкото население продължават да нарастват много постепенно, САЩ трябва да инвестират повече ресурси в по-младото население, защото „ние ще станем много зависими от възрастта на тези млади хора“. \r\n***  В сряда почетният патриарх на Православната църква на Украйна (ПЦУ) Филарет, която обяви възстановяването на Киевската патриаршия, даде голяма пресконференция, пише украинското електронно издание  „Страна“ . \r\nНа нея той очерта плановете си за завръщането на „старата“ църква – Украиснка православна църква – Киевска патриаршия (УПЦ-КП) и говори за това, дали тя ще бъде призната от световното православие. А също така раздаде неприятни оценки за напускащия президент Петро Порошенко и главата на новата църква Епифаний. \r\n„Страна“ предава основните тези от пресконференцията на Филарет. Защо възникна идеята за излизане от ПЦУ \r\nВ началото на разговора си с журналистите Михаил Денисенко обясни, че глобално не го устройва ПЦУ, която не е призната от никого, освен Константинопол. \r\n„Нито една от църквите не признава не само Киевската патриаршия, но и Украинската православна църква (става въпрос за ПЦУ – ред.)... Молитвено общение (с ПЦУ) няма нито Гръцката църква, нито Ерусалимската църква, нито Александрийската църква, а да не говорим за Сръбската. И за момента не виждаме пътища, които биха довели до признанието. Защо не признават? Има много причини. Но главната причина е Мосвква“, заяви Филарет. \r\nТук патриархът започна традиционно да критикува Руската православна църква, която другите православни църкви се страхуват да не обидят. \r\nВ същото време е очевидно, че принципно на другите патриарси не можеше да им хареса схемата на Константинопол, да влезе на чужда канонична територия и да открие там митрополия. \r\nВ края на краищата, самият Филарет не я харесва. На пресконференцията той каза, че в Украйна, която има повече православни църкви, отколкото всички непризнали ПЦУ страни, трябва да има независима патриаршия, а не филиал. \r\nНа логичния въпрос, защо в такъв случай той не е казал това на Обединителния събор, Филарет отговори, че това е било „ситуативно решение“, за да се получи канонично признание. Но днес не трябва да се отвлича вниманието от основната цел - възраждането на Киевската патриаршия. \r\nВ допълнение, църковният лидер каза, че той просто е бил измамен от Петро Порошенко. „Зеленски каза, че няма да се намесва“ \r\nФиларет заяви, че е бил измамен не само от президента, но и от предстоятеля на ПЦУ Епифаний, както и архиереите. \r\nПочетният патриарх описа договорките така: уж след създаването на ПЦУ той ще управлява Църквата вътре в страната, а Епифаний – в чужбина. Но него, както е известно, го отблъснаха напълно. Задграничните енории на УПЦ-КП преминаха под директното управление на Вартоломей. \r\nТези споразумения, каза Филарет, бяха вербални: „Ние не подписвахме, защото вярвах на Порошенко и Епифаний, но те ме излъгаха“. \r\nПо думите на почетния патриарх, ако той е знаел, че Епифаний ще постъпи така с него, нямаше да издигне кандидатурата му за поста глава на ПЦУ. \r\n„За да имаме единство, трябва да спазвате споразумението“, каза Филарет и добави: „Не сме се разбирали да ме изпратят в почивка!“ \r\nВ същото време йерархът направи предпазлив комплимент към новоизбрания президент. \r\n„Зеленски ми каза, че няма да се намесва в църковните дела, църквата е отделена от държавата. Но той ще допринесе за нормалното развитие на църковния живот. Що се отнася до Порошенко, Порошенко обеща едно, но прави друго“, подчерта той. Не сме съгласни с името ПЦУ \r\nОт думите на Филарет следва, че той има намерение не само отново да оглави църквата, но и да смени нейното име. \r\n„Защо не сме съгласни с името на Православна църква на Украйна, или в Украйна. Защото всички автокефални църкви имат прилагателно име... Само нашата Църква бе наречена не по този начин, както другите – не УПЦ, а ПЦУ. Какво се крие зад това? Това означава, че православните украинци извън пределите на Украйна не се отнасят към УПЦ. И това се казва в Томоса“, каза Филарет. \r\nТой твърди, че е необходимо да се върне старото име - Украинската православна църква, за да не се нарушават правата на емигриралите украинци. \r\n„Всички автокефални православни църкви запазват емиграцията си, с изключение на гръцките църкви. Цялата гръцка диаспора се подчинява канонически на Вселенския патриарх. Затова трябва да се наричаме Украинската православна църква, а не православната църква в Украйна“, обобщи Филарет. \r\nВ същото време църковният йерарх вече има модел за това как да върне патриархата в Украйна и да не бъде оставен без Томос за автокефалия. Как да не се загуби Томоса \r\nФиларет предложи да се въведат две позиции в рамките на една църква. Първата е външна, втората е за вътрешно ползване. Отвън, църквата ще бъде митрополия на Константинопол, отвътре – на Киевската патриаршия. \r\n„Нашата задача е да запазим Киевската патриаршия. Но само в Украйна, засега... За външния свят сега сме признати от Вселенския патриарх като Киевска метрополия. Но ние не сме доволни от това. За нас целта е признаване на Киевската патриаршия ... Сега тя външно е Киевска митрополия, а вътрешно – Киевска патриаршия... 30 години се борихме за създаване на Киевска патриаршия, а сега искаме да се откажем. Затова бъдещето е за Киевската патриаршия в Украйна. Защото това се налага от съществуването на независима украинска държава...“, заяви почетният патриарх. \r\nТой също така заяви, че Томосът „е даден не за това, после да бъде взет обратно“. \r\nДоколко тази идея ще се хареса на Константинопол – това е голям въпрос. Но Филарет не унива и вече иска да се свика Поместен събор. Вярно е, йерархът не прогнозира кога може да се случи това. \r\n„Провеждането на събора зависи от Светия синод и Архиерейския събор. Когато решат – тогава ще бъде Съборът“, заяви Денисенко. \r\nИ тук, очевидно е време за църковно-бюрократични игри. Личи си, че почетният патриарх все още няма видимо предимство. На въпроса колко епископи го подкрепят, Филарет отговаря: „Това не ме интересува. Интересувам се от истината“. Главните тезиси на Филарет накратко: \r\n·         Порошенко, Епифаний и ерхиереите не са спазили договорките за разпределение на пълномощията в ПЦУ. \r\n·         Споразуменията предполагат, че Филарет ще управлява църквата отвътре, а Епифаний я представлява навън. \r\n·         Филарет не е сметнал за необходимо да фиксира писмено споразуменията (те са устни), тъй като е вярвал на Порошенко и Епифаний, които „го измамиха”. \r\n·         Епифаний „е тръгнал по криви пътища“, той избягва да общува с Филарет. „Давах препоръки на Епифаний, но той прави обратното... И не ми звъни. Казва, че уважава Филарет, но това не е така, това са само думи“, заяви Филарет. \r\n·         Ако Филарет знаеше, че Епифаний ще направи това, той нямаше да издигне кандидатурата му за ръководител на ПЦУ. \r\n·         Епифаний не е независим, зад него стоят хора и той е намекнал за това на самия Филарет. \r\n·         „Ние не сме съгласни с името ПЦУ“, тъй като то не отразява принадлежността на православните украинци, живеещи в чужбина. \r\n·         Статутът на ПЦУ трябва да бъде преписан чрез свикване на събор възможно най-скоро. Действието на статута, подписан на 15 декември, е завършило с предоставянето на Томоса. \r\n·         „Защо си спомних Игор Валериевич Коломойски (в скорошно обръщение)? Защото той, намирайки се в чужбина, реагира на събитията в Цъкрвата. И оцени справедливо, че Киевската патриаршия е създадена от Филарет. Затова споменах, че дори и светски лица обърнаха внимание на това“, заяви Филарет. \r\n·         Сегашната ситуация няма да бъде основание за лишаване на Украйна от Томоса, който „е даден не за това, после да бъде взет обратно“. \r\n·         „Ние унищожаваме това, което сме строили 30 години“. \r\n***  Президентите на Русия и Турция Владимир Путин и Реджеп Таийп Ердоган се съгласиха, че възможно най-скоро трябва да се проведе заседание на работна група за северозападна Сирия, съобщи турският външен министър Мевлют Чавушоглу в сряда, цитиран от електронното издание на вестник  Yeni Safak . \r\nПоследната офанзива на сирийската армия и нейните съюзници, подкрепяни от Русия, предизвика бежанска вълна, както твърди ООН. \r\nЧавушоглу каза, че атаките на сирийските правителствени сили са вредни за перспективите за сформиране на комисия под шапката на ООН за изготвяне на нова сирийска конституция.", "date": "2019.05.16", "title": "Преглед на основните теми в световния печат (Агенция \"Фокус\")"}
{"url": "http://www.focus-news.net/news/2019/05/16/2658491/tri-pati-po-malko-uchenitsi-sa-otpadnali-ot-obrazovatelnata-sistema-za-godina-obzor.html", "text": "Близо три пъти по-малко деца и ученици са напуснали образователната система през тази учебна година спрямо предходната. Броят им е 5200, докато през миналата са били 14 058, сочат представените в Министерския съвет данни от работата по Междуинституционалния механизъм за обхват. За две години в детските градини и училищата са върнати или записани за първи път над 40 000 деца и ученици.  \r\nНа брифинг в Министерски съвет вицепремиерът Томислав Дончев определи работата по Механизма като успешна и подчерта, че държавата е решителна в усилията си. Той обясни, че през втората година от функционирането на Механизма екипите от учители, социални работници, полицаи, медиатори и други специалисти са се фокусирали върху приобщаване на новоотпадналите, както и върху ранния обхват на 5, 6 и 7-годишните деца. „Бяха направени 81 346 посещения на адрес, голяма част от които на ученици с голям брой отсъствия по неуважителни причини. Върнатите или записани за първи път в детска градина или училище през учебната 2018/2019 г. са 19 077. От тях 18 255 посещават редовно учебните занятия. Освен децата в задължителна училищна възраст (7-16 г.) са обхванати 577 младежи на 17 г., 453 – на 18 г., и 322 на 19 г.“, обясни Томислав Дончев. \r\nОт системата повторно са отпаднали 822 деца и ученици. Основните причини са ниска социализация и недостатъчно приобщаване към училищния живот, слабо владеене на български език, затруднения при усвояването или слаб интерес към учебния материал, ниската грамотност на родителите, ранните бракове и други. На семействата, които не изпращат децата на детска градина или училище, са били съставени 326 акта за административни нарушения. Издадени са и 85 наказателни постановления. Според министъра на образованието Красимир Вълчев този инструмент не е достатъчно ефективен, тъй като сигналите за непосещаващи училище деца са били 11 000 в последната година. Спрените, прекратени или намалени семейни помощи за натрупани над пет неизвинени отсъствия от септември 2018 г. до януари 2019 г. са в размер на 2 162 108 лв. Предстои средствата да бъдат предоставени на 2434 детски градини и училища, в които се обучават тези деца. С тях могат да се организират допълнителни обучения по различни предмети, допълнителни консултации, както екипна работа между учители и други педагогически специалисти.  \r\nМинистърът на труда и социалната политика Бисер Петков съобщи, че ще бъдат направени промени в Наредбата за целевите помощи за отопление с цел да се обвържат с посещението на учебни занятия. По думите му ще бъдат обособени нови три групи хора, в които ще влизат родителите на деца от 5 до 16 г., които не ходят на училище. Предложението е те да имат по-ограничен достъп до помощи за отопление без да бъдат лишавани от тях.  \r\n„Предстои работата по Механизма за обхват да бъде насочена в по-голяма степен към ежедневната посещаемост“, подчерта министър Красимир Вълчев и уточни, че в същото време учебният процес трябва да е ориентиран към придобиване не само на знания, но и на умения. „Учителят не трябва да е лектор, а да провокира учениците да учат. Те трябва да са активни участници в процеса на обучение, да търсят информация, да я анализират и да могат да боравят с нея“, допълни той.  \r\nПрез 2019 г. по Национална програма „Заедно за всяко дете“ са отпуснати 300 000 лв. за допълнително финансиране на работата на екипите по обхват. Одобрени са две нови програми, които подкрепят образователните институции и общините за включването на децата и учениците в образователния процес. Ще се финансират дейности за постъпващите за първи път в детска градина и техните родители, както и програми на общините за образователна десегрегация. Стартират и два нови проекта по Оперативна програма „Наука и образование за интелигентен растеж“, насочени към обхвата и приобщаването на деца в задължителната предучилищна и училищна възраст и предотвратяване на отпадането.", "date": "2019.05.16", "title": "Три пъти по-малко ученици са отпаднали от образователната система за година (ОБЗОР)"}
{"url": "http://www.focus-news.net/news/2019/05/16/2658492/nezavisimaya-gazeta-obviniha-moldovskiya-premier-v-poddrazhka-na-pridnestrovieto.html", "text": "Обвиниха молдовския премиер в поддръжка на Приднестровието, пише руският вестник  “Независимая газета“ .  \r\nВ Кишинев избухна скандал заради деблокитрането на износа на метален скрап от Украйна за Молдовския металургичен завод, намиращ се в Приднестровието. Тъй като данъците от приходите на завода отиват в хазната на Приднестровието, молдовският премиер Павел Филип, който е убедил Киев да деблокира износа , беше обвинен в лобиране на интересите на непризнатата република. Депутатът от Приднестровието Андрей Сафонов каза пред вестника, че Украйна е блокирала износа на скрап на основание, че заводът принадлежи на Русия, но всъщност е собственост на Приднестровието. \r\nУкрайна винаги е била основният доставчик на суровини за Молдовския металургичен завод в Приднестровието. Заводът, според наблюдателя от икономическото издание на Кишинев Logos Press, Дмитрий Калак, работи с метален скрап, който се доставя от различни места в региона, но главно от Украйна. Следователно, когато Киев реши да забрани износа за ММП, предприятието спря за първи път през последните 30 години. Междувременно “Украйна подписа споразумение за свободна търговия с Молдова в рамките на ОНД. През 2014 г. двете страни сключиха споразумение за асоцииране с ЕС, което също предвижда разпоредби за свободна търговия.“ „Преди да забрани износа в MMP, Киев трябваше да изпълни редица условия, включително специално разследване, но не го направи. Украинското правителство взе административно решение, обяснявайки го с липсата на метален скрап за нуждите на собствените си предприятия,” обясни експертът Дмитрий Калак. Той счита, че действията на министър-председателя на Република Молдова Павел Филип са легитимни: „Приднестровието де юре остава част от Молдова, затова отмяната на наложените от Украйна санкции е оправдана стъпка. Освен това в завода работят хора, а спирането на предприятието ги лишава от доходите им.”  Юлиян Марков", "date": "2019.05.16", "title": "„Независимая газета“: Обвиниха молдовския премиер в поддръжка на Приднестровието"}
{"url": "http://www.focus-news.net/news/2019/05/16/2658488/sport-shahtyor-specheli-kupata-na-ukrayna.html", "text": "Футбол: Отборът на Шахтьор Донецк спечели купата на Украйна срещу Ингулец Петрово с 4:0 на неутрален терен на стадиона в Запорожие. Головете отбелязаха Тете – два, Кораеш и Соломон. Това е 13-та рекордна купа за клуба, който печели трофея за четвърти пореден път. Отборът е почти сигурен шампион на Украйна.", "date": "2019.05.16", "title": "Спорт: Шахтьор спечели купата на Украйна"}
{"url": "http://www.focus-news.net/news/2019/05/16/2658496/vedomosti-rusiya-nameri-nachin-da-zaobikoli-amerikanskite-sanktsii-pri-prodazhbarta-na-rusko-orazhie.html", "text": "Русия намери начин да заобиколи американските санкции при продажбата на руско оръжие, пише руският вестник  “Ведомости“ . \r\nС резолюция № 586 от 10 май правителството опрости процедурата за препродажба на руски оръжия от техните първични купувачи в трети страни. Реекспортът на руски оръжия беше позволен и по-рано, но досега страната, която ги получаваше втора ръка, трябваше да подаде на Федералната служба за военно-техническо сътрудничество (ФС ВТС) същия сертификат за краен потребител като „основния“ вносител. В сертификата купувачът се задължава да не препродава оръжието без разрешението на Москва. Така вносителят официално потвърждава, че в крайна сметка е придобил оръжие от Русия. Сега ще е достатъчно, ако трета страна предостави сертификат на прекия доставчик и той ще уведоми само Русия, че купувачът обещава да не прехвърля оръжието. \r\nВ обяснителната бележка към документа изрично се посочва, че появата му е причинена от антируски санкции: \"Чуждестранните държави проявяват интерес към закупуване на руски военни продукти, но, опасявайки се от санкции, отказват да ги купуват.\" Проблемът възникна след приемането на закона CAATSA в Съединените щати през август 2017 г., който предвижда възможност за налагане на санкции на всички страни, които внасят руски оръжия. За първи път подобни санкции бяха наложени от САЩ през септември 2018 г. срещу Департамента за подготовка на войските и снабдяването на Централния военен съвет на Китайската народна република и неговия лидер Ли Шанфу за закупуване на изтребители Су-35 от Русия и системи за ПВО С-400. А износът е най-важният компонент от приходите на руския отбранителен комплекс: от 2013 г. годишните продажби на оръжия възлизат на 15—16 млрд. долара, като в края на 2018 г. сумите за поръчки достигат 55 млрд. долара. \r\nРуската политика за контрол над потребителите на руски оръжия беше затегната след войната на Израел с ливанското движение \"Хизбула\" през 2005 г., след като израелските войски заловиха анти-танковите комплекси „Корнет“, които преди това бяха доставяни от Русия в Сирия. През 2006 г. правителството издаде указ, съгласно който ФС ВТС получи правото да включва клаузи при сключване на договори за доставка на леко стрелково и малокалибрено оръжие, което позволява проверките на наличието на продадените от купувача оръжия. \r\nСпоред Константин Макиенко, експерт в Центъра за анализ на стратегиите и технологиите, най-големите купувачи на руски оръжия - Китай, Индия, Виетнам, Алжир и Египет - не се нуждаят от такава схема. Тези страни или пренебрегват американските санкции срещу руските износители, или търсят изключения за себе си чрез преговори с американските власти. Но за по-малките страни, които се страхуват от американските санкции, продажбите с механизми за реекспорт могат да бъдат оправдани, смята експертът. Това се отнася главно за продажбата на леко стрелково и малокалибрено оръжие и боеприпаси. Този сегмент на руския износ на оръжие възлиза на няколко стотин милиона долара годишно и е представен главно от страни от Африка на юг от Сахара и Латинска Америка, както и от малки азиатски страни, казва Макиенко.  Юлиян Марков", "date": "2019.05.16", "title": "„Ведомости“: Русия намери начин да заобиколи американските санкции при продажбата на руско оръжие"}
{"url": "http://www.focus-news.net/news/2019/05/16/2658495/glavniyat-prokuror-poiska-informatsiya-za-imotite-smetkite-i-ofshornite-firmi-na-litsa-zaemashti-visshi-publichni-dlazhnosti-obzor.html", "text": "Главният прокурор Сотир Цацаров изиска от ДАНС цялата налична информация (включително и от финансовото разузнаване) относно банкови сметки, участие в офшорни компании, притежавани недвижими имоти в чужбина и други инвестиции от лица, заемащи висши публични длъжности, които не са декларирани по съответния ред. Такава информация се изисква и за имущества, притежавани от лицата, както лично, така и чрез свързани или подставени лица.  \r\nВ отговор председателят на агенцията заяви, че в ДАНС ще изпълнят искането изцяло, като ще проверяват всичко в годините назад в координация с всички държавни институции, които имат отношение. Димитър Георгиев обясни, че по искането ще бъде работено в кратки срокове без оглед на предстоящите избори за Европейски парламент.  \r\nПравосъдният министър коментира действията на главния прокурор Сотир Цацаров като необходими. Данаил Кирилов изрази надежда, че ДАНС има достатъчно аналитична и разузнавателна информация, по която могат да се съберат доказателства. „Надявам се ДАНС да има достатъчно аналитична и разузнавателна информация, която да послужи за идентификацията на данни, по които да започне събиране на доказателства за такива сметки или връзки“, посочи Кирилов. В отговор на въпрос има ли връзка между искането на президента Радев да започне проверка на офшорките и писмото на Цацаров с искане на информацията от ДАНС, министърът коментира: „Не мога да се произнеса компетентно. Нямам лично виждане по този въпрос“.  \r\nВ неделя държавният глава поиска разследване на офшорните сметки и имотите на политиците. Тогава Румен Радев призова премиерът и компетентните органи да се разровят в задграничните офшорни сметки, в имотите и фирмите на политици чрез подставени лица по същия начин, по който се ровят в кофите за боклук за контрабандни цигари. Той посочи, че „Апартаментгейт“ е само началото и вододел, който ще покаже на къде ще върви държавата. По думите му не можем да градим модерна България, ако оставим нещата по старому - да се вихри безнаказаност и беззаконие и затова трябват разкрития, трябват присъди, конфискация, връщане на парите.", "date": "2019.05.16", "title": "Главният прокурор поиска информация за имотите, сметките и офшорните фирми на лица, заемащи висши публични длъжности (ОБЗОР)"}
{"url": "http://www.focus-news.net/news/2019/05/16/2658493/rossiyskaya-gazeta-otstraniha-predsedatelya-na-konstitutsionniya-sad-na-ukrayna.html", "text": "Отстраниха председателя на Конституционния съд на Украйна, пише вестник  “Российская газета“ . \r\nВнезапното освобождаване от длъжност на председателя на Конституционния съд на Украйна (ЦКЗ), 49-годишният Станислав Шевчук, няма да бъде пречка за встъпването в длъжност на избрания президент Зеленски, както мнозина се страхуват. Но е трудно това събитие да се нарече обикновено: президентът Петър Порошенко най-накрая реши да разбие последната основна държавна институция, която, за разлика от президента, парламента и правителството, се радваше поне на някакво доверие в обществото. \r\nЗаседанието на Конституционния съд на Украйна (КСУ) във вторник се проведе при закрити врати в отсъствието на самия председател. Тъй като тази позиция не предполага процедури за уволнение - началникът на КСУ остава на поста си до края на деветгодишния мандат - противниците на Станислав Шевчук, който оглавява съда едва през февруари 2018 г., го лишиха от статут на съдия. Обосновката е решението на комисията по етика, в което се посочва „съществено дисциплинарно нарушение, грубо и системно неспазване на задълженията, и действия,несъвместими със статута на съдия”. Заключенията на комисията бяха одобрени от 12 от 18-те съдии на КСУ - необходимия минимум за вземане на това решение. \r\nНеформално на местните медии беше обяснено, че Шевчук е платил с поста си заради интервю с изданието „Страна“ през март, в което заяви, че няма да приеме клетвата на президента, който е спечелил в резултат на измама. По това време той вече имаше конфликт с Петър Порошенко: чрез изнудване, посредством наказателно преследване на брат му - бизнесмен и неговите служители, през февруари те получиха признание за неконституционност на член на наказателния кодекс за незаконно обогатяване - основният текст, под който можеше да бъдат подведени под отговорност украински високопоставени служители и депутати. След тази неприятна история Шевчук, както пишат украинските медии, започна да търси подходи към екипа на Зеленски, а неговото резонансно интервю само потвърди у Порошенко опасността, която главата на КСУ представлява за него. Ето защо още преди втория кръг се появиха слухове за предстоящото принудително оттегляне на Шевчук, които обаче не се приемаха сериозно доскоро. \r\nСамият Шевчук нарече отстраняването си от длъжност „антиконституционен преврат“ и обеща да обжалва пред съда. „Съдиите от главния конституционен орган на държавата, които се заклеха във вярност към украинския народ, са извършили тежко престъпление, свързано със нарушаването на конституционния ред. Основният бенефициент от престъплението е Порошенко, като полага всички усилия за запазване на властта чрез поддържане на контрол над основните държавни институции”,  каза Шевчук  Юлиян Марков", "date": "2019.05.16", "title": "„Российская газета“: Отстраниха председателя на Конституционния съд на Украйна"}
{"url": "http://www.focus-news.net/news/2019/05/16/2658497/angela-merkel-evropa-tryabva-da-e-edinna-sreshtu-kitay-rusiya-i-sasht.html", "text": "Европа трябва да се изправи срещу предизвикателствата, поставени от тримата си големи глобални съперници - Китай, Русия и САЩ, каза Ангела Меркел в интервю, споделено с британския вестник  The Guardian .  \r\nГоворейки за предизвикателствата, които варират от руската намеса в изборите за икономическото влияние на Китай и монопола на САЩ над цифровите услуги, Европа трябва да изгради обединения фронт, каза Меркел в широкообхватно интервю, споделено с вестника. \r\n\"Няма съмнение, че Европа трябва да се позиционира в един променен свят\", каза Меркел в разговор в офиса си в Берлин. \"Старите правила на следвоенния ред вече не се прилагат.\" \r\nТя добави: „Те (Китай, Русия и САЩ) ни принуждават отново и отново да намираме общи позиции. Това често е трудно предвид нашите различни интереси. Но постигаме това - помислете например за нашата политика по отношение на конфликта в Украйна. \r\n„Политиката ни за Африка сега също следва обща стратегия, която преди няколко години би била немислима. Затова продължаваме да поставяме един крак пред другия. Но нашата политическа власт все още не е съизмерима с нашата икономическа сила. \" \r\nВ интервюто, проведено от журналисти от германския вестник Süddeutsche Zeitung и споделено с Guardian като част от сдружението за вестници \"Европа\", Меркел също каза: \r\n„Брекзит беше най-голямата европейска повратна точка през последните години, но сега топката е в полето на Обединеното кралство: „За да може Великобритания да напусне ЕС, в Лондон трябва да има парламентарно мнозинство, „за“ вместо „против“ нещо.\"  \r\nИнтервюто идва в ключов момент в 14-годишната кариера на Меркел като канцлер. Нейната партия, Християндемократическият съюз, е изправена пред перспективата за значителни загуби в изборите от 23-26 май, въпреки че наблюдателите смятат, че тя остава достатъчно популярна, за да изкара четвъртия си мандат до 2021 година. \r\nИзборите са шанс популистите в Германия и на целия континент да надграждат своята нарастваща популярност, породена от по-голямо неравенство, нарастваща несигурност и разочарование от политиката в Брюксел и в държавите-членки. \r\n„Много хора са загрижени за Европа, включително и аз“, каза Меркел. \"Това означава, че се чувствам още по-задължена да се присъединя към другите, за да се уверя, че Европа има бъдеще.\" \r\nТя каза, че нейните колеги трябва да спрат да играят с популистки жестове и категорично отхвърлят отварянето на дясноцентристкия блок от партии в Европейския парламент към крайнодесните популисти като Матео Салвини. \r\n\"Това наистина е момент, в който трябва да се борим за нашите принципи и основни ценности\", каза Меркел. „Държавните и правителствените ръководители ще решат колко далеч ще отиде популизма или дали крайна сметка сме готови да поемем съвместна отговорност. \r\n„Просто заявявайки, че се радваме на седем десетилетия мир, вече не е достатъчно да оправдаем европейския проект. Без аргументи, насочени към бъдещето, за да оправдаем Европа, европейският проект за мир също би бил по-застрашен, отколкото може да се мисли. \" \r\nМеркел също подчерта неотложността на глобалната екологична криза. Бивш министър на околната среда в кабинета на Хелмут Кол, Меркел припомни конференциите за биоразнообразието, на които присъства в средата на 90-те години, и каза: „Ужасно е да се види как ситуацията се е влошила по много начини. \r\n„Очевидно е липсата на последователни политически действия в световен мащаб. Това, което е от ключово значение за възможността да действаме във всички сфери, включително опазването на околната среда, е да бъдем икономически успешни. Това е най-голямото ми безпокойство. \r\nМеркел отказа да каже дали ЕС ще предостави на Великобритания друго удължаване, ако правителството на Тереза Мей не успее да сключи споразумението си за оттегляне до края на октомври. \r\nНа въпроса дали през есента Брекзит може да бъде обсъждан от нови лидери както в Лондон, така и в Берлин, тя заяви: „Ако има нещо, което да се преговаря, Европейската комисия ще направи това от името на 27-те държави-членки, както досега.  Юлиян Марков", "date": "2019.05.16", "title": "Ангела Меркел: Европа трябва да е единна срещу Китай, Русия и САЩ"}
{"url": "http://www.focus-news.net/news/2019/05/16/2658498/tass-v-amerikanskiya-kongres-iskat-sanktsii-pri-zakupuvaneto-na-raketi-s-400-ot-turtsiya.html", "text": "Група американски конгресмени, представляващи демократите и републиканците, представиха резолюция, призоваваща няколко комисии на Камарата на представителите на Конгреса на САЩ да \"прилагат изцяло санкции\" срещу Турция в рамките на Закона за противодействие на американските противници чрез санкции (CAATSA), както и изключване на тази страна от програмата за създаване на пето поколение изтребител-бомбардировач F-35 в случай на придобиване на Анкара от Русия зенитни ракетни системи С-400, съобщи в сряда пресслужбата на Комисията по външни работи на Камарата на представителите, цитирана от  TACC . \r\n\"Турция е наш дългогодишен съюзник, но те са изправени пред ясен избор. Ако Анкара купи руски противоракетни системи, САЩ трябва незабавно да наложат санкции и да изключат Турция от програмата F-35. Нашата резолюция, внесена от конгресмените от двете партии, трябва да се счита за ясно изявление на Конгреса на САЩ, че Турция трябва да направи избор: да бъде партньор на Русия или нейните съюзници от НАТО. Надявам се, че турският президент Реджеп Тайип Ердоган ще направи правилния избор.  \r\nВ проекторезолюцията се отбелязва, че Камарата на представителите \"призовава за пълното използване на санкции в рамките на CAATSA от 2017 г., ако Турция придобие руски противовъздушни ракетни системи С-400, и призовава турското правителство да отмени придобиването на руски противовъздушни ракетни системи С-400.\" Освен това конгресмените призовават за \"завършването на участието на Турция в производствената програма на F-35 и доставката на F-35 на Турция в случай, че Турция придобие руски противовъздушни ракетни системи С-400.\" \r\nРезолюциите на Камарата на представителите и на Сената, които се приемат поотделно във всяка камара на Конгреса, нямат юридическа сила и имат съвещателен характер. Така депутатите изразяват своята позиция по конкретен въпрос, а изпълнителната власт има право да игнорира такива документи, коментира ТАСС.  Юлиян Марков", "date": "2019.05.16", "title": "ТАСС: В американския Конгрес искат санкции при закупуването на ракети С-400 от Турция"}
{"url": "http://www.focus-news.net/news/2019/05/16/2658501/evening-standard-nelegalnata-migratsiya-sled-brekzit-mozhe-da-se-uvelichi.html", "text": "Повече хора ще влязат и ще останат в Обединеното кралство незаконно, когато правилата на ЕС за свободата на движение престанат да се прилагат, пише в доклад на изследователска група, цитиран от  Evening Standard .  \r\nСоциалната пазарна фондация (SMF) призова министрите да бъдат откровени относно \"сложността и непредвидените последици\" от имиграционната политика. \r\nНа брифинг фондацията разгледа историческите примери и определи четири урока за политиците днес. Докладът показва, че  по-големи ограничения на \"добре установените съществуващи имиграционни потоци\" може да доведат до: увеличаване на постоянното законно имигрантско население; увеличаване на броя на незаконните имигранти; и увеличаване на \"престоя\" на незаконните имигранти. \r\nВсе по-осезаемото незаконно имигрантско население, придружено от засилено антиимиграционни мерки, може да доведе до по-голяма обществена загриженост относно имиграцията, дори ако общият имигрантски поток намалява, добавя вестникът. \r\nСъветът настоява правителството \"да инжектира доза честен реализъм, изяснявайки сложността и непредвидените последици от имиграционната политика, за контрола, който има, но и за практическите ограничения на този контрол\". \r\nДжонатан Томас, изследовател по въпросите на миграцията на SMF и автор на доклада, каза: „Историята предполага, че хората, които очакват да се прекрати свободното движение, може да бъдат разочаровани. \r\n\"Нелегалната имиграция не е била водеща тема в британския дебат през последните години, но прецедентите предполагат, че тя скоро може да застане  начело на политическия дневен ред.\" \r\nТой добави: „Хората, които искат да сложат край на свободното движение, трябва да бъдат честни с избирателите относно възможността това да създаде значителни нови предизвикателства, свързани с незаконната имиграция. \r\n\"А хората, които подкрепят либералния подход към имиграцията, трябва да се ангажират конструктивно с напълно легитимния възглед, че незаконната имиграция е проблем, който политиците трябва да решат.\" \r\nПрез декември министрите разкриха планове за голямата промяна в имиграционната система на Обединеното кралство за повече от 40 години. Според предложенията, очертани в дългоочакваната Бяла книга, ще бъде създаден механизъм за временна заетост, годишната горна граница за квалифицирани работни визи ще бъде премахната и работодателите, които искат да спонсорират чуждестранни служители, вече няма да бъдат задължени да извършват \"проверка за местни кандидати за работа“. \r\nДлъжностни лица настояват, че не е възможно да се определи точно броят на хората в страната, които пребивават незаконно. \r\nПрез 2017 г. бивш шеф по въпросите на имиграцията твърди, че тази цифра вероятно ще надхвърли един милион. \r\nПреди 14 години оценката на Службата за вътрешни работи преброи незаконното мигрантско население, живеещо в Обединеното кралство през 2001 г., на около 430 000 души. \r\nГоворителят на вътрешното министерство заяви: „Бъдещата имиграционна система ще гарантира, че Обединеното кралство може да продължи да привлича талантливите хора, от които се нуждаем, като в същото време премахне свободното движение. \r\n„За първи път от едно поколение ще имаме пълен контрол над нашата имиграционна система. \r\n\"Миграционният контрол има добре установени процедури за възпиране и справяне с незаконната имиграция и незаконната работа и това няма да се промени, след като Обединеното кралство напусне Европейския съюз.\"  Юлиян Марков", "date": "2019.05.16", "title": "Evening Standard: Нелегалната миграция след Брекзит може да се увеличи"}
{"url": "http://www.focus-news.net/news/2019/05/16/2658503/rabotata-po-prerabotvaneto-na-natsionalnata-strategiya-za-deteto-shte-zapochne-nay-rano-prez-yuni-obzor.html", "text": "Работата по преработването на Националната стратегия за детето ще започне след европейските избори. Това стана ясно от думите на министъра на труда и социалната политика Бисер Петков. Той припомни, че проектът за стратегията в предложения за обсъждане в началото на годината вид е спрян по разпореждане на министър-председателя. „След края на месец май, надявам се обстановката да бъде по-нормална, за нормален диалог, а не да бъде истерична, да можем да продължим работата в посока преработка на предложения проект на Национална стратегия на детето“, обясни министър Петков. Министърът заяви, че в публичното пространство има доста спекулации и фалшиви новини, свързани с текстовете на стратегията и подчерта, че протестите, които продължават да се генерират в социалните мрежи срещу тази стратегия, нямат основания. \r\nМинистър Петков отхвърли и появилите се в публичното пространство твърдения, че са направени законодателни промени с цел отнемане на деца. По думите му тези норми, за които се твърди, че са въведени от Стратегията за детето, съществуват вече от години. „Не се дават допълнителни права и правомощия на социалните работници да се наместват и принудително да отнемат деца от техните семейства“, отбеляза Петков. Той уточни, че направените промени целят да се усъвършенстват мерките за координиране между различните институции за превенцията на изоставени деца и тяхната реинтеграция в обществото. В Закона за закрила на детето са разписани и мерки при изоставени деца с увреждания. По никакъв начин обаче промените в законите не дават допълнителна права на социалните работници, а служат за превенция на риска от изоставяне на деца. \r\nНяма да допуснем да се отнемат деца от семействата просто с едно позвъняване на вратата, увери председателят на Държавната агенция за закрила на детето Елеонора Лилова. „Ние не крадем деца“, заяви тя и уточни, че няма да се отнемат права на родители, нито да се противопоставят правата на децата срещу тези на родителите.  \r\nПо-рано премиерът Бойко Борисов също отбеляза, че много ясно се е разпоредил Стратегията за детето в предишния ѝ вид да бъде спряна. „Национална стратегия за детето 2019-2030 г. няма. Много ясно се разпоредих да се прави с абсолютно всички мнения и категорично да защитава детето“, заяви той и възложи на социалния министър всеки ден да прави брифинги и да казва, че такава стратегия няма. „Такава стратегия няма. Защо продължават да лъжат не знам“, коментира още Борисов. По думите му такава стратегия ще бъде приета едва когато мине през всички обсъждания, така че хората да бъдат спокойни. Министър-председателят определи като спекулации твърденията, че деца ще бъдат взимани от техните семейства и подчерта, че целта на стратегията е да защити децата.  \r\nОмбудсманът Мая Манолова също излезе с позиция по документа, като заяви, че постъпилите множество декларации, подписки и становища до институцията ясно показват, че има проблем в диалога между държавните институции и родителите. Според нея проектът на Национална стратегия за детето 2019-2030 г. да бъде изцяло оттеглен от правителството и вместо това е необходимо изработването на нова стратегия, която ясно и категорично да изведе и намери баланса между най-добрия интерес на детето и съхраняването на целостта на семейството. Тя отбеляза, че в новия документ изрично трябва да се подчертае, че бедността и недостигът на средства за обезпечаване на живота на семейството в никакъв случай не може да бъде единственият и водещ мотив за отделяне на едно дете от неговите родители. Манолова настоява и за провеждането на широка и задълбочена обществена дискусия за изготвянето на новия документ за детето, в която да вземат участие всички компетентни граждански организации и обществени фигури, които са изразители на различните гледни точки в обществото относно приоритетите на държавната политика за закрила на децата и семейството.  \r\nМеждувременно в социалните мрежи продължава организирането на протести срещу спряната Национална стратегия за детето, като следващите такива са насрочени за предстоящите почивни дни. Според родителите документът застрашава българското семейство и не дава конкретни насоки по отношение на насилието над деца, а поставя общи условия, според които родителите могат да бъдат неспособни да осигурят необходимите условия за детето си. Протестиращите се обединяват и около тезата, че стратегия не отразява състоянието на самото семейство и не работи за финансовото подпомагане на родителите с цел детето да остане в семейството. Сред другите спорни теми са и сексуалното образование на децата, смъкването на възрастта за задължително образование, дефиницията на термина „дете“ в риск и възможността децата анонимно да подават сигнали за проблем в семейството.", "date": "2019.05.16", "title": "Работата по преработването на Националната стратегия за детето ще започне най-рано през юни (ОБЗОР)"}
{"url": "http://www.focus-news.net/news/2019/05/16/2658502/afp-iran-pokazva-maksimalna-vazdarzhanost-a-eskalatsiyata-na-naprezhenieto-e-nepriemliva.html", "text": "Иран проявява \"максимална сдържаност\" въпреки оттеглянето на САЩ от ядрена сделка, заяви външният министър на страната в четвъртък, като обвини Вашингтон в \"неприемлива\" ескалация на напрежението, предава  AFP . \r\n\"Ескалацията от страна на Съединените щати е неприемлива\", заяви Мохамед Джавад Зариф в Токио, където провежда разговори с японски официални лица. \r\n\"Ние упражняваме максимална сдържаност ... въпреки факта, че Съединените щати се оттеглиха от ядреното споразумение миналия май\", добави той, говорейки за така наречения Съвместен всеобхватен план за действие (СВПД) по иранската ядрена програма. \r\nТой добави, че Техеран остава \"ангажиран\" към сделката и заяви, че продължаващите проверки показват, че Иран е в съответствие с многостранното споразумение. \r\nНапрежението между Съединените щати и Иран стана високо след като президентът Доналд Тръмп се оттегли от ядреното споразумение преди година. \r\nТо обаче се увеличи допълнително през последните седмици на фона на засиления натиск от страна на САЩ върху предполагаеми заплахи от страна на Иран. \r\nПо-рано този месец съветникът по националната сигурност Джон Болтън обяви разполагането на ударната група на самолетоносача на „Ейбрахам Линкълн“ и бомбардировачи B-52 в залива. \r\nНяколко дни по-късно Пентагонът добави към това ракетната отбранителна батерия „Пейтриът“ и кораб-амфибия. \r\nВ сряда САЩ разпоредиха частична евакуация на своето посолство в Багдад и консулство в Ербил, цитирайки специфични заплахи от иракски милиции, за които се твърди, че са контролирани от Техеран.  Юлиян Марков", "date": "2019.05.16", "title": "AFP: Иран показва „максимална въздържаност“, а ескалацията на напрежението е неприемлива"}
{"url": "http://www.focus-news.net/news/2019/05/16/2658504/nikola-stardzhan-sdelkata-na-tereza-mey-nyama-shans-nyama-da-ya-podkrepim.html", "text": "На въпроса дали вярва, че министър-председателят ще осигури подкрепа за сделката на гласуването през юни, Никола Стърджън каза: \"Не ми изглежда, че има шанс, нищо не се е променило“, предава думите й шотландското издание  The Herald . \r\n\"Тя не е постигнала никакъв напредък през последните няколко седмици и ми се струва, че всичко това е повече за запазването на собствената й партия, отколкото за страната. Шотландската народна партия (ШНП) ще гласува против него, защото това ще изведе Шотландия от ЕС, от единния пазар, от митническия съюз и това не е в интерес на Шотландия.\" \r\n\"Ако искате да продължите да изпращате послание, че мястото на Шотландия е в сърцето на Европа, тогава гласуването за ШНП на европейските избори и укрепването на силата ни е начинът да го направим,\" заяви Стърджън. \r\nЛидерът на ШНП говори след среща с граждани на ЕС в университета в Глазгоу и каза, че планира да използва европейските избори следващата седмица, за да изпрати посланието, че Шотландия иска да остане в Европа. \r\nТя каза: „Гражданите на ЕС, хората, които допринасят за Шотландия, които смятат Шотландия за техния дом, са третирани възмутително и са подложени на огромна несигурност за тях и техните семейства“. \r\nМоето послание към тях е, че те са добре дошли тук, ние искаме те да останат в Шотландия и това е техният дом. \r\n\"Ние сме оптимисти, искаме да спечелим тези избори и се стремим да използваме тези избори, надявам се с подкрепата на хората в Шотландия, да изпратим много ясно, просто и недвусмислено послание от Шотландия, което е, че:  Шотландия иска  за да останем в сърцето на Европа, ние не подкрепяме Брекзит и искаме край на Уестминстърския хаос, който нанесе толкова много щети\".   Юлиян Марков", "date": "2019.05.16", "title": "Никола Стърджън: Сделката на Тереза Мей няма шанс, няма да я подкрепим"}
{"url": "http://www.focus-news.net/news/2019/05/16/2658500/the-independent-uvelichava-se-natiska-varhu-dzheremi-korbin-da-othvarli-sdelkata-na-tereza-mey-za-brekzit.html", "text": "Джереми Корбин е под натиск да нареди на депутатите си да се въздържат при гласуване на сделката на Тереза Мей, след като министърът, отговарящ за оттеглянето от ЕС Киър Страмър, заяви, че поражението може да сложи край на плана на премиера, пише левият вестник  The Independent . \r\nПоддръжниците на втори референдум обвиниха лидера на лейбъристите, че е предложил спасение на премиера, докато тя подготвя четвъртия си опит да подложи плана си на гласуване в парламента. \r\nВ същото време се очаква Мей да се противопостави на исканията за определяне на дата за оттеглянето й като премиер, в среща с водещите фигури в Консервативната партия, които са призовали за „яснота“ за нейните намерения. \r\nСлед преговорите лице в лице между Джереми  Корбин и Тереза Май, лейбъристите заявиха, че няма да подкрепят законопроекта без компромисно споразумение с гаранции, за да се избегне отхвърлянето му от бъдещия лидер на Торите. \"Ние няма да се качим в кола, когато не знаем къде отива\", казва един източник. \r\nВисши източници от лейбъристката партия  обаче отказаха да изключат да бъде наложено на депутатите от партията  да се въздържат от гласуването на второ четене, което потенциално би могло да спаси премиера от поражението срещу недоволните Тори и депутатите от северноирландската Демократична юнионистка партия. \r\nТози ход предизвика враждебна реакция от поддръжниците на втори референдум, включително на министър в сянката, който заяви, че ще игнорира всякакви указания за въздържане. \r\n\"Въздържането ще позволи на Брекзит да продължи без дори да настоява за втори референдум и това би било напълно неприемливо, така че се надявам, че ръководството на партията ще изясни позицията си.\"  Юлиян Марков", "date": "2019.05.16", "title": "The Independent: Увеличава се натиска върху Джереми Корбин да отхвърли сделката на Тереза Мей за Брекзит"}
{"url": "http://www.focus-news.net/news/2019/05/16/2658505/pregled-na-osnovnite-temi-v-ruskiya-pechat-agentsiya-fokus.html", "text": "Възможността за подобряване на отношенията между Русия и САЩ, ситуацията в Приднестровието, отстраняването на председателя на Конституционния съд на Украйна и оръжейната търговия на Русия са сред темите на руския печат на 16 май.  \r\n*** Как разузнаването може да сближи Русия и САЩ, коментира руският вестник  „Взгляд“ .  \r\nВъзможно е след няколко години на остро противопоставяне Вашингтон да е решил да предприеме някои стъпки за сближаване към Москва. Най-малкото такова предпазливо предположение може да се направи от кратка реплика на ръководителя на Службата за външно разузнаване (СВР) Сергей Наришкин относно възможните му контакти с неговия колега от ЦРУ. Как може сътрудничеството в разузнаването да спомогне за изграждането на политически отношения между двете държави? \r\nСергей Наришкин, директор на Руската външна разузнавателна служба, призна, че скоро ще се срещне с ръководителя на ЦРУ Джина Хаспел. \"Да, възможно е\", заяви Наришкин пред ТАСС. Той добави, че е предложил на държавния секретар на САЩ Майк Помпео да разшири контактите между специалните служби на двете страни, предаде РИА Новости. \r\n„Вчера в кратък разговор „на крака” след основния разговор  между президента Владимир Путин и държавния секретар Майк Помпео предадох на Помпео отношението си и изразих желанието си да възстановим контактите и взаимодействието на по-високо ниво - каза Наришкин. \r\nСпоред него, в периода, когато Помпео бил ръководител на ЦРУ, той активно взаимодействал с него, но на фона на нарастващия вътрешнополитически конфликт в Съединените щати и с пристигането на Хаспел, контактите отслабнали. Наришкин добави, че Русия и Съединените щати все още обменят оперативна информация - по-специално по темата за борбата с международния тероризъм. \r\nПрез декември 2018 г. Наришкин отбеляза, че между СВР и ЦРУ функционира партньорски канал, комуникацията се осъществява предимно на тема борба с тероризма.  \r\nРъководителят на СВР взе участие в срещата между Путин и Помпео. Краткият му разговор на крака с Помпео преди, а не след преговорите, влезе в обектива на телевизионните камери. Достатъчно е само да имаш опит за четене на устни, за да разбереш за какво говорят. Но е напълно възможно Наришкин да не е излъгал и след официалната част от срещата той и Помпео отново да са обсъдили възможността за възобновяване на преките контакти между разузнавателните лидери на двете страни. \r\nПроблемът е, че Джина Хаспел не е много контактна. Тя е свикнала да командва, а не да води диалог с равноправен партньор. Помпео по време на краткосрочния си престой като ръководител на ЦРУ в това отношение беше много по-комуникативен. Но това не е най-важното. В крайна сметка Хаспел може да бъде принудена, тя не е толкова влиятелен, че да има собствено политическо мнение. Ако Помпео може да възобнови преките контакти между ръководството на руските и американските разузнавателни служби, това ще означава значителен пробив точно в политическата равнина, а не в разузнавателната. \r\nЦелият стил на американската реторика (предимно за вътрешното потребление) от последните пет години определи Русия като враг, контактите с правителствени агенции по определение са осъдителни. Американците странят от руснаците дори на неутрални места, сякаш живеят в сталинска Русия и се страхуват от контакти с чужденци. \r\nСледва да се припомни, че от 2014 г. насам като цяло всички оперативни контакти между службите и структурите на двете страни бяха прекъснати до прекратяване на сътрудничеството за спасяване в морето. Сега се предполага, че разузнаването може да бъде първата служба, която да започне възстановяването на нормалния диалог. По-рано в САЩ беше изключена дори идеята, че е възможно да се свърже с вражеските руски власти. В същото време не е много важно какви конкретни проблеми Наришкин и Хаспел могат да обсъждат помежду си. \r\nДейността на ръководството на СВР в политическата сфера напоследък е безпрецедентна, което е нарушило поведенчески модели, за които вестникът вече е писал. Сега СВР може да стане, ако не локомотив, тогава поне символ на възобновяването на диалога между двете страни. А атмосферата на секретност е само от полза, тъй като няма да е необходимо да се демонстрира на обществеността резултатите от този диалог. Нещо зад екрана се случва - и това е добре. Основното, както казваше Михаил Горбачов, е процесът. \r\nОт реалните теми за комуникация остава само международният тероризъм. Обменът на данни по този въпрос наистина многократно е давал реални положителни резултати, а забавянето на обмена на оперативна информация или събития многократно е водило до сериозни последици, дори до загуба на човешки живот. Въпреки рутинния процес, той остава един от най-надеждните канали за предотвратяване на тези терористични актове, в които участват международни мрежи. Местни групи, индивиди или секти попадат в такива мрежи случайно. Проблемът е, че Руската федерация и Съединените щати имат различни списъци на терористични организации, които не могат да бъдат автоматично насложени един върху друг. Следователно, дори и в този решаващ аспект, сътрудничеството ще бъде политически ограничено. \r\nПо други въпроси пълното сътрудничество между разузнавателните агенции на САЩ и Руската федерация е невъзможно. Но сега говорим само за началото на този процес, политическа демонстрация на добра воля, дори и да се превърне в няколко ритуални срещи на Наришкин и Хаспел в ресторанти във Вашингтон и Москва, които са исторически значими за разузнавателните служби на двете страни. \r\nТакива срещи няма да бъдат прагматични, а ритуално пропагандистки, което в сегашната ситуация е забележимо по-добро от нищо. \r\nВъзобновяването на работата на работните групи по терористични теми вече ще бъде следствие от такива ритуални действия. Оперативните канали, за които говори Наришкин, винаги съществуват, въпросът е как да се представят и обработват техните дейности. \r\n*** Обвиниха молдовския премиер в поддръжка на Приднестровието, пише руският вестник  “Независимая газета“ .  \r\nВ Кишинев избухна скандал заради деблокитрането на износа на метален скрап от Украйна за Молдовския металургичен завод, намиращ се в Приднестровието. Тъй като данъците от приходите на завода отиват в хазната на Приднестровието, молдовският премиер Павел Филип, който е убедил Киев да деблокира износа , беше обвинен в лобиране на интересите на непризнатата република. Депутатът от Приднестровието Андрей Сафонов каза пред вестника, че Украйна е блокирала износа на скрап на основание, че заводът принадлежи на Русия, но всъщност е собственост на Приднестровието. \r\nУкрайна винаги е била основният доставчик на суровини за Молдовския металургичен завод в Приднестровието. Заводът, според наблюдателя от икономическото издание на Кишинев Logos Press, Дмитрий Калак, работи с метален скрап, който се доставя от различни места в региона, но главно от Украйна. Следователно, когато Киев реши да забрани износа за ММП, предприятието спря за първи път през последните 30 години. Междувременно “Украйна подписа споразумение за свободна търговия с Молдова в рамките на ОНД. През 2014 г. двете страни сключиха споразумение за асоцииране с ЕС, което също предвижда разпоредби за свободна търговия.“ „Преди да забрани износа в MMP, Киев трябваше да изпълни редица условия, включително специално разследване, но не го направи. Украинското правителство взе административно решение, обяснявайки го с липсата на метален скрап за нуждите на собствените си предприятия,” обясни експертът Дмитрий Калак. Той счита, че действията на министър-председателя на Република Молдова Павел Филип са легитимни: „Приднестровието де юре остава част от Молдова, затова отмяната на наложените от Украйна санкции е оправдана стъпка. Освен това в завода работят хора, а спирането на предприятието ги лишава от доходите им.” \r\n*** Отстраниха председателя на Конституционния съд на Украйна, пише вестник  “Российская газета“ . \r\nВнезапното освобождаване от длъжност на председателя на Конституционния съд на Украйна (ЦКЗ), 49-годишният Станислав Шевчук, няма да бъде пречка за встъпването в длъжност на избрания президент Зеленски, както мнозина се страхуват. Но е трудно това събитие да се нарече обикновено: президентът Петър Порошенко най-накрая реши да разбие последната основна държавна институция, която, за разлика от президента, парламента и правителството, се радваше поне на някакво доверие в обществото. \r\nЗаседанието на Конституционния съд на Украйна (КСУ) във вторник се проведе при закрити врати в отсъствието на самия председател. Тъй като тази позиция не предполага процедури за уволнение - началникът на КСУ остава на поста си до края на деветгодишния мандат - противниците на Станислав Шевчук, който оглавява съда едва през февруари 2018 г., го лишиха от статут на съдия. Обосновката е решението на комисията по етика, в което се посочва „съществено дисциплинарно нарушение, грубо и системно неспазване на задълженията, и действия,несъвместими със статута на съдия”. Заключенията на комисията бяха одобрени от 12 от 18-те съдии на КСУ - необходимия минимум за вземане на това решение. \r\nНеформално на местните медии беше обяснено, че Шевчук е платил с поста си заради интервю с изданието „Страна“ през март, в което заяви, че няма да приеме клетвата на президента, който е спечелил в резултат на измама. По това време той вече имаше конфликт с Петър Порошенко: чрез изнудване, посредством наказателно преследване на брат му - бизнесмен и неговите служители, през февруари те получиха признание за неконституционност на член на наказателния кодекс за незаконно обогатяване - основният текст, под който можеше да бъдат подведени под отговорност украински високопоставени служители и депутати. След тази неприятна история Шевчук, както пишат украинските медии, започна да търси подходи към екипа на Зеленски, а неговото резонансно интервю само потвърди у Порошенко опасността, която главата на КСУ представлява за него. Ето защо още преди втория кръг се появиха слухове за предстоящото принудително оттегляне на Шевчук, които обаче не се приемаха сериозно доскоро. \r\nСамият Шевчук нарече отстраняването си от длъжност „антиконституционен преврат“ и обеща да обжалва пред съда. „Съдиите от главния конституционен орган на държавата, които се заклеха във вярност към украинския народ, са извършили тежко престъпление, свързано със нарушаването на конституционния ред. Основният бенефициент от престъплението е Порошенко, като полага всички усилия за запазване на властта чрез поддържане на контрол над основните държавни институции”,  каза Шевчук \r\n*** Русия намери начин да заобиколи американските санкции при продажбата на руско оръжие, пише руският вестник  “Ведомости“ . \r\nС резолюция № 586 от 10 май правителството опрости процедурата за препродажба на руски оръжия от техните първични купувачи в трети страни. Реекспортът на руски оръжия беше позволен и по-рано, но досега страната, която ги получаваше втора ръка, трябваше да подаде на Федералната служба за военно-техническо сътрудничество (ФС ВТС) същия сертификат за краен потребител като „основния“ вносител. В сертификата купувачът се задължава да не препродава оръжието без разрешението на Москва. Така вносителят официално потвърждава, че в крайна сметка е придобил оръжие от Русия. Сега ще е достатъчно, ако трета страна предостави сертификат на прекия доставчик и той ще уведоми само Русия, че купувачът обещава да не прехвърля оръжието. \r\nВ обяснителната бележка към документа изрично се посочва, че появата му е причинена от антируски санкции: \"Чуждестранните държави проявяват интерес към закупуване на руски военни продукти, но, опасявайки се от санкции, отказват да ги купуват.\" Проблемът възникна след приемането на закона CAATSA в Съединените щати през август 2017 г., който предвижда възможност за налагане на санкции на всички страни, които внасят руски оръжия. За първи път подобни санкции бяха наложени от САЩ през септември 2018 г. срещу Департамента за подготовка на войските и снабдяването на Централния военен съвет на Китайската народна република и неговия лидер Ли Шанфу за закупуване на изтребители Су-35 от Русия и системи за ПВО С-400. А износът е най-важният компонент от приходите на руския отбранителен комплекс: от 2013 г. годишните продажби на оръжия възлизат на 15—16 млрд. долара, като в края на 2018 г. сумите за поръчки достигат 55 млрд. долара. \r\nРуската политика за контрол над потребителите на руски оръжия беше затегната след войната на Израел с ливанското движение \"Хизбула\" през 2005 г., след като израелските войски заловиха анти-танковите комплекси „Корнет“, които преди това бяха доставяни от Русия в Сирия. През 2006 г. правителството издаде указ, съгласно който ФС ВТС получи правото да включва клаузи при сключване на договори за доставка на леко стрелково и малокалибрено оръжие, което позволява проверките на наличието на продадените от купувача оръжия. \r\nСпоред Константин Макиенко, експерт в Центъра за анализ на стратегиите и технологиите, най-големите купувачи на руски оръжия - Китай, Индия, Виетнам, Алжир и Египет - не се нуждаят от такава схема. Тези страни или пренебрегват американските санкции срещу руските износители, или търсят изключения за себе си чрез преговори с американските власти. Но за по-малките страни, които се страхуват от американските санкции, продажбите с механизми за реекспорт могат да бъдат оправдани, смята експертът. Това се отнася главно за продажбата на леко стрелково и малокалибрено оръжие и боеприпаси. Този сегмент на руския износ на оръжие възлиза на няколко стотин милиона долара годишно и е представен главно от страни от Африка на юг от Сахара и Латинска Америка, както и от малки азиатски страни, казва Макиенко.", "date": "2019.05.16", "title": "Преглед на основните теми в руския печат (Агенция \"Фокус\")"}
{"url": "http://www.focus-news.net/news/2019/05/16/2658490/afp-venetsuelskite-opozitsionni-deputati-sa-dopusnati-v-sgradata-na-parlamenta.html", "text": "Депутатите влязоха в парламента в сряда, ден след като опозиционният лидер Хуан Гуайдо обвини правителството на президента на Венецуела Николас Мадуро, че се опитва да \"задуши\" законодателната власт, след като сградата на Националното събрание бе блокирана от силите за сигурност, предава  AFP \r\n\"Ето ни в заседание, изправени пред хората\", каза Гуайдо, като откри сесията в сградата на Федералния дворец, където се помещава Националното събрание - единственият правителствен клон под контрол на опозицията. \r\nАгентите по сигурността на тайната полиция (SEBIN) и Националната гвардия, които осигуряват сигурността на сградата, бяха попречили на депутатите да влязат във вторник под претекст за бомбена заплаха.  Юлиян Марков", "date": "2019.05.16", "title": "AFP: Венецуелските опозиционни депутати са допуснати в сградата на парламента"}
{"url": "http://www.focus-news.net/news/2019/05/16/2658489/vzglyad-kak-razuznavaneto-mozhe-da-sblizhi-rusiya-i-sasht.html", "text": "Как разузнаването може да сближи Русия и САЩ, коментира руският вестник  „Взгляд“ .  \r\nВъзможно е след няколко години на остро противопоставяне Вашингтон да е решил да предприеме някои стъпки за сближаване към Москва. Най-малкото такова предпазливо предположение може да се направи от кратка реплика на ръководителя на Службата за външно разузнаване (СВР) Сергей Наришкин относно възможните му контакти с неговия колега от ЦРУ. Как може сътрудничеството в разузнаването да спомогне за изграждането на политически отношения между двете държави? \r\nСергей Наришкин, директор на Руската външна разузнавателна служба, призна, че скоро ще се срещне с ръководителя на ЦРУ Джина Хаспел. \"Да, възможно е\", заяви Наришкин пред ТАСС. Той добави, че е предложил на държавния секретар на САЩ Майк Помпео да разшири контактите между специалните служби на двете страни, предаде РИА Новости. \r\n„Вчера в кратък разговор „на крака” след основния разговор  между президента Владимир Путин и държавния секретар Майк Помпео предадох на Помпео отношението си и изразих желанието си да възстановим контактите и взаимодействието на по-високо ниво - каза Наришкин. \r\nСпоред него, в периода, когато Помпео бил ръководител на ЦРУ, той активно взаимодействал с него, но на фона на нарастващия вътрешнополитически конфликт в Съединените щати и с пристигането на Хаспел, контактите отслабнали. Наришкин добави, че Русия и Съединените щати все още обменят оперативна информация - по-специално по темата за борбата с международния тероризъм. \r\nПрез декември 2018 г. Наришкин отбеляза, че между СВР и ЦРУ функционира партньорски канал, комуникацията се осъществява предимно на тема борба с тероризма.  \r\nРъководителят на СВР взе участие в срещата между Путин и Помпео. Краткият му разговор на крака с Помпео преди, а не след преговорите, влезе в обектива на телевизионните камери. Достатъчно е само да имаш опит за четене на устни, за да разбереш за какво говорят. Но е напълно възможно Наришкин да не е излъгал и след официалната част от срещата той и Помпео отново да са обсъдили възможността за възобновяване на преките контакти между разузнавателните лидери на двете страни. \r\nПроблемът е, че Джина Хаспел не е много контактна. Тя е свикнала да командва, а не да води диалог с равноправен партньор. Помпео по време на краткосрочния си престой като ръководител на ЦРУ в това отношение беше много по-комуникативен. Но това не е най-важното. В крайна сметка Хаспел може да бъде принудена, тя не е толкова влиятелен, че да има собствено политическо мнение. Ако Помпео може да възобнови преките контакти между ръководството на руските и американските разузнавателни служби, това ще означава значителен пробив точно в политическата равнина, а не в разузнавателната. \r\nЦелият стил на американската реторика (предимно за вътрешното потребление) от последните пет години определи Русия като враг, контактите с правителствени агенции по определение са осъдителни. Американците странят от руснаците дори на неутрални места, сякаш живеят в сталинска Русия и се страхуват от контакти с чужденци. \r\nСледва да се припомни, че от 2014 г. насам като цяло всички оперативни контакти между службите и структурите на двете страни бяха прекъснати до прекратяване на сътрудничеството за спасяване в морето. Сега се предполага, че разузнаването може да бъде първата служба, която да започне възстановяването на нормалния диалог. По-рано в САЩ беше изключена дори идеята, че е възможно да се свърже с вражеските руски власти. В същото време не е много важно какви конкретни проблеми Наришкин и Хаспел могат да обсъждат помежду си. \r\nДейността на ръководството на СВР в политическата сфера напоследък е безпрецедентна, което е нарушило поведенчески модели, за които вестникът вече е писал. Сега СВР може да стане, ако не локомотив, тогава поне символ на възобновяването на диалога между двете страни. А атмосферата на секретност е само от полза, тъй като няма да е необходимо да се демонстрира на обществеността резултатите от този диалог. Нещо зад екрана се случва - и това е добре. Основното, както казваше Михаил Горбачов, е процесът. \r\nОт реалните теми за комуникация остава само международният тероризъм. Обменът на данни по този въпрос наистина многократно е давал реални положителни резултати, а забавянето на обмена на оперативна информация или събития многократно е водило до сериозни последици, дори до загуба на човешки живот. Въпреки рутинния процес, той остава един от най-надеждните канали за предотвратяване на тези терористични актове, в които участват международни мрежи. Местни групи, индивиди или секти попадат в такива мрежи случайно. Проблемът е, че Руската федерация и Съединените щати имат различни списъци на терористични организации, които не могат да бъдат автоматично насложени един върху друг. Следователно, дори и в този решаващ аспект, сътрудничеството ще бъде политически ограничено. \r\nПо други въпроси пълното сътрудничество между разузнавателните агенции на САЩ и Руската федерация е невъзможно. Но сега говорим само за началото на този процес, политическа демонстрация на добра воля, дори и да се превърне в няколко ритуални срещи на Наришкин и Хаспел в ресторанти във Вашингтон и Москва, които са исторически значими за разузнавателните служби на двете страни. \r\nТакива срещи няма да бъдат прагматични, а ритуално пропагандистки, което в сегашната ситуация е забележимо по-добро от нищо. \r\nВъзобновяването на работата на работните групи по терористични теми вече ще бъде следствие от такива ритуални действия. Оперативните канали, за които говори Наришкин, винаги съществуват, въпросът е как да се представят и обработват техните дейности.  Юлиян Марков", "date": "2019.05.16", "title": "„Взгляд“ : Как разузнаването може да сближи Русия и САЩ"}
{"url": "http://www.focus-news.net/news/2019/05/16/2658508/pregled-na-osnovnite-temi-v-britanskiya-pechat-agentsiya-fokus.html", "text": "Интервю с Ангела Меркел, Брекзит, желанието на Шотландия да остане в ЕС и миграционната политика са сред основните теми на британския печат. \r\n*** Европа трябва да се изправи срещу предизвикателствата, поставени от тримата си големи глобални съперници - Китай, Русия и САЩ, каза Ангела Меркел в интервю, споделено с британския вестник  The Guardian .  \r\nГоворейки за предизвикателствата, които варират от руската намеса в изборите за икономическото влияние на Китай и монопола на САЩ над цифровите услуги, Европа трябва да изгради обединения фронт, каза Меркел в широкообхватно интервю, споделено с вестника. \r\n\"Няма съмнение, че Европа трябва да се позиционира в един променен свят\", каза Меркел в разговор в офиса си в Берлин. \"Старите правила на следвоенния ред вече не се прилагат.\" \r\nТя добави: „Те (Китай, Русия и САЩ) ни принуждават отново и отново да намираме общи позиции. Това често е трудно предвид нашите различни интереси. Но постигаме това - помислете например за нашата политика по отношение на конфликта в Украйна. \r\n„Политиката ни за Африка сега също следва обща стратегия, която преди няколко години би била немислима. Затова продължаваме да поставяме един крак пред другия. Но нашата политическа власт все още не е съизмерима с нашата икономическа сила. \" \r\nВ интервюто, проведено от журналисти от германския вестник Süddeutsche Zeitung и споделено с Guardian като част от сдружението за вестници \"Европа\", Меркел също каза: \r\n„Брекзит беше най-голямата европейска повратна точка през последните години, но сега топката е в полето на Обединеното кралство: „За да може Великобритания да напусне ЕС, в Лондон трябва да има парламентарно мнозинство, „за“ вместо „против“ нещо.\"  \r\nИнтервюто идва в ключов момент в 14-годишната кариера на Меркел като канцлер. Нейната партия, Християндемократическият съюз, е изправена пред перспективата за значителни загуби в изборите от 23-26 май, въпреки че наблюдателите смятат, че тя остава достатъчно популярна, за да изкара четвъртия си мандат до 2021 година. \r\nИзборите са шанс популистите в Германия и на целия континент да надграждат своята нарастваща популярност, породена от по-голямо неравенство, нарастваща несигурност и разочарование от политиката в Брюксел и в държавите-членки. \r\n„Много хора са загрижени за Европа, включително и аз“, каза Меркел. \"Това означава, че се чувствам още по-задължена да се присъединя към другите, за да се уверя, че Европа има бъдеще.\" \r\nТя каза, че нейните колеги трябва да спрат да играят с популистки жестове и категорично отхвърлят отварянето на дясноцентристкия блок от партии в Европейския парламент към крайнодесните популисти като Матео Салвини. \r\n\"Това наистина е момент, в който трябва да се борим за нашите принципи и основни ценности\", каза Меркел. „Държавните и правителствените ръководители ще решат колко далеч ще отиде популизма или дали крайна сметка сме готови да поемем съвместна отговорност. \r\n„Просто заявявайки, че се радваме на седем десетилетия мир, вече не е достатъчно да оправдаем европейския проект. Без аргументи, насочени към бъдещето, за да оправдаем Европа, европейският проект за мир също би бил по-застрашен, отколкото може да се мисли. \" \r\nМеркел също подчерта неотложността на глобалната екологична криза. Бивш министър на околната среда в кабинета на Хелмут Кол, Меркел припомни конференциите за биоразнообразието, на които присъства в средата на 90-те години, и каза: „Ужасно е да се види как ситуацията се е влошила по много начини. \r\n„Очевидно е липсата на последователни политически действия в световен мащаб. Това, което е от ключово значение за възможността да действаме във всички сфери, включително опазването на околната среда, е да бъдем икономически успешни. Това е най-голямото ми безпокойство. \r\nМеркел отказа да каже дали ЕС ще предостави на Великобритания друго удължаване, ако правителството на Тереза Мей не успее да сключи споразумението си за оттегляне до края на октомври. \r\nНа въпроса дали през есента Брекзит може да бъде обсъждан от нови лидери както в Лондон, така и в Берлин, тя заяви: „Ако има нещо, което да се преговаря, Европейската комисия ще направи това от името на 27-те държави-членки, както досега. \r\n*** Джереми Корбин е под натиск да нареди на депутатите си да се въздържат при гласуване на сделката на Тереза Мей, след като министърът, отговарящ за оттеглянето от ЕС Киър Страмър, заяви, че поражението може да сложи край на плана на премиера, пише левият вестник  The Independent . \r\nПоддръжниците на втори референдум обвиниха лидера на лейбъристите, че е предложил спасение на премиера, докато тя подготвя четвъртия си опит да подложи плана си на гласуване в парламента. \r\nВ същото време се очаква Мей да се противопостави на исканията за определяне на дата за оттеглянето й като премиер, в среща с водещите фигури в Консервативната партия, които са призовали за „яснота“ за нейните намерения. \r\nСлед преговорите лице в лице между Джереми  Корбин и Тереза Май, лейбъристите заявиха, че няма да подкрепят законопроекта без компромисно споразумение с гаранции, за да се избегне отхвърлянето му от бъдещия лидер на Торите. \"Ние няма да се качим в кола, когато не знаем къде отива\", казва един източник. \r\nВисши източници от лейбъристката партия  обаче отказаха да изключат да бъде наложено на депутатите от партията  да се въздържат от гласуването на второ четене, което потенциално би могло да спаси премиера от поражението срещу недоволните Тори и депутатите от северноирландската Демократична юнионистка партия. \r\nТози ход предизвика враждебна реакция от поддръжниците на втори референдум, включително на министър в сянката, който заяви, че ще игнорира всякакви указания за въздържане. \r\n\"Въздържането ще позволи на Брекзит да продължи без дори да настоява за втори референдум и това би било напълно неприемливо, така че се надявам, че ръководството на партията ще изясни позицията си.\" \r\n*** На въпроса дали вярва, че министър-председателят ще осигури подкрепа за сделката на гласуването през юни, Никола Стърджън каза: \"Не ми изглежда, че има шанс, нищо не се е променило“, предава думите й шотландското издание  The Herald . \r\n\"Тя не е постигнала никакъв напредък през последните няколко седмици и ми се струва, че всичко това е повече за запазването на собствената й партия, отколкото за страната. Шотландската народна партия (ШНП) ще гласува против него, защото това ще изведе Шотландия от ЕС, от единния пазар, от митническия съюз и това не е в интерес на Шотландия.\" \r\n\"Ако искате да продължите да изпращате послание, че мястото на Шотландия е в сърцето на Европа, тогава гласуването за ШНП на европейските избори и укрепването на силата ни е начинът да го направим,\" заяви Стърджън. \r\nЛидерът на ШНП говори след среща с граждани на ЕС в университета в Глазгоу и каза, че планира да използва европейските избори следващата седмица, за да изпрати посланието, че Шотландия иска да остане в Европа. \r\nТя каза: „Гражданите на ЕС, хората, които допринасят за Шотландия, които смятат Шотландия за техния дом, са третирани възмутително и са подложени на огромна несигурност за тях и техните семейства“. \r\nМоето послание към тях е, че те са добре дошли тук, ние искаме те да останат в Шотландия и това е техният дом. \r\n\"Ние сме оптимисти, искаме да спечелим тези избори и се стремим да използваме тези избори, надявам се с подкрепата на хората в Шотландия, да изпратим много ясно, просто и недвусмислено послание от Шотландия, което е, че:  Шотландия иска  за да останем в сърцето на Европа, ние не подкрепяме Брекзит и искаме край на Уестминстърския хаос, който нанесе толкова много щети\".  \r\n*** Повече хора ще влязат и ще останат в Обединеното кралство незаконно, когато правилата на ЕС за свободата на движение престанат да се прилагат, пише в доклад на изследователска група, цитиран от  Evening Standard .  \r\nСоциалната пазарна фондация (SMF) призова министрите да бъдат откровени относно \"сложността и непредвидените последици\" от имиграционната политика. \r\nНа брифинг фондацията разгледа историческите примери и определи четири урока за политиците днес. Докладът показва, че  по-големи ограничения на \"добре установените съществуващи имиграционни потоци\" може да доведат до: увеличаване на постоянното законно имигрантско население; увеличаване на броя на незаконните имигранти; и увеличаване на \"престоя\" на незаконните имигранти. \r\nВсе по-осезаемото незаконно имигрантско население, придружено от засилено антиимиграционни мерки, може да доведе до по-голяма обществена загриженост относно имиграцията, дори ако общият имигрантски поток намалява, добавя вестникът. \r\nСъветът настоява правителството \"да инжектира доза честен реализъм, изяснявайки сложността и непредвидените последици от имиграционната политика, за контрола, който има, но и за практическите ограничения на този контрол\". \r\nДжонатан Томас, изследовател по въпросите на миграцията на SMF и автор на доклада, каза: „Историята предполага, че хората, които очакват да се прекрати свободното движение, може да бъдат разочаровани. \r\n\"Нелегалната имиграция не е била водеща тема в британския дебат през последните години, но прецедентите предполагат, че тя скоро може да застане  начело на политическия дневен ред.\" \r\nТой добави: „Хората, които искат да сложат край на свободното движение, трябва да бъдат честни с избирателите относно възможността това да създаде значителни нови предизвикателства, свързани с незаконната имиграция. \r\n\"А хората, които подкрепят либералния подход към имиграцията, трябва да се ангажират конструктивно с напълно легитимния възглед, че незаконната имиграция е проблем, който политиците трябва да решат.\" \r\nПрез декември министрите разкриха планове за голямата промяна в имиграционната система на Обединеното кралство за повече от 40 години. Според предложенията, очертани в дългоочакваната Бяла книга, ще бъде създаден механизъм за временна заетост, годишната горна граница за квалифицирани работни визи ще бъде премахната и работодателите, които искат да спонсорират чуждестранни служители, вече няма да бъдат задължени да извършват \"проверка за местни кандидати за работа“. \r\nДлъжностни лица настояват, че не е възможно да се определи точно броят на хората в страната, които пребивават незаконно. \r\nПрез 2017 г. бивш шеф по въпросите на имиграцията твърди, че тази цифра вероятно ще надхвърли един милион. \r\nПреди 14 години оценката на Службата за вътрешни работи преброи незаконното мигрантско население, живеещо в Обединеното кралство през 2001 г., на около 430 000 души. \r\nГоворителят на вътрешното министерство заяви: „Бъдещата имиграционна система ще гарантира, че Обединеното кралство може да продължи да привлича талантливите хора, от които се нуждаем, като в същото време премахне свободното движение. \r\n„За първи път от едно поколение ще имаме пълен контрол над нашата имиграционна система. \r\n\"Миграционният контрол има добре установени процедури за възпиране и справяне с незаконната имиграция и незаконната работа и това няма да се промени, след като Обединеното кралство напусне Европейския съюз.\"", "date": "2019.05.16", "title": "Преглед на основните теми в британския печат (Агенция \"Фокус)"}
{"url": "http://www.focus-news.net/news/2019/05/16/2658499/v-chetvartak-shte-se-provede-sreshta-pri-premiera-boyko-borisov-zaradi-tol-sistemata-obzor.html", "text": "Министър-председателят Бойко Борисов свиква среща утре от 9.00 ч. заради въвеждането на тол системата. За разговор при премиера апелираха превозвачи заради липсата на диалог между бранша и Министерството на регионалното развитие и благоустройството. Очаква се по време на срещата да стане ясно дали ще бъде отложено стартирането на тол системата, както и да бъдат уточнени обхватът на пътищата и размерът на таксите. \r\nИсканията на превозвачите на пътници, товари и горива, както и спедиторските фирми са за по-ниски такси и поне 6 месеца тестов период на системата с цел доказване на ефективността ѝ. От бранша прогнозират поскъпване на стоки и храни, ако се запазят предложените от регионалното министерство ставки за тол таксите. Те искат и тол таксата да се заплаща само за преминаване по първокалсните пътища и по автомагистралите. \r\nЗам.-министърът на регионалното развитие и благоустройството Николай Нанков изрази убеденост, че по време на срещата ще бъде постигнато съгласие по ключовите въпроси, тъй като министерството и браншът са сближили позиции. Той посочи, че основното очакване на МРРБ е да се създадат необходимите условия за работа на транспорния бранш, но и да не се лишава пътният сектор от необходимо финансиране. Нанков уточни, че от обхвата на тол системата ще отпаднат третокласните пътища, каквото е едно от исканията на бранша. Освен това се очаква да бъде удовлетворено и настояването системата да започне реално да функционира след изтичането на 6-месечния период. А относно тарифите на тол таксите зам.-регионалният министър уточни, че ще бъде направен компромис, който ще е някъде по средата на исканията на двете страни. От думите на Нанков стана ясно, че може да бъдат направени и други отстъпки. \r\nМеждувременно, в общественото пространство се появи и информация, че офшорна кипърска компания ще бъде вторият национален доставчик на услуги за електронно събиране на пътни такси. Зам.-министър Николай Нанков и председателят на УС на АПИ Георги Терзиев обаче определиха това твърдение като фалшива новина. Те уточниха, че вторият кандидат за доставчик на услуги е с изцяло българско участие, а съвсем скоро се очаква да се появи и трети. В момента единственият национален доставчик е \"Интелигентни Трафик Системи\" ЕАД. \"Не за първи път АПИ е обект на фалшиви новини. Но няма да позволя върху Агенцията да се хвърлят обвинения и неистини да се споделят в общественото пространство. Тол системата се управлява само от АПИ, а не от корпоративни структури\", заяви Терзиев. От своя страна, Нанков обясни, че пари от тол системата през България чрез офшорни фирми няма да изтичат.  \r\nЦветилена СИМЕОНОВА", "date": "2019.05.16", "title": "В четвъртък ще се проведе среща при премиера Бойко Борисов заради тол системата (ОБЗОР)"}
{"url": "http://www.focus-news.net/news/2019/05/16/2658511/tass-snyag-padna-na-ostrov-korsika.html", "text": "Силен снеговалеж е паднал през нощта в сряда на остров Корсика, съобщава телевизионният канал BFMTV, цитиран от  TACC . \r\nВ резултат на снеговалежите проходът Визавона, който свързва градовете Аячо и Бастия, е бил затворен за движение в продължение на няколко часа. Mинимална температура e доста под стандартната\", цитира телевизионният канал представител на префектурата Корсика. \r\nМестните власти са ангажирали оборудване за отстраняване на сняг за помощ при бедствия.  Юлиян Марков", "date": "2019.05.16", "title": "ТАСС: Сняг падна на остров Корсика"}
{"url": "http://www.focus-news.net/news/2019/05/16/2658494/afp-donald-tramp-zabrani-izpolzvaneto-na-chuzhdestranno-telekomunikatsionno-oborudvane-koeto-mozhe-da-predstavlyava-risk-za-sigurnostta.html", "text": "Президентът Доналд Тръмп обяви национално извънредно положение в сряда, забраняващо на американските компании да използват чуждестранно телекомуникационно оборудване, което се счита за риск за сигурността - ход, за който се твърди, че е насочен към китайския гигант Huawei, предава  AFP . \r\nУказът, подписан от Тръмп, забранява закупуването или използването на оборудване от компании, които представляват \"неприемлив риск за националната сигурност на Съединените щати или сигурността и безопасността на американските граждани\". \r\n\"Тази администрация ще направи всичко възможно, за да запази Америка безопасна и просперираща и да защити Америка от чуждестранни противници\", каза говорителката на Белия дом Сара Сандърс. \r\nВисокопоставен представител на Белия дом заяви, че никоя конкретна страна или компания не е била обект на декларацията. Въпреки това, мярката - обявена точно когато американско-китайската търговска война се задълбочава  се смята, че е предизвикана от вече дълбоки опасения във връзка с предполагаемата заплаха от страна на Huawei. \r\nАмериканските власти се опитват да убедят съюзниците си да не позволяват на Китай да играе роля в изграждането на 5G мобилни мрежи от следващо поколение, предупреждавайки, че това ще доведе до ограничения в обмена на информация със САЩ. \r\nНа американските правителствени агенции вече им е забранено да купуват оборудване от Huawei, бързо разрастващ се лидер в технологията 5G.  Юлиян Марков", "date": "2019.05.16", "title": "AFP: Доналд Тръмп забрани използването на чуждестранно телекомуникационно оборудване, което може да представлява риск за сигурността"}
{"url": "http://www.focus-news.net/news/2019/05/16/2658514/", "text": "Българският премиер Бойко Борисов  и сръбският президент Александър Вучич са разговаряли по телефона за двустранните отношения и сътрудничество и възможностите за реализиране на съвместни инфраструктурни и енергийни проекти, информира македонският телевизионен канал  1TV . \r\nСпоред кабинета на Вучич са били обсъдени и възможностите за диверсификация на източниците на природен газ в региона чрез изграждането на газов хъб „Балкан“, който според идеята на Борисов трябва да осигури доставка на газ от различни източници. \r\nВучич благодари на Борисов за продължаващата подкрепа на България за европейския път на Сърбия и изрази задоволство от засилването на сътрудничеството, както на двустранно ниво, така и в рамките на различни регионални инициативи.  Юлиян Марков", "date": "2019.05.16", "title": "1ТV (Македония): Бойко Борисов и Александър Вучич са разговаряли по телефона"}
{"url": "http://www.focus-news.net/news/2019/05/16/2658506/afp-sudanskite-voenni-spryaha-pregovorite-s-protestirashtite.html", "text": "Военният лидер на Судан генерал Абдел Фатах Бурхан заяви, че разговорите с протестиращите за въвеждането на гражданско управление са прекъснати за 72 часа в изявление, излъчвано на живо по държавната телевизия в четвъртък, цитирано от  AFP . \r\n\"Решихме да преустановим преговорите за гражданско управление за 72 часа, за да подготвим атмосферата за приключване на сделката\", каза Бурхан, настоявайки протестиращите да демонтират препятствията в Хартум, да отворят мостове, свързващи столицата и другите региони, и \"да престанат да провокират силите за сигурност\". \r\nОчакваше се военните и лидерите на протестите да финализират състава на новия управляващ орган, който да управлява Судан в продължение на три години, най-големият проблем около прехода към гражданско управление. \r\nБурхан, началникът на управляващия военен съвет, който взе властта, след като отстрани дългогодишния авторитарен президент Омар Башир, оправда решението да спре решаващата и последна фаза на преговорите, като посочи, че общата ситуация със сигурността в столицата се е влошила. \r\nТой каза, че мостове, пътища и железопътна линия са били затворени и има \"проникване на въоръжени елементи сред демонстрантите, които стрелят по силите за сигурност\".  Юлиян Марков", "date": "2019.05.16", "title": "AFP: Суданските военни спряха преговорите с протестиращите"}
{"url": "http://www.focus-news.net/news/2019/05/16/2658513/pregled-na-mezhdunarodnite-novini-do-6-chasa-agentsiya-fokus.html", "text": "Британският принц Едуард пристигна на летището в Скопие този следобед и бе посрещнат от министъра на отбраната Радмила Шекеринска, пише македонското електронно издание  “Сакам да кажам“ . \r\nНай-малкият син на кралица Елизабет II, придружен от външния министър Никола Димитров, ще присъства на събитие в Националната филхармония с участието на младежи, за да покаже връзките между Великобритания и Северна Македония в образованието, околната среда и изкуството. \r\nНа събитието ще присъстват млади хора, които с подкрепата на Великобритания, работят за устойчиви решения за градско планиране и биоразнообразие, а принцът ще има възможност да чуе за образователни инициативи, подкрепяни от Британския съвет. \r\n*** Молдовският президент Игор Додон обяви намерението си да изпрати искане до Конституционния съд относно законността на разпускането на парламента, предава  TACC . \r\n\"Ако партиите, които влезнаха в парламента, не могат да формират управляващо мнозинство и правителство, ще се обърна към Конституционния съд с молба за изясняване на законността на разпускането на парламента\". Той обясни, че искането е свързано с факта, че има две референтни точки, относно  определения от закона тримесечен срок за разпускане на парламента, който не е сформирал правителство. \r\n\"Едната дата е 9 март, денят, в който Конституционният съд призна резултатите от изборите и мандатите на депутатите, а 21 март е първото заседание на парламента \", каза Додон. Според него, ако Конституционният съд реши, че парламентът може да бъде разпуснат още на 9 юни, тогава \"в края на май си струва да се опитам да проведа консултации между париите, може би те ще узреят\", обясни Додон. \r\nПрезидентът смята, че ако депутатите не са в състояние да се споразумеят за сформирането на коалиция, то през юли той ще подпише указ за провеждане на предсрочни избори, който вероятно ще се проведат през септември или октомври. \r\nВ допълнение, Додон определя на 90% от вероятността за разпускане на парламента и провеждането на предсрочни избори в страната. \r\n*** Нужен е план \"Маршал\" за Африка за контрол на миграцията, заяви водещият кандидат на ЕНП за председател на Европейската комисия в дебат предаван на  сайта на Европейския парламент .  \r\nТой акцентира върху нуждата от увеличаване на правомощията на Фронтекс и засилване на охраната на външните граници. В същия момент той обърна внимание върху хуманитарната отговорност на европейските страни и необходимостта от споразумения със страните от Африка, подобно на това с Турция. \r\nКандидатът на Европейските социалисти и социалдемократи Франс Тимерманс, заяви че при всеки загинал мигрант в Средиземно море, Европа губи от своя потенциал. Той също така защити правото на хуманитарните организации и рибари и и други търговски кораби да могат да качват мигранти на борда си и осъди политиката на Италия за неприемане на мигранти в италианските пристанища. \r\n*** Лидерът на венецуелската опозиция Хуан Гуайдо обвини правителството на страната, водено от президента Николас Мадуро, за преследване на мнозинството от членовете на Националното събрание от опозицията, предава думите му вестник El Nacional, цитиран от  TACC . \r\nОпозицията заема 112 от 167 места в най-висшия законодателен орган на страната, който през последните години е практически изключен от процеса на вземане на решения. \r\nПо-рано Конституционното събрание, състоящо се единствено от поддръжници на Мадуро, лиши повече от 10 депутати от опозицията от имунитет заради участие в антиправителствените действия  на 30 април. \r\nВърховният съд на страната реши, че те могат да бъдат обвинени в държавна измяна и други тежки престъпления. \r\n*** Президентът Доналд Тръмп обяви национално извънредно положение в сряда, забраняващо на американските компании да използват чуждестранно телекомуникационно оборудване, което се счита за риск за сигурността - ход, за който се твърди, че е насочен към китайския гигант Huawei, предава  AFP . \r\nУказът, подписан от Тръмп, забранява закупуването или използването на оборудване от компании, които представляват \"неприемлив риск за националната сигурност на Съединените щати или сигурността и безопасността на американските граждани\". \r\n\"Тази администрация ще направи всичко възможно, за да запази Америка безопасна и просперираща и да защити Америка от чуждестранни противници\", каза говорителката на Белия дом Сара Сандърс. \r\nВисокопоставен представител на Белия дом заяви, че никоя конкретна страна или компания не е била обект на декларацията. Въпреки това, мярката - обявена точно когато американско-китайската търговска война се задълбочава  се смята, че е предизвикана от вече дълбоки опасения във връзка с предполагаемата заплаха от страна на Huawei. \r\nАмериканските власти се опитват да убедят съюзниците си да не позволяват на Китай да играе роля в изграждането на 5G мобилни мрежи от следващо поколение, предупреждавайки, че това ще доведе до ограничения в обмена на информация със САЩ. \r\nНа американските правителствени агенции вече им е забранено да купуват оборудване от Huawei, бързо разрастващ се лидер в технологията 5G. \r\n*** Военният лидер на Судан генерал Абдел Фатах Бурхан заяви, че разговорите с протестиращите за въвеждането на гражданско управление са прекъснати за 72 часа в изявление, излъчвано на живо по държавната телевизия в четвъртък, цитирано от  AFP . \r\n\"Решихме да преустановим преговорите за гражданско управление за 72 часа, за да подготвим атмосферата за приключване на сделката\", каза Бурхан, настоявайки протестиращите да демонтират препятствията в Хартум, да отворят мостове, свързващи столицата и другите региони, и \"да престанат да провокират силите за сигурност\". \r\nОчакваше се военните и лидерите на протестите да финализират състава на новия управляващ орган, който да управлява Судан в продължение на три години, най-големият проблем около прехода към гражданско управление. \r\nБурхан, началникът на управляващия военен съвет, който взе властта, след като отстрани дългогодишния авторитарен президент Омар Башир, оправда решението да спре решаващата и последна фаза на преговорите, като посочи, че общата ситуация със сигурността в столицата се е влошила. \r\nТой каза, че мостове, пътища и железопътна линия са били затворени и има \"проникване на въоръжени елементи сред демонстрантите, които стрелят по силите за сигурност\". \r\n*** Представители на правителството и опозицията на Венецуела са се отправили към Норвегия, за да обсъдят възможността за преговори за разрешаване на кризата в страната, предава  Reuters .  \r\nСпоред източниците му венецуелските власти в Осло са представени от министъра на комуникациите и информацията Хорхе Родригес и губернатора на щата Миранда Ектор Родригес. От техните опоненти в столицата на Норвегия e пристигнал  втория заместник-председател на Националното събрание , контролирано от опозицията, Сталин Гонзалес и опозиционните депутати Херардо Блайд и Фернандо Мартинес. \r\nДосега страните в конфликта са обсъждали възможността за преговори само с представители на норвежките власти, които предложиха помощ като посредници. Все още не са проведени съвместни срещи между привържениците на президента Николас Мадуро и опозицията. \r\nТова са първите подобни разговори след неуспешния опит за преврат на 30 април, коментира агенцията, като припомня, че съветникът по националната сигурност на президента на САЩ Джон Болтън твърдеше, че са водени разговори между представители на управляващите и опозицията, но повечето представители на властите са останали на страната на Мадуро, противно на обещанията, които са дали. \r\nВ реч, предавана по телевизията Николас Мадуро е потвърдил, че Хорхе Родригес „ е на важна мисия“. \r\n*** Американското Министерство на търговията заяви в сряда, че добавя Huawei Technologies Co Ltd и 70 свъразани с него фирми към така наречения „Черен списък“ - ход, който забранява на телекомуникационния гигант да купува части и компоненти от американски компании без одобрение от правителството на САЩ, предава  Reuters . \r\nАмерикански служители заявиха пред Reuters, че решението би затруднило, ако не и да направи невъзможно, Huawei, най-големият производител на телекомуникационно оборудване в света, да продава някои продукти поради зависимостта си от доставчици от САЩ. \r\nСъгласно заповедта, която ще влезе в сила през следващите дни, Huawei ще се нуждае от лиценз на американското правителство за закупуване на американски технологии. Huawei не e коментирал решението на американските власти. \r\nМинистърът на търговията Уилбър Рос заяви в изявление, че президентът Доналд Тръмп подкрепя решението, което ще \"предотврати използването на американски технологии от чуждестранни предприятия по начин, който потенциално да подкопава американската национална сигурност или интересите на външната политика\".", "date": "2019.05.16", "title": "Преглед на международните новини до 6 часа (Агенция \"Фокус\")"}
{"url": "http://www.focus-news.net/news/2019/05/16/2658509/politsiyata-raboti-po-razsledvaneto-na-vtoro-ubiystvo-v-kostenets-obzor.html", "text": "Полицията работи по разследването на второ убийство в Костенец. Жертвата е 42-годишен мъж, чието тяло е открито в къща в съседство до дома на обявения за издирване преди дни Стоян Зайков, който е заподозрян за убийството на бившата си приятелка.  \r\n38-годишната Милена Шишкова бе открита в безпомощно състояние, близо до дома ѝ на 10 май сутринта. Смъртта ѝ настъпи, вследствие на огнестрелна рана в главата. Откритият в сряда мъж е трети братовчед на издирвания Зайков, по тялото му също е открита огнестрелна рана, този път в областта на брадата. По последни данни 42-годишният мъж е бил видян за последно около 18.00 часа във вторник. Негов роднина, който го потърсил в дома му, се натъкнал на тялото му и подал сигнал в полицията. 42-годишният е живеел е сам, тъй като към момента е разделен със съпругата си, от която има и дете.  \r\nПри проведени преди време разговори с простреляния мъж, той не е споделил никакви притеснения. От проведените разпити няма данни за взаимоотношения между него и 38-годишната жена на братовчед му. \r\nКъм този момент няма категорични данни и доказателства, че заподозреният извършител на първото убийство е автор и на второто, като в процеса на работа по случая не изключваме нито една версия, включително и тази, заяви главният секретар на МВР гл. комисар Ивайло Иванов. \r\nПо думите му нови сигнали за издирвания мъж няма, а всички, получени до момента, са проверени. Проверени са и всички места, където евентуално може да е пребивавал заподозреният. Към този момент не е получен сигнал, в който категорично да се твърди, че мъжът е забелязан в района или на друго място. Административният ръководител на Софийска окръжна прокуратура Наталия Николова подчерта, че двете убийства са извършени с две различни оръжия, като към момента все още продължава огледът на местопроизшествието.  \r\nПредприети са допълнителни мерки за гарантиране на безопасността на гражданите - съставът на Специализирания отряд за борба с тероризма е на място в Костенец, насочени са и допълнителни сили от Дирекция „Жандармерия“.", "date": "2019.05.16", "title": "Полицията работи по разследването на второ убийство в Костенец (ОБЗОР)"}
{"url": "http://www.focus-news.net/news/2019/05/16/2658518/predstoyashti-sabitiya-v-stranata-za-16-may-agentsiya-fokus.html", "text": "*** \r\nОт 9.00 часа ще започне заседанието на Народното събрание.  \r\n*** \r\nОт 9.00 часа в Министерски съвет зам.-министърът на регионалното развитие и благоустройство Николай Нанков ще проведе среща с премиера Бойко Борисов за въвеждането на тол системата.  \r\n*** \r\nОт 14.00 часа президентът Румен Радев ще приеме на „Дондуков“ 2 председателя на Върховния административен съд Георги Чолаков. Разговорът е част от поредица срещи, които държавният глава инициира във връзка с критериите за избор и правомощията на следващия главен прокурор.  \r\n*** \r\nOт 17.00 чaса в зала 1 на Централния военен клуб ще се състои на тържественото отбелязване на 20-годишнината от създаването на Европейския институт. Събитието ще бъде открито от министър-председателя Бойко Борисов, ръководителя на Представителството на ЕК в България Огнян Златев и основателите на Европейския институт- Николай Младенов и г-н Станислав Даскалов. \r\n*** \r\nОт 14.00 часа в зала „Пресцентър“ на Министерството на регионалното развитие и благоустройство министър Петя Аврамова и министърът за европейска интеграция на Република Сърбия Ядранка Йоксимович ще връчат договори, сключени по Втората покана за подаване на проектни предложения по Програмата за трансгранично сътрудничество Interreg - ИПП България – Сърбия 2014-2020 г.  \r\n*** \r\nОт 9.00 часа в ИНТЕРПРЕД-СТЦ София ще се проведе форумът Business & Finance 4.0, организиран от сп. Enterprise и MoitePari.bg. \r\n*** \r\nОт 9.00 часа IV състав на Специализирания наказателен съд ще гледа делото за престъпление по служба срещу Симеон Д., Иво П., Радослав Г., Любомир Е., Петър В. и Трайчо Т. \r\n*** \r\nОт 9.30 часа V състав на Специализирания наказателен съд ще гледа делото за образуване и ръководене на организирана престъпна група срещу Хованес М., Пламен Т., Мариян М., Пламен М., Димитър М., Андон С., Димитър К., Милен В., Олег К., Лиляна Р., Стефан Г., Павлина Г., Димитър А., Иван И., Божидар С., Тошко Т., Красимир П. и Йордан П.  \r\n*** \r\nОт 9.30 часа III състав на Специализирания наказателен съд ще заседава по делото за изнудване срещу Севдалин Е. и Кирил К.  \r\n*** \r\nОт 10.00 ч. в сградата на НАГ главният архитект на Столична община арх. Здравко Здравков ще представи своя отчет за управление на системата и процеса на градско планиране и развитие по повод 3 години от встъпването му в длъжност. \r\n*** \r\nОт 10.00 часа XIII състав на Специализирания наказателен съд ще заседава по делото за образуване и ръководене на организирана престъпна група срещу Радослав К., Генчо П., Венцислав П., Георги С., Тодор А., Стефан Г., Петя И., Радомир П., Георги Г., Росен Р. и Якуб Я.  \r\n*** \r\nОт 10.00 часа III състав на Специализирания наказателен съд ще гледа делото за тероризъм срещу Мелиад Ф. и Хасан Х.  \r\n*** \r\nОт 10.00 до 16.00 часа във фоайето на Физическия факултет на Софийския университет \"Св. Климент Охридски\" (бул. „Джеймс Баучер“ 5, Централна сграда А) ще се проведе Ден на кариерата. Събитието се организира за четвърта поредна година от Кариерния център на Физическия факултет.  \r\n*** \r\nОт 10.00 часа улицата пред родния дом на визионера и филантроп Дими Паница ще бъде именувана на негово име. Улицата е разположена между площад „Народно събрание“ и бул. „Васил Левски“, успоредна на бул. „Цар Освободител“. На именуването ще присъства кметът на София Йорданка Фандъкова.  \r\n*** \r\nОт 10.00 часа в Унгарския културен институт ще се проведе научна конференция „100 години Александър Геров“. \r\n*** \r\nОт 10.30 часа 30 състав на Софийски градски съд ще гледа делото срещу бившия дeпутат Илия Илиев и Иван Тодоров за купуване на гласове. \r\n*** \r\nОт 10.30 часа в УМБАЛ „Александровска“ ще се проведе пресконференция на тема: „Стоп на астмата“. \r\n*** \r\nОт 11.30 до 14.00 часа в Националната галерия „Квадрат 500“ ще бъде отбелязана 140-годишнината на „Български пощи“ ЕАД. Събитието включва валидиране на юбилейна пощенска марка, награждаване на служители на дружеството и празничен коктейл.  \r\n*** \r\nОт 11.00 часа в пресклуба на БТА ще се проведе пресконференция по повод предстоящата мащабна национална здравна кампания, свързана със Световния ден на хипертонията.   \r\n*** \r\nОт 13.30 часа в Представителството на ЕК ще се проведе международна конференция, посветена на Източното партньорство. \r\n*** \r\nОт 14.00 часа в  катедра  „Радиокомуникации и видеотехнологии“ на Факултета по телекомуникации при Техническия университет се организира честване на 65 години от първото телевизионно предаване в България и Балканския полуостров, както и 60 години от създаването на Българската национална телевизия.  \r\n*** \r\nОт 18.00 часа в Криптата на храм-паметник „Св. Александър Невски” публиката ще може да види за първи път около 60 непоказвани произведения на църковното изкуство от периода ХVІ-ХІХ век. Те са обединени в тематични групи,  които илюстрират в хронологичен ред евнгелските събития и празниците от Възкресението на Лазар до Свети Дух.  \r\n*** \r\nОт 18.00 часа в Мраморното фоайе на Столична библиотека ще се проведе творческа вечер „Яна Язова – енигма, фатализъм, реалност”. \r\n*** \r\nОт 18.00 часа в зала 19 на Квадрат 500 ще бъде представена монографията „Кирил Шиваров - скулпторът”- първото по рода си изкуствоведско изследване за големия български скулптор. \r\n*** \r\nОт 19.30 часа в Гьоте-Институт ще се проведе премиера на „Хофман“ - двуезичен спектакъл на \"Метеор\", посветен на живота и творчеството на Е.Т.А. Хофман. \r\n*** \r\nОт 19.00 часа пред сградата на Общината ще се проведе протест срещу Националната стратегия за детето. \r\n*** \r\nОт 16.00 часа в Конферентна зала 2 на Бургаския свободен университет ще се проведе семинар по проект на тема „Българския! език в социалните медии\". \r\n*** \r\nОт 9.00 часа на спортен комплекс \"Локомотив\" ще се проведе Областно състезание между младежките противопожарни отряди \"Млад огнеборец”. \r\n*** \r\nОт 10.30 до 16.00 часа в града ще се проведат редица събития по повод празника на Светлината. Дирекция ОМД на община Варна и НАОП \"Николай Коперник\", съвместно с учители и ученици от III ПМГ \"Акад. Методий Попов\", СУ \"Любен Каравелов\", СУ \"Климент Охридски\", IV ЕГ \"Фредерик Жолио-Кюри\" и ДГ№5 \"Слънчо\" се включват в световната инициатива с организиране на \"Празник на светлината\".  \r\n*** \r\nОт 14.00 часа в Зала 1 на Икономически университет – Варна ще се проведе тържество за връчване на сертификати на студентите от специалности \"Информатика\" и \"Бизнес информационни системи\", успешно завършили 6-то издание на Проект \"IT Мастер клас\" в ИУ – Варна. \r\n*** \r\nОт 18.30 часа в Арт салона на Радио Варна ще бъде открита изложбата „С обич към Изтока”, която представя заснети от проф. Александър Федотов фотографии. Тя включва страни от Изтока, в които той прави последните си пътувания. \r\n*** \r\nОт 10.30 часа в Парк „Марно поле“ ще се проведе „Клиника на открито“ – обществена здравна профилактика. \r\n*** \r\nОт 17.00 часа ще бъде отбелязана 50-годишнината на Детска градина „Соня“ - МДТ „Константин Кисимов“. \r\n*** \r\nОт 18.30 часа ще се състои „Звуци за Никол“ – благотворителен концерт на учениците по пиано - Младежки дом. \r\n*** \r\nОт 18.30 часа в Клуб 7 ще се проведе среща с писателката Катерина Хапсали. \r\n*** \r\nОт 19.00 часа ще се играе постановката „Ловецът на жирафи“ на трупа „Жар“ към НЧ „Пламък-2016“ - Читалище „Надежда – 1869“. \r\n*** \r\nОт 20.30 часа в Клуб 7 ще се проведат среща и концерт с Влади Тотев от група „Щурците“. \r\n*** \r\nОт 11.00 часа кметът Огнян Ценков ще направи инспекция на извършения ремонт на улици и междублокови пространства. Обиколката ще започне от ул. \"Владикина\", пресечката с ул. \"Г.С.Раковски\", пред Центъра за настаняване от семеен тип \"Зора\". \r\n*** \r\nОт 9.00 часа в митрополитския храм \"Св. Николай Мирликийски\" Негово високопреосвещенство Врачанският митрополит Григорий ще оглави заупокойна света литургия по повод 45-ата годишнина от кончината на видния духовник и родолюбец - Врачански митрополит Паисий. \r\n*** \r\nОт 10.00 часа на стадион \"Христо Ботев\" ще се проведат двадесетите областни състезания с младежките противопожарни отряди \"Млад огнеборец\". \r\n*** \r\nОт 16.00 часа в Читалня на библиотеката при НЧ \"Развитие 1869\" ще се състои творческа среща с писателката Валентина Панова и представяне на книгата и \"Разкази за хора и животни\". \r\n*** \r\nОт 19.30 часа в Камерна зала на ДКТ ще се състои концертът „Млади музикални таланти“. \r\n*** \r\nОт 12.00 часа в Спортна зала „Никола Петров“ ще се играе Турнир по баскетбол под домакинството на БК „Локомотив”. \r\n*** \r\nОт 14.30 часа до 16.00 часа на Стадион „Захарни заводи” ще се играе срещата от първенството на футбол 11 и U15. \r\n*** \r\nОт 17.00 часа в общинския драматичен театър ще бъде представена Фотодокументалната изложба „Погромът в Босилеградско 15-16 май 1917 г.“. \r\n*** \r\nОт 17.00 часа в отдел „Изкуство” в РБ „Гео Милев” ще бъде представен романът „Врачански тиквеник“ на Мариета Цолова. \r\n*** \r\nОт 17.00 часа в Галерия „Кракра“ ще бъде открита „77“ - авторска изложба на Костадин Костадинов.  \r\n*** \r\nОт 19.00 часа в Театрален салон „Георги Русев“ ще гостуват абсолвенти от НБУ с постановката  „Ние, Гераците“. \r\n*** \r\nОт 18.00 часа в НЧ „Просвета - 1909 г.” в кв. „Църква” ще бъдат отбелязани 110 години от откриването на читалището.  \r\n*** \r\nОт 11.00 часа ще се проведе Патронен празник на СУ „Иван Вазов“ с откриване на бюст  \r\nпаметник на патрона на училището Иван Вазов.  \r\n*** \r\nОт 9.00 часа ще се проведе заседание на Общинския съвет. \r\n*** \r\nВ 9.30 часа в зала 1 на Окръжния съд ще се проведе заседание по дело срещу Атанас Н. и Петко Р., обвинени в притежание на наркотични вещества с цел разпространение. \r\n*** \r\nВ 9.30 часа в зала 10 на Окръжния съд ще се проведе заседание по делото срещу Димитър Р., обвинен в притежание на наркотици с цел разпространение.  \r\n*** \r\nВ 10.00 часа в зала 1 Апелативният съд ще разгледа обжалването на присъдата на Окръжен съд – Пловдив, който е осъдил 27-годишния А.Б. на 7 години лишаване от свобода и го е лишил от право да управлява превозно средство за 9 години. \r\n*** \r\nВ 11.00 часа на мястото на стария Детски дом \"Княгиня Мария-Луиза\"  ще се състои официалното откриване на новия Комплекс за социални услуги \"Княгиня Мария-Луиза\". \r\n*** \r\nВ 13.30 часа в зала 2 на Районния съд ще се проведе заседание по делото срещу Пламен Р., обвинен в нанасяне на побой след спречкване на Околовръстния път.  \r\n*** \r\nВ 16.30 часа в парк ''Ружа'' ще се проведе традиционния Майски концерт.  \r\n*** \r\n В 17.15 часа на Малката главна ще се състои официалното откриване на Пролетния панаир на занаятите.  \r\n*** \r\nОт 10.00 часа на Спортен комплекс „Гнездо на орли” ще се проведат Двадесетите областни състезания „Млад огнеборец”.  \r\n*** \r\nОт 10.30 часа в зала 712 в Областна администрация ще заседава Областният съвет за интеграция на хората с увреждания.  \r\n*** \r\nОт 17.30 часа в РБ „Проф. Боян Пенев” ще се състои премиерата на книгата „Касиопея”, събитието е част от инициативите на културната институция в рамките на Националната библиотечна седмица \"Книгите са само началото...\"  \r\n*** \r\nОт 18.30 часа на откритата сцена на площад „Алеко“ ще започне концерт на Представителния ансамбъл на Въоръжените сили и Представителния духов оркестър на Военноморските сили. В града гостува Националната информационна кампания „Бъди войник“ на Министерството на отбраната. \r\n *** \r\nОт 15.00 часа в 104 зала на ПМГ „Св. Климент Охридски“ Регионалното управление на образованието – Силистра ще отличи ученици, които са участвали или са завоювали призови места в областни и национални състезания и олимпиади по матeматика и природни науки.  \r\n*** \r\nОт 10.00 часа в НЧ „Св. Климент Охридски - 1858“ ще се проведе „С песен и благослов“ – V фестивал на учителите ветерани от страната. \r\n*** \r\nОт 12.30 до 14.00 часа в Детски отдел на Библиотека „Родина“ се организира творческо ателие за изработване на разделители за книги.  \r\n*** \r\nОт 14.00 часа в зала „Фоайе“ на Общината ще се проведе пресконференция за проект  „Бъдеще без агресия“. \r\n*** \r\nОт 19.00 часа в Оперен театър ще се проведе концерт на солисти от Националната музикална академия „Проф. Панчо Владигеров“.  \r\n*** \r\nОт 19.00 часа в Драматичен театър ще се играе постановката „Енергични хора“.  \r\n*** \r\nОт 16.00 часа в РИМ „Стою Шишков“ ще бъде представена книгата„Стою Н. Шишков (1865-1937). Житейски път и творческа биография. Част II.  От 17.00 часа ще бъдат поднесени цветя пред паметната плоча на Стою Шишков.  \r\n*** \r\nОт 18.00 часа в Народно читалище “Кирил Маджаров-1866” ще се проведе концерт „Децата свирят класика“. \r\n*** \r\nОт 18.00 часа в галерия „Нова“ към Националната художествена гимназия „Димитър Добрович“ ще бъде открита изложбата „Дизайн на музейни експозиции“ на специалност Рекламен дизайн.  \r\n*** \r\nОт 10.00 часа на Спортен комплекс „Гнездо на орли” ще се проведат Двадесетите областни състезания „Млад огнеборец”. \r\n*** \r\nОт 11.00 часа в залата на втория етаж на общината ще се проведе пресконференция за  \r\nпоредното издание на Националния събор \"Китна Тракия пее и танцува\" и \"Купа България -Хасково 2019\" - открит национален турнир по спортни танци.  \r\n*** \r\nОт 16.30 часа по случай 17 май - Ден на българския спорт и професионален празник на работещите в сферата на спорта, ще се проведе шествие, в което ще вземат участие Спортно училище „Стефан Караджа“ и  спортните клубове на територията на Община Хасково. \r\n*** \r\nОт 10.00 часа в аулата Шуменския университет \"Епископ Константин Преславски\" ще бъде представена инициативата \"Пети международен ден на растенията\" , в която Вуз-ът се включва за пети път. В 10.15 часа ще бъде открит научен семинар \"От зърното до хляба\", в който ученици, студенти и преподаватели ще представят с доклади и постери теми, свързани със зърнопроизводството за хляб, хлебни и сладкарски изделия. \r\n*** \r\nОт 14.00 часа в Трето студио на Радио Шумен, медията и проф. Соня Тончева - директор на шуменския Филиал на варненския Медицински университет, организират обучение по първа долекарска помощ за журналисти.  \r\n*** \r\nОт 16.00 часа в зала „Нова българска драма“ на ДКТ „Васил Друмев“ ще се състои пресконференция с журито на театралния фестивал. ЕВРОПЕЙСКИ ИЗБОРИ 2019: \r\n*** \r\nОт 10.30 до 12.00 часа в Дома на Европа ще се проведе дискусия на тема „Водещите кандидати в Европейските избори 2019: сблъсък на идеи за бъдещето на Европа“. \r\n*** \r\nВ 11.00 часа в залата на 11 ет. ръководството на КНСБ ще проведе среща с кандидатите за евродепутати от БСП. Разговорът е част от срещите на синдиката с основните партии, които са издигнали кандидати за европейските избори в края на май.  \r\n*** \r\nОт 14.00 часа ще се проведе редовен брифинг на ЦИК. Съвместно с представители на „Сиела норма“ АД ще бъдат демонстрирани машинните за гласуване за предстоящите избори за членове на Европейския парламент. \r\n*** \r\nВ 16.15 часа в кметството на селото кандидатът за евродепутат от БСП Деница Златева ще се срещне с жители. \r\n*** \r\nВ 17.30 часа кандидатът за евродепутат от БСП Деница Златева ще се срещне с жители на читалището.  \r\n*** \r\nВ 19.30 часа на централния площад кандидатът за евродепутат Иво Христов ще присъства на тържественото отбелязване на 143-тата годишнина от Априлската епопея. \r\n*** \r\nВ 18.00 часа кандидатът за евродепутат от БСП Крум Дончев ще почете загиналите в антифашистката съпротива в местността Равен.  \r\n*** \r\nОт 11.15 часа кандидатът за евродепутат от ГЕРБ и СДС Андрей Ковачев ще открие новоизградения център за рехбилитация на бул. \"Европа\", блок „Албена”. \r\n*** \r\nВ 14:00 часа кандидатът за евродепутат от БСП Крум Дончев ще се срещне с хора в центъра на града. В 15.00 часа в Народно читалище „Благоевград” той ще се срещне с обществеността.  \r\n*** \r\nВ 17.00 часа кандидатът за евродепутат от БСП Иво Христов ще проведе среща с граждани в Художествената галерия.  \r\n*** \r\nОт 10.00 часа кандидатът за евродепутат от листата на ГЕРБ и СДС Ева Майдел и председателят на Предизборния щаб на ГЕРБ Цветан Цветанов ще се срещнат с работниците от великотърновското предприятие „Петров Текстил“ ООД, намиращо се в индустриалната зона на града.  \r\n*** \r\nОт 11.30 часа кандидатът за евродепутат от листата на ГЕРБ и СДС Ева Майдел и председателят на Предизборния щаб на ГЕРБ Цветан Цветанов ще се срещнат с представители на фирма „Мегапорт“.  \r\n*** \r\nВ 18.00 часа кандидатът за евродепутат от БСП Цветелина Пенкова ще проведе среща с обществеността. \r\n*** \r\nОт 17.30 часа в ОК „Дворец на културата“ ГЕРБ - Перник ще представи листата си с кандидати за членове на Европейския парламент. \r\n*** \r\nЗа 12.00 часа кандидатът за евродепутат от ГЕРБ Марин Захариев ще се срещне с жители на общината на централния площад. \r\n*** \r\nВ 18.45 часа на градския стадион „Бенковски“ кандидатът за евродепутат Деница Златева ще се срещне с футболния отбор.  \r\n*** \r\nОт 13.00 часа кандидатът за евродепутат от ГЕРБ и СДС Андрей Ковачев ще се срещне с ръководството и персонала на завод за производство на салфетки и тоалетна хартия на ул. \"Ломско шосе\" 1. \r\n*** \r\nВ 14.30 часа в заседателната зала кандидатът за евродепутат от БСП Цветелина Пенкова ще се срещне с жители.  \r\n*** \r\nВ 10.00 часа в читалище „Учител 1921” кандидатите за евродепутати от БСП Румен Гечев и Емил Георгиев ще се срещнат с жители.   \r\n*** \r\nВ 11.30 часа кандидатите за евродепутати от БСП Румен Гечев и Емил Георгиев ще проведат среща в Клуба на пенсионера.  \r\n*** \r\nВ 12.30 часа кандидатите за евродепутати от БСП Румен Гечев и Емил Георгиев ще се срещнат с жители в Клуба на пенсионера.  \r\n*** \r\nВ 14.00 часа кандидатите за евродепутати от БСП Румен Гечев и Емил Георгиев ще се срещнат с жители в Клуба на пенсионера.   \r\n*** \r\nВ 18.00 часа в хотел „Ловеч” кандидатът за евродепутат от БСП Сергей Станишев ще проведе среща с граждани. В 19.30 часа в хотел „Троян Плаза” той ще се срещне с обществеността. \r\n*** \r\nОт 18.00 часа в залата на Драматичен театър ще бъде представена листата на ГЕРБ и СДС за предстоящите на 26 май избори за членове на Европейския парламент. В събитието ще участват областният координатор на ГЕРБ Николай Нанков, както и кандидатите Ева Майдел и Ивелина Василева. От 15.00 часа на 1 ет. в Барокови къщи в Ловеч Ева Майдел ще се срещне с представители на бизнеса. \r\n*** \r\nВ 18.00 часа в Изложбената зала в квартал „Мошино“ кандидатът за евродепутат от БСП Валери Жаблянов ще участва в годишнина от създаването на Мошинската партийна организация. \r\n*** \r\nВ 15.00 часа в завод \"Витал\" кандидатите за евродепутати от БСП Момчил Неков и Димитър Данчев ще проведат среща със земеделски производители. В 17.30 часа в читалището в квартал „Дебър“ Димитър Данчев ще участва в тематична среща: „За буквите и словото”.  \r\n*** \r\nВ 17.30 часа кандидатът за евродепутат от БСП Момчил Неков ще проведе среща с жители. \r\n*** \r\nВ 18:30 часа кандидатите за евродепутати от БСП Момчил Неков и Димитър Данчев ще проведат среща с граждани.   \r\n*** \r\nОт 18.00 часа в зала „Гена Димитрова“ в Окръжна библиотека „Коалиция за България“ ще проведе среща с обществеността. \r\n*** \r\nВ 10.30 часа в Инфоцентъра на БСП на главната улица кандидатът за евродепутат от БСП Петър Витанов ще се срещне с граждани.  \r\n*** \r\nВ 11.00 часа в хотел „Лайпциг” кандидатът за евродепутат от БСП д-р Десислав Тасков ще проведе среща: „Българското здравеопазване и европейските стандарти за качествено лечение”. В 15.00 часа в Инфоцентъра, д-р Тасков ще проведе среща с граждани.  \r\n*** \r\nВ 18.00 часа в Клуб на БСП – Тракия кандидатът за евродепутат от БСП д-р Десислав Тасков ще се срещне с граждани. В 19.00 часа той ще се срещне с обществеността в Клуб на БСП – Южен.  \r\n*** \r\nОт 10.00 часа кандидатът за евродепутат от ГЕРБ Марин Захариев ще проведе беседа със студенти във филиала на Пловдивския университет „Паисий Хилендарски“ в Смолян.  \r\n*** \r\nВ 10.00 часа в центъра на селото кандидатът за евродепутат от БСП Тодор Стоилов ще се срещне с жители.  \r\n*** \r\nВ 11.30 часа кандидатът за евродепутат от БСП Тодор Стоилов ще проведе среща в центъра на селото. \r\n*** \r\nВ 12.30 часа кандидатът за евродепутат от БСП Тодор Стоилов ще се срещне с жители на пазара в селото. В 13.30 часа той ще проведе среща с жители в хотел „Родопа”. \r\n*** \r\nВ 15:00 часа кандидатът за евродепутат от БСП Тодор Стоилов ще проведе среща с жители на село Гълъбово в читалището на селото.  \r\n*** \r\nВ 17.00 часа кандидатът за евродепутат от БСП Тодор Стоилов ще се срещне с жителите на селото в читалището.  \r\n*** \r\nОт 14.30 часа кандидатът за евродепутат от ГЕРБ и СДС Андрей Ковачев ще се срещне с жители в сградата на Общината. \r\n*** \r\nВ 17:00 часа кандидатите за евродепутати от БСП Румен Гечев и Емил Георгиев ще се срещнат с граждани в залата на Общината.  \r\n*** \r\nВ 20.00 часа кандидатите за евродепутати от БСП Румен Гечев и Емил Георгиев ще се срещнат с обществеността в читалище „Вълчо Русковски”.", "date": "2019.05.16", "title": "Предстоящи събития в страната за 16 май (Агенция „Фокус“)"}
{"url": "http://www.focus-news.net/news/2019/05/16/2658519/predstoyashti-mezhdunarodni-sabitiya-za-16-may-agentsiya-fokus.html", "text": "*** Дебати между кандидати за евродепутати от ХДС/ХСС и ГСДП. \r\n*** Основните кандидати от германските „Зелени“, либерали и „АзГ“ ще проведат телевизионни дебати. \r\n*** Втори полуфинал на Евровизия. \r\n***  Продължава делото срещу нападателя, който уби 39 души в нощен клуб в Истанбул. \r\n***", "date": "2019.05.16", "title": "Предстоящи международни събития за 16 май (Агенция „Фокус“)"}
{"url": "http://www.focus-news.net/news/2019/05/16/2658507/reuters-predstaviteli-na-vlastite-i-opozitsiyata-na-venetsuela-shte-se-sreshtnat-v-norvegiya-za-pregovori.html", "text": "Представители на правителството и опозицията на Венецуела са се отправили към Норвегия, за да обсъдят възможността за преговори за разрешаване на кризата в страната, предава  Reuters .  \r\nСпоред източниците му венецуелските власти в Осло са представени от министъра на комуникациите и информацията Хорхе Родригес и губернатора на щата Миранда Ектор Родригес. От техните опоненти в столицата на Норвегия e пристигнал  втория заместник-председател на Националното събрание , контролирано от опозицията, Сталин Гонзалес и опозиционните депутати Херардо Блайд и Фернандо Мартинес. \r\nДосега страните в конфликта са обсъждали възможността за преговори само с представители на норвежките власти, които предложиха помощ като посредници. Все още не са проведени съвместни срещи между привържениците на президента Николас Мадуро и опозицията. \r\nТова са първите подобни разговори след неуспешния опит за преврат на 30 април, коментира агенцията, като припомня, че съветникът по националната сигурност на президента на САЩ Джон Болтън твърдеше, че са водени разговори между представители на управляващите и опозицията, но повечето представители на властите са останали на страната на Мадуро, противно на обещанията, които са дали. \r\nВ реч, предавана по телевизията Николас Мадуро е потвърдил, че Хорхе Родригес „ е на важна мисия“.  Юлиян Марков", "date": "2019.05.16", "title": "Reuters: Представители на властите и опозицията на Венецуела ще се срещнат в Норвегия за преговори"}
{"url": "http://www.focus-news.net/news/2019/05/16/2658517/aktualna-patna-obstanovka.html", "text": "Информация за състоянието на републиканските пътища и въведените ограничения, предоставена от  Агенция „Пътна инфраструктура“ . Метеорологична обстановка:  \r\nСлед полунощ валежите временно ще спрат. На 16.05.2019 г. облачността над по-голямата част от страната ще е предимно значителна. В сутрешните часове краткотрайни превалявания ще има на места в Източна България. След обяд на много места, главно в Западна и Централна България, ще има краткотрайни, в отделни райони интензивни валежи, придружени с гръмотевици. Вятърът ще е слаб от изток-югоизток. Максималните температури ще са предимно между 18°-23°, в София около 18°. Ограничения за товарни автомобили:  \r\nЗабранява се движението на моторни превозни средства, предназначени за превоз на товари с техническа допустима максимална маса над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва: \r\nЦелогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден. \r\nОграниченията важат само за участъците от републиканската пътна мрежа, както следва: \r\n- Всички автомагистрали;  \r\n- път I-1 с. Ребърково-Ботевград, като движението се пренасочва по път II-16 Ребърково-Своге-София; \r\n- път I-1 Благоевград-ГКПП „Кулата“; \r\n- път I-4 п. в. „Коритна“-Велико Търново-Шумен; \r\n- път I-5 Русе-Велико Търново; \r\n- път I-8 ГКПП „Калотина“-София; \r\n- път I-9 Варна-Бургас; \r\n- път II-18 Околовръстен път София; \r\n- път II-99 Бургас-Царево. \r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим. Състояние на автомагистралите:  \r\nАМ „Тракия“:  \r\nОбласт София: Движението от км 11+530 до км 16+560 в посока Бургас е ограничено поради ремонтно – възстановителни дейности на виадукти при км 13+140 и км 15+940. Движението се осъществява двупосочно в платното посока София. През празничните и почивни дни се въвежда реверсивно движение както следва:  \r\nВъв връзка с предстоящите празници се въвежда реверсивно движение в участъка от км 18+530 до км 23+330, където платното в посока Бургас е затворено, като движението се осъществява двупосочно в платното посока София, поради ремонтни дейности на виадукт при км 20+840 както следва: \r\nДвижението при Мухово от км 45+200 до км 46+266 в посока Бургас се осъществява с повишено внимание поради обезопасяване на пътния участък. Срок до 31.05.2019 г.;  \r\nДвижението от 45+900 до км 53+000 и в двете посоки се осъществява с повишено внимание поради констатирани неравности по пътната настилка. Скоростта на движение се ограничава до 90 км/ч. Срок 31.05.2019 г.; \r\nОбласт Пазарджик: \r\nДвижението в участъка от километър 88+994 до километър 89+354 в района на пътен възел „Пазарджик“ се осъществява двупосочно в една лента в платното посока София, поради ремонтни дейности на платното посока Бургас. Ремонтните дейности включват смяна на греди, хидроизолация, полагане на нови асфалтови пластове и хоризонтална маркировка. Почасовите ограничения са следните: \r\n- Предвидено е двупосочно преминаване, като се обособяват по една лента за движение в двете посоки от км 88+994 до км 89+354 за периода от 10:00 часа всеки понеделник до 13:00 часа всеки петък; \r\n- Предвидено е двупосочно преминаване, като се обособяват две ленти за движение в посока Бургас и една лента за движение в посока София от км 88+994 до км 89+354 за периода от 13:00 часа всеки петък до 17:00 часа всяка събота; \r\n- Предвидено е двупосочно преминаване, като се обособяват една лента за движение в посока Бургас и две ленти за движение в посока София от км 88+994 до км 89+354 за периода от 17:00 часа всяка събота до 10:00 часа всеки понеделник. \r\nЧасовият диапазон на реверсивното движение може да се променя при необходимост. \r\nАлтернативни маршрути: \r\nПърви вариант: ПВ „Церово“ на АМ „Тракия – път III-8402 /Виноградец – Карабунар – Злокучене – Септември/ – път I-8 /Лозен – Звъничево – Пазарджик/ – път II-37 /Пазарджик/ – пътен възел „Пазарджик“ на АМ “Тракия“. \r\nВтори вариант: пътен възел „Церово“ на АМ „Тракия – път III-8402 /Виноградец – Карабунар – Злокучене – Септември/ – път I-8 /Лозен – Звъничево – Пазарджик/ – пътен възел „Цалапица“ на АМ “Тракия“. \r\nТрети вариант: пътен възел „Калугерово“ – път III-803 /Динката – Драгор/ – път II-37 – пътен възел „Пазарджик“ на АМ „Тракия“. Срок до 31.05.2019 г.; \r\nОбласт Пловдив: \r\nДвижението в участъка от км 106 км до км 119 в посока Бургас се осъществява в една лента поради частични ремонтни дейности на асфалтовата настилка. Движението се осъществява в изпреварващата лента. Срок до 31.05.2019 г. \r\nОбласт Стара Загора: \r\nДвижението в участъка Чирпан – Стара Загора от км 168+000 до км 208+100 се осъществява с максимална скорост 90 км/ч и повишено внимание в двете посоки с цел осигуряване безопасността на движението поради неравности на пътната настилка. Срок до 30.09.2019 г. \r\nАМ „Хемус“:  \r\nОбласт София: \r\nДвижението при Потоп от км 18+230 до км 20+620 в посока Варна е ограничено поради ремонтно-възстановителни дейности на виадукт при км 19+270. Движението се осъществява двупосочно в платното посока София.  \r\nПрез празничните и почивни дни се въвежда реверсивно движение както следва:  \r\nДвижението от км 30+260 до км 35+450 /от п.в. „Витинска река“ до служебна пътна връзка/ е ограничено за МПС над 12 тона само в посока София поради ремонтно-възстановителни дейности по виадукт при км 33+600 и тунел „Витиня“. Движението се осъществява по обходен маршрут през път I-1 Ботевград – София. Срок 31.05.2019 г.;  \r\nДвижението от км 31+996 до км 33+780 в посока София е ограничено поради ремонтно-възстановителни дейности на виaдукт при км 33+600 и тунел „Витиня“ /лява тръба посока София/. Движението се осъществява двупосочно в дясното платно /посока Варна/ с една лента посока София и една лента посока Варна. Сигнализацията за организация на временно движение е от км 29+860 до км 36+150. Срок до 28.05.2019 г.; \r\nДвижението от км 33+960 до км 40+310 в посока Варна е ограничено поради ремонтно-възстановителни дейности на виадукти при км 36+450 /Коренишки дол/ и км 37+920. Движението се осъществява двупосочно в платното посока София. За празничните дни движението ще се осъществява както следва: \r\nДвижението от км 48+800 до км 53+690 в посока Варна е ограничено поради ремонтни дейности по виадукт при км 51+360. Движението се осъществява двупосочно в платното посока София. Срок 31.05.2019 г.; \r\nДвижението по АМ \"Хемус\" в тунел \"Ечемишка\" посока София /лява тръба/ е ограничено поради провеждане на георадарно обследване. Движението се осъществява двупосочно в дясната тръба /посока Варна/. Срок до 16.05.2019 г. \r\nОбласт Варна: \r\nДвижението в участъка Неофит Рилски – Девня от км 389+717 до км 400+100 се осъществява двупосочно в дясното платно посока София – Варна поради ремонтни дейности. Затворено за движение е лявото платно в посока София. Ограничено е качването в посока София на пътен възел \"Неофит Рилски\", като движението е пренасочено по път I-2 Варна – Шумен от пътен възел „Девня“ до пътен възел „Каспичан“. Ограничено е слизането от АМ \"Хемус\" на пътен възел \"Неофит Рилски\", като движението е пренасочено по път I-2 Шумен – Варна. Срок до 24.05.2019 г.; \r\nДвижението в участъка п.в. „Повеляново” – п.в. „Слънчево” от км 406+850 до км 416+200 се осъществява двупосочно в платното посока Варна поради ремонтни дейности. Ограничено е движението в платно посока София. Движението се отбива при км 416+200 до км 406+850 по път I-2 Русе – Варна. Ограничено е качването в посока София от п.в. „Слънчево“ и слизането в посока Слънчево и Тополи на п.в. „Слънчево“. Движението е пренасочено по път I-2 Русе – Варна. Срок до 24.05.2019 г. \r\nАМ „Марица“: няма ограничения. \r\nАМ „Черно море“: няма ограничения. \r\nАМ „Струма“: няма ограничения. Въведени ограничения по основните пътни направления:  \r\n Проходи: \r\n- „Върбишки“ - затворен за всички МПС. Срок: целогодишно;  \r\n- „Златишки“ - затворен за всички МПС. Срок: целогодишно; \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Обзорски“ - отворен за всички МПС; \r\n- „Печинско“ - отворен за всички МПС; \r\n- „Превала“ - отворен за всички МПС; \r\n- „Предел“ - отворен за всички МПС;  \r\n- „Републиката“ - отворен за всички МПС;  \r\n- „Ришки“ - отворен за всички МПС; \r\n- „Рожен“ - отворен за всички МПС;  \r\n- „Троянски“ - отворен за всички МПС; \r\n- „Вратник“ - забранен за МПС над 10 т. Срок: целогодишно; \r\n- „Дюлински“ - забранен за МПС над 3,5 т. Срок: целогодишно; \r\n- „Пампорово“ - забранен за МПС над 3,5 т.; \r\n- „Петрохан“ - забранен за МПС над 12 т. както и тегленето на ремаркета и полуремаркета. Срок целогодишно; \r\n- „Твърдишки“ - забранен за МПС над 10 т. Срок: целогодишно; \r\n- „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно.; Състояние на републиканската пътна мрежа:  \r\nОграничения в движението на мпс по първокласната пътна мрежа: \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт София: \r\nВъвежда се реверсивно движение в участъка София – Перник при Владая от км 276+162 до км 277+610. Всеки работен ден се обособяват две ленти в посока София за времето от 06:00 до 10:00 часа. Срок 30.06.2019 г.; \r\nДвижението по път Ботевград – София в участъка от Люти дол до местност „Рибни вир“ от км 175+600 до км 205+600 се осъществява поетапно в една лента поради ремонтни дейности на асфалтовата настилка. Скоростта се ограничава до 40 км/ч. Срок 31.05.2019 г. \r\nВъвежда се реверсивно движение в участъка София – Перник при Владая от км 276+162 до км 277+610 и от км 278+567 до км 281+800 в последния празничен ден и всяка неделя от 10:00 до 18:00 часа. Обособяват се две ленти в посока София и една в посока Перник. Срок 31.12.2019 г.; \r\nДвижението в участъка Жерково – Елешница от км 224+600 до км 229+700 е ограничено за всички МПС поради намален габарит на пътното тяло. Срок до 30.09.2019 г.;  \r\nДвижението на товарни МПС над 15 т. в участъка от Александров мост до границата с област Перник от км 276+162 до км 282+485 е ограничено. Срок до 30.09.2019 г.;  \r\nДвижението в участъка София – Перник от км 281+900 (при разклонението за с. Драгичево) до км 282+315 се осъществява в една лента /преди кръстовището и отваряне след него/ поради ремонтни дейности в активната лента на платното посока София. Движението се извършва в изпреварващата лента и скоростта на движение се ограничава до 40 км/ч. Срок 30.06.2019 г.; \r\nДвижението в участъка Ботевград – София от км 192+000 /Чурек/ до км 215+600 /Ботевград/ се осъществява с повишено внимание поради неравности по пътната настилка. Скоростта на движение е ограничена до 60 км/ч. Срок 31.05.2019 г.; \r\nДвижението по път Ботевград – София се осъществява в една лента поради ремонт на анкерна стена при км 210+200 /проход „Витиня“/. Движението се регулира от светофарна уредба. Срок до 11.09.2019 г.; \r\nОбласт Перник:  \r\nДвижението по път София – Перник в участъка от граница София до кръстовище Драгичево от км 282+485 до км 285+600 е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“. Срок до 31.12.2019 г.; \r\nВъведено е реверсивно движение по път София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: \r\n- всеки петък, както и в последния работен ден преди празници от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 01.01.2020 г.; \r\nДвижението в участъка (с магистрален габарит) от км 23+000 – нов (км 291+500 – стар) до км 24+000 – нов (км 292+500 – стар) в посока Перник – Кулата се осъществява с повишено внимание и скоростта на движение е ограничена до 80 км/ч поради неравности на пътното платно. Срок до 30.09.2019 г.; \r\n- път І-2 Граница Румъния-Русе-Цар Калоян-Разград-Шумен-Девня-Варна:  \r\nОбласт Русе: \r\nДвижението в участъка Русе – Разград при км 7+845 в участъка на ремонта се осъществява в посока Дунав мост – Русе и обратно в две ленти във всяко платно за горепосочените посоки поради изпълнението на обект: „Изграждане на пешеходна връзка – надлез между кв. „Родина 3“ и кв. „Чародейка“. Въведено е ограничение на скоростта до 20 км/ч. Срок до 21.06.2019 г.; \r\nДвижението по път I-2 Русе – Цар Калоян от км 34+196 до км 34+596 в района на моста при с. Писанец се осъществява в една лента с пропускателен режим поради авариен ремонт на дилатационни фуги на мостовото съоръжение. Ограничение на скоростта 20 км/ч. Срок до 17.05.2019 г. \r\n- път І-3 Гара Бяла-Плевен-Луковит-Коритна-Ябланица-Ботевград:  \r\nОбласт София:  \r\nДвижението по път Правец – Разлив – Трудовец – Ботевград в участъка от км 193+345 /отклонение за пътен възел „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т.  \r\nОбходен маршрут: АМ „Хемус“ п.в. „Правец“, по път ІІ-17 Мездра – Ботевград, пътен възел І-3, пътен възел „Ботевград“ на АМ „Хемус“ и обратно. Срок до 30.06.2019 г. \r\nОбласт Ловеч: \r\nДвижението в участъка Златна Панега – Ябланица от км 156+000 до км 161+200 се осъществява с повишено внимание поради изсичане на храсти и косене на банкети. Водачите да се движат със съобразена скорост. Срок до 18.05.2019 г. \r\nДвижението по път І-3 Русе - София в участъка от км 138+500 до км 154+000 Луковит - Златна Панега се осъществява с повишено внимание поради полагане на напречна пътна маркировка. Срок до 18.05.2019 г. \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен:  \r\nОбласт Ловеч:   \r\nДвижението в участъка п.в. „Абланица“ – Севлиево от км 50+500 до км 69+832 се осъществява с повишено внимание поради подравняване на банкети под ограничителни системи. Срок до 23.05.2019 г. \r\nДвижението по път І-4 Коритна-Севлиево в участъка от км 0+000 до км 24+000 пътен възел Коритна - Сопот се осъществява с повишено внимание поради изсичане на храсти и косене по банкети. Водачите да се движат със съобразена скорост. Срок 31.05.2019 г. \r\nОбласт Велико Търново: \r\nДвижението в участъка Велико Търново – Антоново се осъществява в една лента от км 137+000 до км 172+900 поради частичен ремонт на асфалтовата настилка. Движението се регулира с пътни знаци и регулировчици. Срок до 31 05 2019 г. \r\nОбласт Търговище:  \r\nДвижението в участъка Търговище – опорен пункт Белокопитово от км 248+000 до км 250+300 се осъществява в една лента поради ремонтни дейности във връзка със строителството на обект: АМ „Хемус”. Срок до 31.10.2019 г.; \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: няма. \r\nОбласт Габрово: \r\nДвижението в участъка Габрово – вр. Шипка при км 164+150 се осъществява с повишено внимание поради пропаднал участък. Поставена е необходимата сигнализация. Срок до 31.05.2019 г.; \r\nОбласт Кърджали: \r\nДвижението по път Кърджали – Маказа в участъка Надлез Кирково – ГКПП „Маказа“ е ограничено за МПС над 3,5 т. Срок до 31.12.2019 г.; \r\nДвижението по път Черноочене – Кърджали само в посока от Черноочене към Кърджали е ограничено за движение на МПС над 15 т. Срок до 31.12.2019 г. \r\nОбходни маршрути: \r\n- направление Хасково – Кърджали: път І-5, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали; \r\nДвижението по път I-5 Черноочене - Кърджали в участъка с. Калинка - гр. Кърджали от км 338+000 до км 342+000 се извършва с повишено внимание поради ремонт на улично осветление в средна разделителна ивица. Срок до 30.06.2019 г. \r\nОбласт Стара Загора: \r\nДвижението по път I-5 с. Ягода - с. Бъдеще  от км 213+800 до км 246+500 в посока Димитровград се извършва двупосочно в една лента поради косене на тревни площи. Срок до 31.05.2019 г. \r\nОбласт Хасково: \r\nДвижението в участъка с. Калинка – гр. Кърджали от км 338+000 до км 342+000 се осъществява с повишено внимание поради ремонт на улично осветление в средна разделителна ивица. Срок до 30.06.2019 г. \r\n - път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:  \r\nОбласт Кюстендил: \r\nДвижението в участъка Кюстендил – Радомир от км 43+300 до км 64+800 в участъка граница с област Кюстендил до разклона за с. Върба се осъществява в една лента поради машинно подравняване на банкети, оформяне на окопи и изкоп под ограничителни системи в двете направления. Организацията на движение се регулира с пътни знаци. Срок до 17.05.2019 г.; \r\nДвижението в участъка с. Коняво – с. Цървеняно от км 30+000 до км 37+000 се осъществява с повишено внимание поради профилиране на банкети и почистване на наземни окопи. Движението се осъществява в свободните ленти съобразно създадената организация на движение. Срок до 17.05.2019 г.; \r\nДвижението в участъка с. Жиленци – с. Раненци от км 5+000 до км 17+000 се осъществява с повишено внимание на поради рязане на храсти и дървета. Срок до 17.05.2019 г.; \r\nДвижението в участъка с. Цървеняно – с. Драгомирово от км 37+000 до км 42+440 се осъществява в една лента поради частични ремонти дейности на асфалтовата настилка. Сигнализирано e с пътни знаци. Срок до 18.05.2019 г. \r\nОбласт Пловдив: \r\nДвижението в участъка Карлово – Сопот при км 254 в посока София се извършва в една лента поради изграждане на ново кръгово кръстовище. Срок до 18.05.2019 г. \r\nОбласт Перник: \r\nДвижението по път I-6 Кюстендил – Радомир от км 43+300 до км 64+800 в участъка граница с област Кюстендил – разклон за с. Върба се осъществява в една лента, поради машинно подравняване на банкети, оформяне на окопи, изкоп под ограничителни системи, в двете направления. Организацията на движение се регулира с пътни знаци. Краен до 23.05.2019 г.   \r\nОбласт Сливен: \r\nДвижението в участъка Бинкос – п.в. „Петолъчката“ от км 374+100 до км 421+100 се осъществява с повишено внимание поради извършване на машинно косене. Участъкът е сигнализиран с пътни знаци. Срок до 27.05.2019 г. \r\nДвижението по път I-6 от разклона за гр.Твърдица до с. Бинкос от км 352+400 до км 374+100 се осъществява с повишено внимание поради извършване на машинно косене. Срок до17.05.2019 г. \r\nОбласт Бургас:  \r\nДвижението в участъка Карнобат – Черноград от км 446+500 до км 453+800 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Участъкът е сигнализиран с пътни знаци. Срок до 28.06.2019 г. \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция:  \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София:  \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Срок до 31.08.2019 г.; \r\nОбласт Хасково:  \r\nДвижението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип. Срок до 30.06.2019 г. \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево. Срок до 30.06.2019 г. \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  \r\nОбласт Варна:  \r\nДвижението в участъка Кранево – Варна при км 83+100 е ограничено за движение на МПС над 10 т. \r\nОбходен маршрут: Кичево – Оброчище. Срок до 28.02.2020 г.;  \r\nОбласт Бургас: \r\nДвижението в участъка Баня – Слънчев бряг от км 174+000 до км 203+000 се с осъществява с повишено внимание поради частични ремонтни дейности на асфалтовата настилка и ремонт на водостоци. Участъкът е сигнализиран с пътни знаци. Срок 31.05.2019 г.; \r\nДвижението в участъка Варна – Бургас в района на с. Баня от км 183+920 до км 184+595 се осъществява при стеснение на едното платно за движение поради ремонт на водосток. Работния участък е върху едната пътна лента с дължина до 50 м. Скоростта на движение се ограничена до 50 км/ч. Срок до 31.05.2019 г.; \r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи, като скоростта на движение се ограничава до 40 км/ч. в кръстовищата и до 70 км/ч. в останалите участъци. Срок до 20.05.2019 г.; \r\nДвижението в участъка Слънчев бряг – Бургас в района на обход на гр. Поморие от км 222+849 до км 225+522 километраж по проект или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2019 г.; \r\nДвижението по път Баня – Слънчев бряг от км 184+000 до км 186+000 се осъществява с повишено внимание поради частични на ремонтни дейности на асфалтовата настилка, ремонт на водостоци и оформяне на банкети. Участъкът е сигнализиран с пътни знаци. Срок до 20.05.2019 г. \r\nДвижението в участъка Баня – Свети Влас от км 198+718 до 199+541 се осъществява с повишено внимание поради изграждане на водосток и частични ремонтни дейности на асфалтовата настилка. Скоростта на движение е ограничена до 40 км/ч.  Движението се регулира с пътни знаци. Срок до 20.05.2019 г. Състояние на републиканската пътна мрежа:  \r\nРемонтни дейности и временна организация на движението /ВОД/:  \r\nОПУ-Благоевград: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Бургас: \r\nВременно са въведени следните ограничения за движение на МПС: \r\nПът II-99: Движението по път ІІ-99 Бургас – Царево при км 14+882 е забранено за МПС с тегло над 12 т.  \r\nОбходен маршрут: общинския път Черноморец – Созопол. Срок до 31.05.2019 г.; \r\nПът III-908: Движението по път III-908 Варовник – Вълчаново ханче от км 22+400 до 39+300 е ограничено на МПС над 10 т. поради стесняване на пътното платно. Срок до 21.12.2019 г.; \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т. поради стесняване на пътното платно. Срок 21.12.2019 г. \r\nРемонтни дейности: \r\nПът II-73: Движението по път II-73 от км 43+500 до км 90+000 в участъка „Риш-Карнобат” се осъществява в една лента на определени участъци поради частични ремонтни дейности на асфалтовата настилка. Участъкът е сигнализиран с пътни знаци. Срок до 31.05.2019 г.; \r\nПът II-79: Движението по път II-79 Средец – Бургас от км 88+780 до км 89+598 в урбанизираната територия на гр Бургас от кръстовище с ул. „Георги Попаянов” до кръстовище с път 7909 се осъществява двупосочно в едно платно поради ремонтни дейности на дясното платно за движение. Срок до 04.06.2019 г.; \r\nПът II-99: Движението по път ІІ–99 Бургас – Царево на надлеза при гр.Черноморец при км 14+882 се осъществява двупосочно при стеснение на участъка до 5,50 м. поради увредена конструкция на надлеза. Срок до 31.12.2019 г.; \r\nПът III-208: Движението по път III-208 от км 60+000 до км 69+000 в участъка Билка – Дъскотна се осъществява в една лента на определени участъци поради частични ремонтни дейности на асфалтовата настилка. Участъкът е сигнализиран с пътни знаци. Срок до 20.05.2019 г.; \r\nПът III-539: Движението по път III-539 Трояново – Айтос от км 23+900 до км 25+100 се осъществява с повишено внимание поради довършителни дейности свързани с работа по банкети, поставяне на ОСП /мантинели/, полагане на хоризонтална маркировка, вертикална сигнализация и други. Скоростта е ограничена на 40 км/ч. Срок до 30.06.2019 г.; \r\nПът III-795: Движението по път III-795 Житосвят – Карнобат от км 28+600 до км 53+000 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Срок до 28.06.2019 г.; \r\nПът III-5391: Движението по път III-5391 Трояново – Аспарухово от км 3+000 до км 6+500 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Срок до 30.06.2019 г.; \r\nПът III-5391: Движението по път III-5391 Аспарухово – Крушево от км 0+900 до км 8+500.поради довършителни дейности свързани с работа по банкети и поставяне на хоризонтална маркировка, вертикална сигнализация и други. Скоростта е ограничена на 40 км/ч. Срок до 28.06.2019 г.; \r\nПът III-7306: Движението по път III-7306 Лозарево – Чубра от км 0+000 до км 19+000 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Срок до 28.06.2019 г.; \r\nПът III-7306: Движението по път III-7306 Сунгурларе – Славянци от км 12+350 до км 14+600 се осъществява с повишено внимание поради направа на нов водосток. Скоростта е ограничена до 40 км/ч. Участъкът се регулира от пътни знаци. Срок до 28.06.2019 г. \r\nПът ІІІ-7909: Движението по път III-7909 Братово – Равнец от км 12+400 до км 25+600 поради довършителни дейности по асфалтовата настилка. Скоростта е ограничена на 40 км/ч. Срок до 30.06.2019 г.  \r\nПът ІІІ-9009: Движението по път III-9009 Панчарска рампа – Ново Паничарево от км 3+000 до км 7+000 се осъществява с повишено внимание поради частични ремонтни дейности на асфалтовата настилка, оформяне на банкети и окопи. Участъкът е сигнализиран с пътни знаци. Срок до 17.05.2019 г. \r\nОПУ-Варна: \r\nВременно са въведени следните ограничения за движение на МПС:  \r\nПът III-2902: Движението по път III-2902 Панорама — Куманово при км 11+300 се осъществява с повишено внимание и ограничение на скоростта до 30 км/ч поради неравности на асфалтовата настилка. Срок до 31.05.2019 г. \r\nРемонтни дейности: няма. \r\nОПУ-В. Търново: \r\nВременно са въведени следните ограничения за движение на МПС:  \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т. поради намален габарит на пътното тяло.  \r\nОбходен маршрут: Лозен – Драганово – Янтра – Поликраище – Полски Тръмбеш. Срок до 31.08.2019 г.; \r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т. поради намален габарит на пътното тяло.  \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 31.08.2019 г.; \r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.  \r\nОбходен маршрут: Царски извор – Сушица – Драганово и обратно. Срок до 31.08.2019 г.; \r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло.  \r\nОбходен маршрут: Чешма – Сливовица – Горско Ново село – Джулюница – Кесарево. Срок до 31.08.2019 г.; \r\nРемонтни дейности: \r\nПът III-5302: Движението по път III-5302 Миндя – Присово се осъществява в една лента с последователно пропускане в двете посоки поради извършване на основен ремонт. Движението се регулира със светофарна уредба регулировчици. Срок до 31.05.2019 г.; \r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и образувало се свлачище. Срок до 31.08.2019 г. \r\nОПУ-Видин: \r\nВременно са въведени следните ограничения за движение на МПС: няма ограничения. \r\nРемонтни дейности: няма. \r\nОПУ-Враца: \r\nВременно са въведени следните ограничения за движение на МПС: \r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и намален габарит на пътното тяло. \r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 31.12.2019 г.; \r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т. от км 0+000 до км 5+900 поради свлачищни процеси. Срок 31.12.2019 г.; \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.12.2019 г.; \r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч; \r\nРемонтни дейности: \r\nПът 101: Движението по път III-101 Михайлово – Хайредин от км 61+500 до км 66+300 се осъществява в една лента поради частични ремонти на асфалтовата настилка. Участъкът е сигнализиран с пътни знаци. Срок до 31.05.2019 г.; \r\nПът 133: Движението по път III-133 Манастирище – Михайлово от км 19+000 до км 36+400 се осъществява в една лента поради частични ремонти на асфалтовата настилка. Участъкът е сигнализиран с пътни знаци. Срок до 31.05.2019 г.; \r\nПът ІІІ-134: Движение по път ІІІ-134 Бяла Слатина – Горна Бешовица от км 6+000 до км 38+000 се осъществява с повишено внимание поради рязане и събиране на храсти. Участъка е сигнализиран с пътни знаци. Срок до 28.05.2019 г.; \r\nПът ІІІ-1306: Движението по път ІІІ-1306 Горно Пещене – кръстовище с път ІІ-15 /Враца – Мраморен/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок до 31.12.2019 г. \r\nОПУ-Габрово: \r\nВременно са въведени следните ограничения за движението на МПС: \r\nПът III-403: Движението по път III–403 Кормянско – Малки Вършец при км 10+080 е ограничено за пътни превозни средства с ширина, включително товара, по-голяма от 3,30 м поради стеснен мост над р. Крапец. Поставена е необходимата пътна сигнализация. Срок до 31.05.2019 г.; \r\nОбходен маршрут: По път III–401 Граница Ловеч – /Кормянско-Малки Вършец/ за ППС над 3,30 м, при км 46+800 по общински път до III–403 в с. Малки Вършец.  \r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т. поради намален габарит на пътното тяло при км 26+444. Срок до 31.05.2019 г.; \r\nПът III-5004: Движението по път III-5004 Чехлевци – Велчевци от км 10+940 до км 11+829, съвпадащ с ул. Малина в гр. Габрово е ограничено поради извършване на строителни дейности. Движението на МПС се осъществява през улици в урбанизирана територия на гр. Габрово. Срок до 31.05.2019 г. \r\nРемонтни дейности: \r\nПът II-44: Движението по път II-44 Севлиево – Драгановци от км 0+000 до км 14+600 се осъществява с повишено внимание поради извършване на строително монтажни работи. Срок до 22.06.2019 г.; \r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена необходимата сигнализация. Срок до 31.05.2019 г.; \r\nПът III-6072: Движението по път III-6072 Селище – Стоките при км 11+675 се осъществява с повишено внимание поради пропаднал участък на асфалтовата настилка. Поставена е необходимата сигнализация. Срок до 31.05.2019 г. \r\nОПУ-Добрич: \r\nВременно са въведени следните ограничения за движение на МПС: няма ограничения. \r\nРемонтни дейности:  \r\nПът II-71: Движението по път II-71 Добрич – Силистра от км 91+500 до км 101+800 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци.Срок до 20.05.2019 г. \r\nОПУ-Кюстендил: \r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. \r\nОбходен маршрут: Згурово – Неделкова Гращица – Невестино – Друмохар – Ваксево и обратно. Срок до 03.06.2019 г. \r\nРемонтни дейности:  \r\nПът II-62: Движението по път II-62 Дупница – Клисура от км 42+263 до км 59+071 се осъществява в една лента на отделни участъци поради рехабилитация пътното платно. Срок до 09.07.2020 г.; \r\nПът III-107: Движението по път III-107 Пастра – Рилски манастир от км 27+575 до км 27+825 се осъществява в една лента поради аварийно-въстановителни дейности по укрепването свлачищни процеси: падащи камъни, свлачище, срутище и тяхното отстраняване, почистване и обрушване. Движението в района се регулира от светофарна уредба и при необходимост от сигналисти. Срок до 15.06.2019 г.; \r\nПът III-6202: Движението по път III-6202 Слокощница – Богослов от км 4+000 до км 8+000 се осъществява в една лента поради частични ремонтни дейности на асфалтовата настилка. Сигнализирано е с пътни знаци. Срок до 17.05.2019 г. \r\nОПУ-Кърджали: \r\nВременно са въведени следните ограничения за движение на МПС:  \r\nПът III-5009: Движението по път ІІІ-5009 Зорница – Бели пласт – Стремци– Кърджали е ограничено за МПС над 12 т.  \r\nОбходен маршрут: по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС. Срок до 31.12.2019 г. \r\nРемонтни дейности:  \r\nПът II-59: Движението по път II-59 Карамфил – Крумовград от км 30+893 до км 36+784 се осъществява с повишено внимание поради извършване на подокопен дренаж, преоткосиране, ремонт на водостоци и облицовани окопи. Срок до 31.05.2019 г. ; \r\nПът II-59: Движението по път II-59 Крумовград – граница област Хасково от км 36+784 до км 55+845 се осъществява с повишено внимание поради извършване на подокопен дренаж, преоткосиране, ремонт на водостоци, облицовани окопи, реголи, локални ремонти на пътното тяло и асфалтови работи. Срок до 01.09.2019 г. \r\nОПУ-Ловеч:  \r\nВременно са въведени следните ограничения за движение на МПС:  \r\nПът ІІ-35: Движението по път ІІ-35 Плевен – Троян в района на обходен път на гр. Ловеч от км 42+830 до км 44+390 е ограничено поради ремонтни работи в тунел „Ловеч”.  \r\nОбходни маршрути за товарните автомобили над 12 т.: \r\n- За движещите се за и от гр. Троян: от гр. Ловеч, пътен възел „Софийска” по път ІІІ-401 през с. Изворче и с. Соколово до път І-4 при с. Микре, по път І-4 до пътен възел „Абланица” и по път ІІ-35 за гр. Троян и обратно. Движещите се от Троян към Плевен ползват същия маршрут. \r\n- За движещите се от гр. Варна и гр. Севлиево към гр. Ловеч и гр. Плевен от пътен възел Севлиево при км 85+700 на път І-4, по път ІІІ-403 Кормянско – Малък Вършец и път ІІІ-401 П. Славейково – Ловеч до гр. Ловеч, пътен възел „Баховица”. \r\n- За движещите се от гр. Варна и гр. Севлиево, към гр. Ловеч и гр. Плевен, които са пропуснали обхода по път ІІІ-403 и ІІІ-401, на път І-4 при пътен възел „Абланица” се насочват с табели Ж3 към кръстовището на път І-4 с път ІІІ-401 при с. Микре, от там по съществуващата организация към гр. Ловеч и гр. Плевен. \r\nЗа леките автомобили обходният маршрут е по улици през центъра на гр. Ловеч. \r\nДвижението се регулира с пътни знаци. Срок до 31.05.2019 г. \r\nРемонтни дейности:  \r\nПът ІІ-35: Движението по път ІІ-35 Плевен – Троян в участъка на обходения път на гр. Ловеч от км 37+000 до км 42+830 се осъществява в едно платно поради ремонтни работи по настилката и мостово съоръжение. Затворено за движение е платното посока Плевен. Движението се осъществява двупосочно в платното посока Троян. Движението се регулира с пътни знаци. Срок до 30.05.2019 г. \r\nПът ІІ-35: Движението по път ІІ-35 Ловеч – Троян в участъка от Ловеч до разклон за с. Хлевене от км 44+390 до км 46+105 се осъществява в една лента поради частични ремонтни дейности по настилката. Водачите да се движат с повишено внимание и съобразена скорост. Срок 30.06.2019 г.; \r\nПът II-35: Движението по път II-35 Ловеч – Кърнаре в участъка от с. Лешница до туристически комплекс „Беклемето“ от км 62+643 до км 98+000 се осъществява с повишено внимание поради частични ремонтни дейности. Водачите да се движат със съобразена скорост. Срок до 23.05.2019 г.; \r\nПът III-301: Движението по път III-301 Летница – Александрово от км 26+620 до км 27+285 се осъществява в една лента, поради изграждане на стационарна контролна единица на електронна система за събиране такси за ползване на РПМ. Срок до 16.05.2019 г. \r\nОПУ-Монтана: \r\nВременно са въведени следните ограничения за движение на МПС:  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т.; \r\nОбходен маршрут: през гр. Своге. Срок до 31.03.2020 г.; \r\nПът II-81: Движението по път II-81 Расово – Лом в посока Монтана от км 144+000 до км 145+400 е ограничено за МПС над 10 т. поради извършване на строително монтажни работи. На определени участници скоростта е ограничена до 40 км/ч. \r\nОбходен маршрут:  \r\n- В посока от Монтана: по път II-81 с. Д. Церовене кръстовището с път III-818, по път III-818 до кръстовище с път II-11 с. Д. Цибър, по път II-11 до гр. Лом и обратно. \r\n- В посока Лом - Видин: по път II-11 Ковачица – Д. Цибър, по път III-818 Вълчедръм – Дългоделци до кръстовището с път II-81 с. Д. Церовене, по път II-81 Вирове – Монтана и по път 1-1 Ружинци – Димово – Дунавци – Видин и обратно. Срок до 31.05.2019 г.; \r\nПът ІІІ-112: Движението по път ІІІ-112 Тополовец – Монтана от км 10+500 до км 47+806 е ограничено за МПС над 12 т. поради на строително-монтажни работи. Срок до 05.07.2019 г. \r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. МПС до 12 тона да се движат с повишено внимание. \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното тяло.  \r\nОбходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 30.06.2019 г.; \r\nРемонтни дейности:  \r\nПът II-11: Движението по път IІ-11 с. Горни Цибър – Козлодуй от км 70+300 до км 72+000 се осъществява в една лента поради косене на храсти и кастрене на дървета. Движението се регулира от сигналисти на място. Срок до 20.05.2019 г.; \r\nПът II-11: Движението по път IІ-11 Лом – Горни Цибър от км 49+000 до км 49+600 се осъществява в една лента поради косене на храсти, кастрене на дървета, почистване на банкети и окоп. Движението се регулира от сигналисти на място. Срок до 20.05.2019 г.; \r\nПът ІІ-13: Движението по път ІІ-13 Крапчене – Липен от км 0+000 до км 10+060 се осъществява в една лента поради извършване на ремонтни дейности по участъци от пътната настилка. Движението е ограничено до 40 км/ч. Срок до 31.05.2019 г.; \r\nПът ІІ-81: Движението по път ІІ-81 „Петрохан“ – с. Благово от км 63+500 до км 89+000 се осъществява в една лента поради почистване на пътната настилка от инертни материали. Скоростта е ограничена до 50 км/ч, като движението се регулира от сигналисти на място. Срок до 17.05.2019 г.; \r\nПът III-102: Движението по път ІІІ-102 с. Горно Церовене – Монтана от км 75+000 до 80+500 се осъществява в една лента с повишено внимание поради изграждане на подпорна стена. Движението е ограничено до 40 км/ч. Срок до 31.05.2019 г.; \r\nПът III-102: Движението по път ІІІ-102 с. Превала – с. Митровци от км 43+380 до км 56+123 се осъществява в една лента поради извършване на частични ремонтни дейности и почистване на пътната настилка. Движението се регулира от сигналисти на място. Срок до 31.05.2019 г.; \r\nПът III-102: Движението по път ІІІ-102 с. Превала – с. Гаврил Геново от км 47+000 до км 60+420 се осъществява в една лента поради извършване на частични ремонтни дейности и почистване на пътната настилка. Движението се регулира от сигналисти на място. Срок до 31.05.2019 г. \r\nПът III-112: Движението по Път ІІІ-112 с. Дъбова махала – с. Смирненски от км 16+174 до км 20+574 се осъществява в една лента поради извършване на ремонтни дейности на  пътната настилка. Срок до 31.05.2019 г. \r\nОПУ-Пазарджик:  \r\nВременно са въведени следните ограничения за движение на МПС: \r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т.  \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 21.12.2019 г. \r\nРемонтни дейности: \r\nПът II-37: Движението по път II-37 Панагюрски колони – Панагюрище от км 78+500 до км 80+000 се осъществява в една лента поради ремонтни дейности на асфалтовата настилка. Движението се регулира с пътни знаци. Срок до 16.05.2019 г.; \r\nПът III-8003: Движението по път III-8003 с. Дюлево – разклона за Стрелча /път III-606/ се извършва в една лента от км 35+890 до км 35+910 поради срутище /пропадане на част от дясното платно/. Движението в участъка се извършва в лявото платно и е регулирано с пътни знаци. Срок до 21.12.2019 г.  \r\nОПУ-Перник: \r\nВременно са въведени следните ограничения за движение на МПС: \r\nПът II-63: Движението по път II-63 Брезник – Трън от км 42+200 до км 42+800 е ограничено поради ремонт на мост. Движението е пренасочено по изграден временен път, сигнализиран съгласно проект за ВОБД. Срок до 30.09.2019 г.; \r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.07.2019 г. \r\nРемонтни дейности: \r\nПът II-63: Движението по път II-63 Брезник – Парамун при км 23 се осъществява в една лента поради частични деформации на пътното тяло. Участъкът е сигнализиран с пътни знаци. Водачите на МПС да се движат с повишено внимание и съобразена скорост. Срок до 31.05.2019 г.; \r\nПът III-6233: Движението по път III-6233 Земен – Блатешница от км 1+500 до км 5+000 се осъществява в една лента на определени участъци поради машинно подравняване на банкети и оформяне на земни окопи. Организацията на движение се регулира с пътни знаци. Срок до 23.05.2019 г.; \r\nОПУ-Плевен: \r\nВременно са въведени следните ограничения за движение на МПС:  \r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. \r\nОбходен маршрут: път III-303 Българене – Малчика – Аспарухово – Левски. Срок – целогодишно. \r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено за транзитното движение на МПС над 15 т.; \r\nОбходен маршрут: по път ІІ-34 Плевен – Никопол. Срок – целогодишно. \r\nПът ІІІ-306: Движението по път III-306 Луковит – Оряхово в участъка Червен бряг – Чомаковци от км 9+715 до км 19+207 е ограничено поради демонтиране на стоманен мост над река Искър преди с. Чомаковци. \r\nОбходен маршрут: За движещите се МПС по път I-3 Бяла-Ботевград от гр. Луковит транзитно през гр. Червен бряг към с. Чомаковци, начало обход с кръстовище с РП III-306, в гр. Луковит, км 138+767, оттам отбивния маршрут следва трасето на път I-3 през с. Радомирци до обхода на гр. Долни Дъбник, гр. Искър и гр. Кнежа до кръстовище с път III-306 в гр. Кнежа и след това по трасето на път III-306 до с. Чомаковци. Срок до 04.07.2019 г.; \r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено за транзитно движение на МПС над 3.5 т. \r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно. \r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т., осигурен е сигнализиран обходен маршрут; Срок – целогодишно. \r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж в района на с. Беглеж от км 21+062 до км 27+123 е ограничено за МПС над 8 т. \r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно. \r\nПът III-3005: Движението по път III-3005 Ясен – Дисевица – Петърница – Катунец от км 1+886 до км 3+015 в с. Ясен е ограничено поради ремонт от страна на ВиК. Срок до 16.06.2019 г. \r\nОбходен маршрут: през уличната мрежа на Ясен. \r\nПът ІІІ-3006: Движението по път III-3006 Рупци – Червен бряг от км 8+900 до км 9+221 в участъка на свлачище в землището на гр. Червен бряг е ограничено МПС над 12 т. поради свлачищни процеси. \r\nОбходен маршрут:  По І-3 до гр. Луковит, кръстовище с РП ІІІ-306, дясно, до гр. Червен бряг и обратно. Срок – целогодишно. \r\nРемонтни дейности:  \r\nПът ІІ-13: Движението по път II-13 Кнежа-Искър от км 77+000 до км 78+000 се осъществява с повишено внимание поради земно изкопни ремонтни дейности. Срок до 17.05.2019 г. \r\nОПУ-Пловдив:  \r\nВременно са въведени следните ограничения за движение на МПС: \r\nПът II-86: Временно движението по път ІІ-86 Асеновград – Чепеларе от км 28+000 до км 53+000 на територията на област Пловдив е затруднено и се осъществява с повишено внимание поради обрушване на скатове по алпийски способ, натоварване и транспорт на скалния материал, измиване на тунелите и осветителните тела, като движението се предвижда да се ограничава на интервали до около 2 часа. Водачите изчакват на място. Алтернативен обходен маршрут по път III-866 Кричим – Девин. Специализираното премахване на опасни скали ще се извършва в часовия диапазон от 8 до 18 часа и е с краен срок до 21.05.2019 г.; \r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. \r\nОбходен маршрут: път III-866 Кричим – Девин. \r\nПът II-86: На път II-86 Пловдив – Асеновград от км 14+860 до км 25+150 започва полагането на износващ асфалтобетонов пласт на обекта чрез пълното поетапно затваряне на платната за движение. Автомобилното движението ще се прехвърли в свободното платно в условията на двулентов, двупосочен път при ограничаване на скоростта на движение до 40 км/час и 60 км/час. Сигнализацията включва бализи в оста на платното за движение. Етапите на строителство са както следва: \r\n1. Пълно затваряне за движение на дясно платно от гр. Пловдив елипсовидното кръстовище за гр. Куклен и насочването му по ляво платно. \r\n2. Пълно затваряне за движение на дясно платно от елипсовидното кръстовище за гр. Куклен до кръговото кръстовище в гр. Асеновград и насочването му по ляво платно. \r\n3. Пълно затваряне за движение на ляво платно от кръговото кръстовище в гр. Асеновград до елипсовидното кръстовище за гр. Куклен и насочването му по дясното платно. \r\n4. Пълно затваряне за движение на ляво платно от елипсовидното кръстовище за гр. Куклен до гр. Пловдив и насочването му по дясно платно. \r\n5. При кръговите кръстовища за с. Крумово, за гр. Куклен, за с. Долни Воден и в началото на гр. Асеновград строителството ще се извършва в условията на неотбито движение. Срок до 17.05.2019 г. \r\nПът ІІІ-667: Движението по път III-667 Плодовитово – Първомай при км 6+832 в района на мост над р. Марица е ограничено за МПС над 5 т. поради намален габарит на пътното платно на стоманения мост на р. Марица. \r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград. Срок до 28.12.2019 г.; \r\nПът III-804: Движението по път III-804 Поповица – Болярци е ограничено за МПС над 12 т. поради намален габарит на пътното платно на мост в с. Поповица. Срок до 31.12.2019 г.; \r\nОбходен маршрут: път Поповица – Садово – Кочево – Болярци. \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство „Кормисош“ след с. Белица до границата с област Смолян при км 18+431 е ограничено за всички МПС. Срок целогодишно. \r\nРемонтни дейности: няма. \r\nОПУ-Разград: \r\nВременно са въведени следните ограничения за движение на МПС: няма \r\nРемонтни дейности:  \r\nПът III-702: Движение по път III-702 Пристое – Подайва – Къпиновци – Лъвино – II-23 /Исперих/ в участъка от граница с ОПУ Шумен до гр. Исперих от км 2+000 до км 22+125 се осъществява с повишено внимание в една лента за движение на определени участъци поради превантивен ремонт на пътното тяло. Срок до 31.05.2019 г.; \r\nПът III-2004: Движението по път III-2004 I-2 - Балкански - III-204 от км 7+500 до км 11+000 се осъществява с повишено внимание поради ремонтни дейности на асфалтовата настилка. Движението в работния участък се регулира с временна сигнализация и от сигналисти. Срок до 17.05.2019 г. \r\nОПУ-Русе: \r\nВременно са въведени следните ограничения за движение на МПС:  \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т. поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 30.10.2019 г. \r\nРемонтни дейности:  \r\nПът II-21: Движението по път II-21 Русе – Мартен от км 0+000 до км 0+293 се осъществява с повишено внимание спрямо създадената с вертикална, хоризонтална и светлинна сигнализация организация на движението поради ремонтни дейности свързани с реконструкция и удвояване на габарита на пътното тяло. Въведено е ограничение на скоростта до 40 км/ч. Срок до 27.05.2019 г.; \r\nПът II-23: Движението по път II-23 с. Ново село – с. Тетово от км 17+500 до км 27+000 се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци скоростта е ограничена на 40 км/ч. Движението се регулира от сигналисти. Срок до 17.05.2019 г.  \r\nПът II-54: Движението по път II-54 гара Бяла – Ценово от км 0+000 до км 13+100 се осъществява в едната лента с пропускателен режим поради ремонтни дейности на асфалтовата настилка. Участъкът е сигнализиран с пътни знаци, като движението се регулира от сигналисти. Въведено е ограничение на скоростта до 40 км/ч. Срок до 31.05.2019 г.; \r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран, въведено е ограничение на скоростта до 20 км/ч. Срок до 31.10.2019 г.; \r\nПът III-501: Движението по път III-501 с. Красен - гр. Бяла от км 10+000 до км 52+000 се осъществява с повишено внимание поради частични ремонтни дейности на асфалтовата настилка. Участъкът е сигнализиран с пътни знаци скоростта е ограничена на 40 км/ч. Движението се регулира от сигналисти. Срок до 17.05.2019 г. \r\nОПУ-Силистра: \r\nВременно са въведени следните ограничения за движение на МПС: няма ограничения. \r\nРемонтни дейности: \r\nПът ІІІ-211: Движението по път ІІІ-211 Поляна – Попина – Пристанище Попина от км 0+000 до км 11+675 се осъществява в една лента поради изсичане на храсти и млада гора по банкети и окопи, профилиране на банкети и ремонт на асфалтова настилка. Движението се извършва двупосочно в свободната лента. Срок до 20.11.2019 г.; \r\nПът III-213: Движението по път ІІІ-213 Айдемир – Калипетрово от км 0+000 до км 14+880 се осъществява в една лента на определени участъци поради полагане на хоризонтална маркировка. Движението се регулира със знаци и конуси. Срок до 20.05.2019 г. \r\nОПУ-Сливен: \r\nВременно са въведени следните ограничения за движение на МПС: \r\nПът ІІІ-7006: Движението по път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над 12 т. поради намалена носимоспособност на мостово съоръжение на км 10+868. Срок 30.06.2019 г.; \r\nПът ІІІ-7306: Движението по път ІІІ-7306 Сунгурларе – Пъдарево в участъка с. Чубра – с. Пъдарево е ограничено за МПС над 12 т. поради намалена носимоспособност на пътното тяло в участъка на област Бургас. Срок до 30.06.2019 г. \r\nРемонтни дейности:  \r\nПът II-48: Движението по път II-48 Омуртаг – Котел – път I-7 от км 18+000 до км 36+000 се осъществява с повишено внимание поради оформяне на земни окопи. Участъкът е сигнализиран с пътни знаци. Срок до 31.05.2019 г.; \r\nПът II-48: Движението по път II-48 Омуртаг – Котел – път I-7 от км 18+000 до км 62+320 се осъществява с повишено внимание поради полагане на хоризонтална маркировка. Участъкът е сигнализиран с пътни знаци. Срок до 17.05.2019 г.; \r\nПът II-48: Движението по път II-48 Омуртаг – Котел – път I-7 от км 30+000 до км 36+000 се осъществява с повишено внимание поради извършване на механизиран земен изкоп. Участъкът е сигнализиран с пътни знаци. Срок до 31.05.2019 г.; \r\nПът II-66: Движението по път II-66 с. Старо село до с. Подслон от км 16+000 до км 39+000 се осъществява в едната лента поради частичен ремонт на асфалтова настилка. Движението се регулира с пътни знаци. Срок до 31.10.2019 г.; \r\nПът II-66: Движението по път II-66 Сливен – Каменово от км 0+000 до км 17+000 се осъществява с повишено внимание поради извършване на машинно косене. Участъкът е сигнализиран с пътни знаци. Срок до 27.05.2019 г.; \r\nПът III-662: Движение по път III-662 Нова Загора – Кортен от км 0+300 до км 4+300 се осъществява с повишено внимание поради изрязване на храсти. Участъкът е сигнализиран с пътни знаци. Срок до 31.05.2019 г.; \r\nПът III-706: Движението по път III-706 Търговище – Ябланово – Тича от км 7+500 до км 20+737 се осъществява с повишено внимание поради полагане на хоризонтална маркировка. Участъкът е сигнализиран с пътни знаци. Срок до 17.05.2019 г. \r\nПът III-6601: Движение по път III-6601 Сливен – граница с Област Ямбол от км 0+000 до км 17+600 се осъществява с повишено внимание поради извършване на машинно косене. Участъкът е сигнализиран с пътни знаци. Срок до 27.05.2019 г. \r\nОПУ-Смолян: \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Срок до 31.05.2019 г. \r\nРемонтни дейности: \r\nПът II-86: Движението по път ІІ-86 гр. Смолян – с. Средногорци от км 109+370 до км 109+570 в участъка срутище при км 109+450 при разклон за с. Тикале се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. Срок до 31.05.2019 г.; \r\nПът ІІ-86: Движението по път ІІ-86 Средногорци – Рудозем от км 125+727 до км 132+920 се осъществява с повишено внимание поради ремонтни дейности. Срок до 14.12.2019 г.; \r\nПът II-86: Движението по път II-86 Чепеларе – проход Рожен – Смолян от км 80+000 до км 87+620 се осъществява с повишено внимание поради почистването на пътното платно от пясъци. Участъците са сигнализирани с пътни знаци. Срок до 19.05.2019 г. \r\nПът IІI-197: Движението по път IІI-197 Борино – Грохотно – Девин в с. Грохотно при км 82+120 се осъществява с повишено внимание в лявата лента с изчакване при разминаване поради разрушена стена от каменна зидария вдясно на пътя. Участъкът е сигнализиран с пътни знаци. Срок до 31.05.2019 г.; \r\nПът ІІІ-197: Движението по път ІІІ-197 Борино – Тешел – Девин от км 70+300 до км 70+500, на територията на с. Борино се извършва с повишено внимание в една (лявата) лента за движение поради ремонтни работи по изграждане на водопроводна мрежа, съобразно въведената временна организация на движение. Срок до 31.05.2019 г.; \r\nПът IІI-864: Движението по път IІI-864 Проглед – Пампорово от км 2+375 до км 2+485 се осъществява в една лента поради направа на подпорна стена на аварирал участък. Участъкът е сигнализиран с пътни знаци. Срок до 31.05.2019 г.; \r\nПът ІІІ-866: Движението по път ІІІ-866 Девин – Михалково – Кричим в участъка пътно кръстовище за язовирна стена на „Цанков камък“ – граница област Смолян/Пловдив от км 66+857 до км 88+050 се осъществява с повишено внимание, съобразно въведената временна организация на движение при извършване на строителни дейности по уширение на пътния габарит. През светлата част на денонощието пътният участък ще бъде временно затварян на определени участъци за интервали от 20 до 40 минути. Срок до 30.12.2019 г. \r\nОПУ-София: \r\nВременно са въведени следните ограничения за движение на МПС:  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т., както и тегленето на ремаркета и полуремаркета. \r\nОбходен маршрут: през гр. Своге. Срок до 31.03.2020 г.; \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т. в двете посоки. Срок до 31.08.2019 г.; \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси.  \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 31.05.2019 г.; \r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.09.2019 г.; \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища.  \r\nОбходен маршрут: до Чибаовци да се ползва път II-81, до Бучин проход път III-164 Бучин проход – Искрец – Свидня. Срок до 31.05.2019 г. \r\nРемонтни дейности: \r\nПът ІІ-81: Движението по път ІІ-81 Костинброд – Бучин проход от км 8+200 до км 30+400 се осъществява с повишено внимание поради изпълнение на частични строителни и ремонтни дейности, във връзка с реконструкция на пътя. Временната организация се осъществява посредством пътни знаци и временни светофарни уредби. Скоростта на движение е ограничена до 50 км/ч. Срок 30.06.2019 г.; \r\nПът II-81: Движението по път II-81 Костинброд – Петрохан от км 8+200 до км 51+235 е затруднено и се осъществява двупосочно в една лента на определени участъци поради ремонтни дейности на асфалтовата настилка. Временната организация се осъществява посредством пътни знаци и временни светофарни уредби. Срок до 30.09.2019 г.; \r\nПът II-81: Движението по път II-81 Костинброд - Градец от км 7+044 до км 8+200 е ограничено поради ремонтни дейности по пътната настилка. Движението се осъществява двупосочно в локалните платна. Срок 03.06.2019 г. \r\nССТ: Движението по пътна връзка „Илиянско шосе“ при км 4+854 и пътен възел „Източна тангента“ при км 10+671 на Северна скоростна тангента /ССТ/ е ограничено поради ремонтни дейности /доизграждане на пътните платна/. Пътните възли са затворени с неподвижни ограничителни системи, вертикални пътни знаци и хоризонтална маркировка. Срок 01.03.2020 г. \r\nОПУ-Стара Загора: \r\nВременно са въведени следните ограничения за движение на МПС:  \r\nПът III-663: Движението по път III-663 Чирпан – Симеоновград в участъка с. Зетьово – с. Целина от км 7+200 до км 10+620 е ограничено поради ремонтни дейности.  \r\nОбходен маршрут: по път Зетьово – Чирпан – Ценово – Целина и обратно. Срок до 15.06.2019 г.; \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600.  \r\nОбходни маршрути:  \r\n- път ІІ-66 Поповица – Плодовитово – Първомай – Скобелево;  \r\n- път ІІ-66 Чирпан – Плодовитово – Първомай – Скобелево;  \r\n- Скобелево – Първомай – Плодовитово – път ІІ-66. Срок до 31.12.2019 г.; \r\nПът III-5005: Движението по път III-5005 връх ,,Шипка” – връх „Бузлуджа” от км 0+000 до км 12+213 е ограничено за МПС над 3.5 т. Срок до 30.05.2019 г.; \r\nРемонтни дейности: \r\nПът II-66: Движението по път II-66 Стара Загора – Чирпан от км 89+715 до км 90+000 в посока Чирпан се осъществява в една лента поради ремонтни дейности на асфалтова настилка. Движението се регулира от временна сигнализация и знаци. Срок до 17.05.2019 г. \r\nПът II-66: Движението  по път II-66 с. Подслон - с. Ракитница от км 39+000 до км 80+715 в посока Чирпан се извършва двупосочно в една лента поради косене на тревни площи. Срок до 31.05.2019 г. \r\nПът III-6602: Движението по път III-6602 гр. Стара Загора - с. Сулица от км 0+000 до км 18+600 в посока с. Сл. кладенец, се извършва двупосочно в една лента поради косене на тревни площи. Движението на МПС да бъде с повишено внимание и съобразена скорост. Срок до 31.05.2019 г. \r\nОПУ-Търговище: \r\nВременно са въведени следните ограничения за движение на МПС: \r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т. поради свлачище в района на с. Александрово. Участъкът е сигнализиран с пътни знаци. Срок до 31.05.2019 г.; \r\nПът III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 31.05.2019 г. \r\nРемонтни дейности: \r\nПът IІ-48: Движението по път II-48 Омуртаг – Котел от км 0+000 до км 18+000 се осъществява с повишено внимание поради извършване на превантивен ремонт. Срок до 30.10.2019 г. \r\nПът IIІ-704: Движението по път Менгишево – Плъстина от км 0+000 до км 3+247 се осъществява с повишено внимание поради ремонт на асфалтовата настилка. Срок до \r\n30.10.2019 г. \r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 31.05.2019 г.; \r\nПът IIІ-5102: Ограничено е движението на всички ППС по път III-5102 „Буховци – Острец“,поради ремонт на мост при км 13+900. Обходен маршрут – с.Буховци – Път I-4 „Шумен-Търговище“ – TGV1166 /I-4 „Търговище-Пробуда“/ - с.В.Левски – с.Ловец – с.Острец - /III-5102/ и обратно. В затворения участък от Път III-5102 ще се пропускат единствено МПС, които пътуват до с.Буховци. Срок до 31.05.2019 г. \r\nОПУ-Хасково: \r\nВременно са въведени следните ограничения за движение на МПС: \r\nПът III-597: Движението по път III-597 Ивайловград – Дъбовец – Малко градище – Лозен – Любимец в гр. Любимец при км 56+850 е ограничено за всички МПС поради закрит ж.п. прелез.  \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 31.12.2019 г.; \r\nПът III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 31.12.2019 г. \r\nРемонтни дейности: \r\nПът III-663: Движението по път III-663 Димитровград – Симеоновград в участъка от разклона за гр. Стара Загора до гр. Симеоновград от км 34+600 до км 54+835 се осъществява в една лента поради частични ремонтни дейности на асфалтовата настилка. Движението през работните участъци се осъществява двупосочно в едната лента и се регулира с пътна сигнализация. Срок до 02.10.2019 г. \r\nОПУ-Шумен: \r\nВременно са въведени следните ограничения за движение на МПС:  \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т. поради свлачищни процеси.  \r\nОбходен маршрут: Шумен – Овчарово – Друмево. Срок до 02.10.2019 г. \r\nРемонтни дейности: няма. \r\nОПУ-Ямбол: \r\nВременно са въведени следните ограничения за движение на МПС:  \r\nПът III-7008: Движението по път III-7008 Елхово – Изгрев от км 2+440 до  км 2+560 е ограничено, поради лошо експлоатационно състояние на дървен мост над р. Тунджа. \r\nОбходен маршрут: По изграден обходен път до моста с ограничение на скоростта до 30 км/ч. Срок до 30.06.2019 г. \r\nРемонтни дейности:  \r\nПът III-555: Движението по път III-555 Безмер – Ямбол от км 36+000 до км 42+000 се осъществява с повишено внимание поради оформяне на земни окопи. Движението се регулира чрез пътни знаци. Срок до 17.05.2019 г.; \r\nПът III-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента, поради пропаднала настилка и пропаднал насип. Движението се регулира чрез пътни знаци. Срок до 30.06.2019 г.; Опасност от падащи камъни : Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката", "date": "2019.05.16", "title": "Актуална пътна обстановка"}
{"url": "http://www.focus-news.net/news/2019/05/16/2658515/mvr-glavniyat-sekretar-na-mvr-ivaylo-ivanov-i-direktorat-na-odmvr-sofiya-st-komisar-nikolay-spasov-shte-dadat-brifing-pred-sgradata-na-ru-kostenets.html", "text": "Главният секретар на МВР Ивайло Иванов и директорът на ОДМВР-София ст. комисар Николай Спасов ще дадат брифинг пред сградата на РУ-Костенец. Това съобщиха от пресцентъра на  МВР .  В 7.30 часа главният секретар на  МВР главен комисар Ивайло Иванов и директорът на ОДМВР-София ст. Комисар Николай Спасов ще дадат брифинг пред сградата на РУ-Костенец", "date": "2019.05.16", "title": "МВР: Главният секретар на МВР Ивайло Иванов и директорът на ОДМВР-София ст. комисар Николай Спасов ще дадат брифинг пред сградата на РУ-Костенец"}
{"url": "http://www.focus-news.net/news/2019/05/16/2658521/nimh-na-mnogo-mesta-shte-ima-kratkotrayni-valezhi-maksimalnite-temperaturi-shte-sa-mezhdu-18-23-v-sofiya-okolo-18.html", "text": "Днес облачността ще е предимно значителна, с временни разкъсвания над западните и централните райони. Това съобщи за   Агенция „Фокус“  Боряна Маркова, дежурен синоптик в  Националния институт по метеорология и хидрология (НИМХ) .  Преди обяд на места в Източна България ще има превалявания от дъжд. След обяд ще се развива купесто-дъждовна облачност и на места, главно в Западна и Централна България ще има краткотрайни, в отделни райони интензивни валежи, придружени с гръмотевици. Вятърът ще е слаб до умерен, в западната половина от страната от север-северозапад, а в източната - от изток-югоизток. Максималните температури ще са предимно между 18°-23°, в София около 18°.По Черноморието ще е предимно облачно, на места с превалявания от дъжд. Ще духа слаб до умерен вятър предимно от изток. Максимални температури на въздуха: 18°-21°. Температурата на морската вода е 15-16°. Вълнението на морето ще е 2-3 бала. \r\nАтмосферното налягане слабо ще се понижи, ще е по-ниско от средното за месеца.  \r\nНад планините ще е предимно облачно, по високите части и мъгливо. Ще има валежи от дъжд, над 2000 метра - от сняг, в следобедните часове, на места с гръмотевици. Ще духа слаб до умерен вятър от юг-югоизток. Максимална температура на височина 1200 метра около 12°, на 2000 метра - около 5°.", "date": "2019.05.16", "title": "НИМХ: На много места ще има краткотрайни валежи, максималните температури ще са между 18°-23°, в София около 18°"}
{"url": "http://www.focus-news.net/news/2019/05/16/2658522/sport-ayaks-stana-shampion-na-niderlandiya.html", "text": "Аякс стана шампион на Холандия, след като подпечата спечелването на трофея с победа с 4:1 в гостуването си на Де Граафшап в последния 34-ия кръг на Ередивизие. Така те останаха на върха с 3 точки пред втория ПСВ Айндховен, който остава със сребърните медали. Трети е Фейенорд. Това е първа титла на Аякс от сезон 2013-2014 насам и общо 34-а в историята на клуба. Де Граафшап завършва на предпоследното 17-о място и ще играе плейоф за оставане в елитната група.", "date": "2019.05.16", "title": "Спорт: Аякс стана шампион на Нидерландия"}
{"url": "http://www.focus-news.net/news/2019/05/16/2658527/evropeyski-izbori-2019-gerb-i-sds-predstavyat-listata-si-za-evropeyskite-izbori-v-lovech.html", "text": "В Ловеч от 18.00 часа в залата на Драматичен театър ще бъде представена листата на ГЕРБ и СДС за предстоящите на 26 май избори за членове на Европейския парламент. Това съобщиха от пресцентъра на  ПП ГЕРБ . В събитието ще участват областният координатор на ГЕРБ Николай Нанков, както и кандидатите Ева Майдел и Ивелина Василева.   \r\nОт 15.00 часа същия ден на 1 ет. в Барокови къщи в Ловеч Ева Майдел ще се срещне с представители на бизнеса.", "date": "2019.05.16", "title": "Европейски избори 2019: ГЕРБ и СДС представят листата си за европейските избори в Ловеч"}
{"url": "http://www.focus-news.net/news/2019/05/16/2658512/a1-on-makedoniya-albanskata-opozitsiya-nasrochi-nov-protest-na-25-may.html", "text": "На следобедната среща на председателството на Демократическата партия, на която присъстваха лидерите на политическите партии, които съставляват обединената опозиция, решиха следващият \"Национален протест\" да се проведе на 25 май в 19 часа, информира македонският електронен портал  A1 On . \r\nОбявявайки протеста, лидерът на демократите Лулзим Баша заяви, че те продължават „с конфронтация без връщане назад, срещу служителите на управляващата криминална хунта.\" \r\n„Най-високият форум на Демократическата партия, заедно с лидерите на коалиционните партньори, разгледа трудното състояние в което се намира страната. Днес цяла Албания и светът осъзнаха, че Еди Рама е в паника от това, което очаква от отваряне на делата, в които той е замесен директно. Единодушното решение на опозицията е фронтална конфронтация във всичките й форми. От този момент ще бъдем ежедневно и всяка минута заедно с гражданите, лице в лице без връщане, срещу войниците и длъжностни лица от управляващата криминална хунта докато не се дискутира връщането към демокрацията“, каза Баша на срещата.  Юлиян Марков", "date": "2019.05.16", "title": "A1 Оn (Македония): Албанската опозиция насрочи нов протест на 25 май"}
{"url": "http://www.focus-news.net/news/2019/05/16/2658525/parlamentat-shte-razgleda-na-vtoro-chetene-promenite-v-zakona-za-merkite-sreshtu-izpiraneto-na-pari.html", "text": "Парламентът ще разгледа на второ четене промените в Закона за мерките срещу изпирането на пари. Това предвижда програмата за работа на  Народното събрание . Измененията са внесени от председателя на Вътрешна комисия и депутат от ГЕРБ Пламен Нунев и група народни представители. Една от основните цели на законопроекта е намаляване на административната тежест. С промените ще отпадне режима за утвърждаване на вътрешните правила за контрол и предотвратяване на изпирането на пари и финансирането на тероризма от Дирекция „Финансово разузнаване“ на ДАНС. Задължителното утвърждаване на вътрешните правила се заменя с възможността отделните органи на агенцията да извършват проверки по документи за запазване на изискванията. Друга основна цел е предприемането на ефективни, отчитащи, спецификата на национална правна система, транспониращи мерки по отношение на лицата, упражняващи адвокатска дейност.  \r\nДепутатите ще разгледат и промените в Закона за отбраната и въоръжените сили на второ четене. Съгласно промените Въоръжените сили ще могат да изпълняват задачи по оказване на помощ на държавните органи при противодействие на заплахи с особено висока степен на обществена опасност. В законопроекта е заложено да бъде сформирано Съвместно командване на специалните операции (СКСО). Сформирането на такова командване се обуславя от поетите ангажименти към Алианса и от необходимостта от използването на силите за специални операции за мирновременните задачи, изпълнявани в отговор на съвременните рискове и заплахи пред националната сигурност на страната. С приемането на законодателните промени ще се регламентират функциите на СКСО по подбор, подготовка на личен състав и формирования, планиране, координиране, осигуряване на взаимодействието и централизираното провеждане, командване и управление на пълния спектър от специални операции самостоятелно, в състава на съвместни сили и във взаимодействие с други държавни структури от архитектурата за националната сигурност. Със законопроекта се определя йерархически мястото на СКСО на оперативно ниво и неговото непосредствено подчинение на началника на отбраната.  \r\nС друга част от измененията се прецизира кръгът от задължените лица – военнослужещи и цивилни служители, извън тези, заемащи висши публични длъжности по Закона за противодействие на корупцията и за отнемане на незаконно придобитото имущество. С промените се създава императивно задължение по време на занятия, учения, тренировки и лагери на военнослужещите да се осигурява безплатна храна без възможност за изплащане на левовата ѝ равностойност, за разлика от случаите, когато се носи дежурство или се изпълняват други дейности със специфичен характер. Между двете четения са предложени текстове, свързани с деполитизацията на Въоръжените сили. На вниманието на народните представители се поставя проекта на решение за определяне на комисия за одитиране на годишния финансов отчет на Сметната палата.", "date": "2019.05.16", "title": "Парламентът ще разгледа на второ четене промените в Закона за мерките срещу изпирането на пари"}
{"url": "http://www.focus-news.net/news/2019/05/16/2658510/reuters-sasht-postaviha-huawei-i-oshte-70-svarzani-s-nego-firmi-v-cheren-spisak.html", "text": "Американското Министерство на търговията заяви в сряда, че добавя Huawei Technologies Co Ltd и 70 свъразани с него фирми към така наречения „Черен списък“ - ход, който забранява на телекомуникационния гигант да купува части и компоненти от американски компании без одобрение от правителството на САЩ, предава  Reuters . \r\nАмерикански служители заявиха пред Reuters, че решението би затруднило, ако не и да направи невъзможно, Huawei, най-големият производител на телекомуникационно оборудване в света, да продава някои продукти поради зависимостта си от доставчици от САЩ. \r\nСъгласно заповедта, която ще влезе в сила през следващите дни, Huawei ще се нуждае от лиценз на американското правителство за закупуване на американски технологии. Huawei не e коментирал решението на американските власти. \r\nМинистърът на търговията Уилбър Рос заяви в изявление, че президентът Доналд Тръмп подкрепя решението, което ще \"предотврати използването на американски технологии от чуждестранни предприятия по начин, който потенциално да подкопава американската национална сигурност или интересите на външната политика\".  Юлиян Марков", "date": "2019.05.16", "title": "Reuters: САЩ поставиха Huawei и още 70 свързани с него фирми в черен списък"}
{"url": "http://www.focus-news.net/news/2019/05/16/2658524/premierat-boyko-borisov-svikva-sreshta-zaradi-tol-sistemata.html", "text": "Министър-председателят Бойко Борисов свиква от 9.00 часа среща заради въвеждането на тол системата. За разговор при премиера апелираха превозвачи заради липсата на диалог между бранша и Министерството на регионалното развитие и благоустройството. Очаква се по време на срещата да стане ясно дали ще бъде отложено стартирането на тол системата, както и да бъдат уточнени обхватът на пътищата и размерът на таксите. \r\nИсканията на превозвачите на пътници, товари и горива, както и спедиторските фирми са за по-ниски такси и поне 6 месеца тестов период на системата с цел доказване на ефективността ѝ. От бранша прогнозират поскъпване на стоки и храни, ако се запазят предложените от регионалното министерство ставки за тол таксите. Те искат и тол таксата да се заплаща само за преминаване по първокласните пътища и по автомагистралите. \r\nВ сряда зам.-министърът на регионалното развитие и благоустройството Николай Нанков изрази убеденост, че по време на срещата ще бъде постигнато съгласие по ключовите въпроси, тъй като министерството и браншът са сближили позиции. Той посочи, че основното очакване на МРРБ е да се създадат необходимите условия за работа на транспортния бранш, но и да не се лишава пътният сектор от необходимо финансиране. Нанков уточни, че от обхвата на тол системата ще отпаднат третокласните пътища, каквото е едно от исканията на бранша. Освен това се очаква да бъде удовлетворено и настояването системата да започне реално да функционира след изтичането на 6-месечния период. А относно тарифите на тол таксите зам.-регионалният министър уточни, че ще бъде направен компромис, който ще е някъде по средата на исканията на двете страни. От думите на Нанков стана ясно, че може да бъдат направени и други отстъпки.", "date": "2019.05.16", "title": "Премиерът Бойко Борисов свиква среща заради тол системата"}
{"url": "http://www.focus-news.net/news/2019/05/16/2658526/dvama-ministri-vrachvat-dogovori-za-izpalnenie-na-proekti-po-programata-za-transgranichno-satrudnichestvo-mezhdu-balgariya-i-sarbiya.html", "text": "Министърът на регионалното развитие и благоустройството Петя Аврамова и министърът за европейска интеграция на Република Сърбия Ядранка Йоксимович ще връчат договори, сключени по Втората покана за подаване на проектни предложения по Програмата за трансгранично сътрудничество Interreg - ИПП България – Сърбия 2014-2020 г. Това съобщиха от пресцентъра на  Министерството на регионалното развитие и благоустройство  (МРРБ). \r\nЦеремонията ще се проведе от 14.00 часа в зала „Пресцентър“ на МРРБ. В нея ще участва и заместник-министърът на регионалното развитие и благоустройството Деница Николова.", "date": "2019.05.16", "title": "Двама министри връчват договори за изпълнение на проекти по програмата за трансгранично сътрудничество между България и Сърбия"}
{"url": "http://www.focus-news.net/news/2019/05/16/2658529/denyat-16-may-v-balgarskata-istoriya.html", "text": "На 16 май 1876 г. по нов стил (05 май 1876 г. по стар стил) турската потеря потушава въстанието в Батак. На днешната дата през 1899 г. е открито е XX Обикновено народно събрание с председател Димитър Вачов. През 1912 г. на 16 май в София за срок от 3 години е подписан таен отбранителен договор между България и Гърция. Според договора двете държави се задължават да си оказват взаимна помощ, ако една от тях или двете заедно бъдат нападнати от Турция. През 1915 г. в хода на Първата световна война Антантата връчва първа нота на България, като и предлага да нападне Турция и да завземе Източна Тракия до Мидия-Енос. В замяна, след края на войната, Антантата обещава, че страната ни ще получи \"безспорната зона\" във Вардарска Македония и съдействие за Кавала и Южна Добруджа. На 16 май 1971 г. се провежда референдум за приемане на нова Конституция на Народна Република България. На 16 май са родени: писателят Димитър Петров Яръмов и Мария Милкова Золотович - оперна певица, сопран. На тази дата умират: световноизвестният български оперен певец, бас Никола Николаев Гюзелев, писателката и арменски дипломат Севда Севан, Георги Митрев Марков - литературен критик, композиторът Светослав Обретенов Обретенов, книжовникът Димитър Василев Манчов  . \r\n2014 г.  \r\nУмира световноизвестният български оперен певец, бас Никола Николаев Гюзелев. През 1954 година Гюзелев завършва средно образование в София, а 4 години по-късно завършва Художествената академия със специалност живопис. От 1955 г. започва да учи пеене при оперния певец Илия Йосифов (тенор), а от 1960 г. — при баритона Христо Бръмбаров. Докато следва, участва като солист в Академичния хор „Георги Димитров“ и в Ансамбъла за песни и танци при МВР. От 1960 е стажант, а от 1961 г. — редовен артист в Народната опера, където прави своя дебют на 27 юни 1961 г. с ролята на Тимур в операта на Пучини - „Турандот“. През 1966 г. жъне големи успехи със Софийската опера в Париж и при турнето си в САЩ. \r\nПрез 1962 г. Гюзелев е удостоен със златен медал от международния младежки фестивал в Хелзинки, а на следващата година — с първа награда и златен медал от II международен конкурс за млади оперни певци в София за ролята си на Филип II в „Дон Карлос“. \r\nПрез 1968 г. за пръв път участва в постановка на сцената на театър „Реджо“ в Парма и има огромен успех с ролята на Атила от едноименната опера на Верди. През 1973 г. в Техеран Гюзелев застава на една сцена със своя вдъхновител Едмонд Косовски. Този път в ролята на Борис Годунов е Гюзелев, а Косовски изпълнява Пимен. \r\nПрез 1994 г. отново в Парма Гюзелев получава наградата „Златен Верди“, отличие, с което малцина в света са удостоени. Сред отличията, с които басът е награден, са орден „Кирил и Методий“ — I степен, орден „Стара планина“ — I степен, Димитровска награда, призовете „Златна лира“, „Златна муза“, „Златно перо“, „Комендаторе на Република Италия“ и други. \r\n1971 г. \r\nПровежда се референдум за приемане на нова конституция на Народна Република България. В него участват 99,70 % от всички гласоподаватели, т.е 6 174 635 души, от които с действителни бюлетини - 6 150 695 души, с недействителни - 4607. Общо 6 135 218 души или 99,66 % гласуват за новата конституция, против - 15 477. \r\n1987 г. \r\nУмира Георги Митрев Марков - литературен критик. Той е роден 9 февруари 1927 г. в Тополовград. През 1951 г. завършва българска филология в Софийския университет през 1951 г., където от 1967 г. е доцент, а от 1975 г. -професор в Катедрата по теория на литературата в Софийския университет “Св. Климент Охридски”. Печата за първи път във вестник “Стожер” през 1947 г. Сътрудничи на централния литературен печат. Работи като редактор в списание “Септември”, отдел “Критика”. За периода 1970-1972 г. Марков е лектор по български език и литература в университета в Гьотинген.Става директор на Центъра за литературни проучвания при Съюза на българските писатели. Автор е на проучвания за българска литература между двете войни, за литературна критика и съвременната българска литература. Някои негови съчинения са “Въпроси на литературни. анализ” (1962 г.), “Д. Дебелянов” (литературен очерк, 1962 г.), “Гео Милев” (творчески портрет, 1964 г.), “Литературни етюди” (1969 г.), “Методологически въпроси на литературната история” (1971 г.), “Неспокойна критика” (1975 г.), “Битка за литературните принципи” (1987 г.), “Творби и критика” (1987 г.), “Неспокойни пътеки” (1990 г.) и др. Съставител е на “Литературен архив. Т.2. Гео Милев” (1961 г.), “Българска възрожденска критика” (1982 г.), “Българска литературна критика за Гео Милев” (1985 г.), фототипното издание на списание “Пламък” (1987 г). \r\n1957 г. \r\nПолитбюро на ЦК на БКП решава да се спрат изселванията на \"неблагонадеждни лица\" от София. Те започват в края на 1956 г., когато властта, стресната от събитията в Унгария, нарежда специални комисии при кварталните партийни организации да изработват списъци с предложения за изселване, в които са включени 3796 семейства. До края на април 1957 г. са изселени 384 семейства на бивши собственици на фабрики, търговци и \"кулаци\" и се подготвя изселването на още 532, когато с новото партийно решение акцията е прекратена. \r\n1941 г. \r\nХристо Калфов сменя Никола Логофетов от председателския пост на XXV Обикновено народно събрание. Калфов е роден в Калофер на 16 октомври 1883 г. Той завършва Военното училище в София, след което специализира във Военната академия в Торино, Италия. Взема участие в Балканските войни 1912–1913 г., след това е включен във военната свита на цар Фердинанд I. Обучава на военно дело княз Борис III, а след неговото възкачване на престола продължава да му служи като личен адютант. През 1922 г. Калфов напуска Двореца и се включва в организирането на държавния преврат на 9 юни 1923 г. Той е министър на външните работи в правителството на Ал. Цанков за периода 10 юни 1923 – 4 януари 1926 г. От 1923 до 1931 г. е депутат в ХХI и ХХII Обикновено народно събрание. След разцеплението на Демократическия сговор през 1932 г. той преминава в крилото на Ал. Цанков. От 1941 до 1944 г. e председател на ХХV Обикновено народно събрание. След 9 септември 1944 г. е осъден на смърт от Народния съд. Умира през февруари 1945 г. \r\n1934 г. \r\nПолучена е нота от Британското правителство срещу закупуване на 20 000 000 патрона от Чехословакия за нуждите на българската армия. \r\n1921 г. \r\nВ Търново е учреден воден синдикат \"Янтра\" за производство на електроенергия. \r\n1920 г. \r\nСлед сливането на Либералната партия (радослависти), Народнолибералната партия и Младолибералната партия е образувана Националлиберална партия (НЛП). Тя изразява интересите на търговско-промишлената буржоазия, едрите земевладелци и дребните стокопроизводители. Ръководството на НЛП се осъществява от Централно бюро. Поради своя разнороден състав и съществуващите групи в различните политически партии, от които е създадена, фракционните борби в НЛП не престават през целия период от нейното съществуване. Опасността от изчезване на партията от политическия живот на страната забавят нейното разцепление. Тя е в опозиция по време на управлението на БЗНС (1920–1923 г.). След отказа на останалите буржоазни партии за съвместна борба срещу земеделското правителство НЛП установява единодействие с част от запасното и действащото офицерство. Чрез своите съмишленици във Военния съюз взема участие в държавния преврат на 9 юни 1923 г. и се включва със свой представител в правителството на проф. Ал. Цанков (1923–1926 г.). В средата на септември 1923 г. групата на д-р Н. Генадиев напуска НЛП и образува нова политическа организация Народно единство. След излизането на нейния представител (Б. Смилов) от сговористкото правителство НЛП минава в опозиция. През юли 1925 г. Д. Петков заедно с група свои съмишленици обявява възстановяването на НЛП. През ноември 1926 г. група дейци начело с бившия министър Б. Смилов се отцепват и образуват своя самостоятелна политическа групировка под името НЛП. Тази група е за сближение със сговористкия режим. Тези действия дават отражение върху организационното състояние на НЛП и довеждат до отслабване на нейното политическо влияние в страната. След слабото представяне на партията в общинските и окръжните избори през 1926 г. и в парламентарните през май 1927 г. националлибералите пристъпват към обединение. През септември 1928 г. се сливат със стамболовистите, а през юли 1929 г. и с крилото на Б. Смилов. Извършеното обединение е нетрайно, защото през 1930 г. смиловистите се откъсват като самостоятелна политическа групировка и вземат участие с двама свои представители в кабинета на А. Ляпчев (1926–1931 г.). НЛП се включва в образуването на Народния блок. След спечелването на парламентарните избори през юни 1931 г. участва в коалициония кабинет. Недоволните от участието на партията в блоковото правителство начело с П. Н. Даскалов напускат нейните редове през септември 1932 г. През март 1933 г. лидерът на партията Г. Петров заедно със своите привърженици образува нова политическа формация също под името НЛП. Към НЛП през април 1934 г. отново се присъединява групата на Б. Смилов. След държавния преврат на 19 май 1934 г. партията е забранена. С това се слага край на нейното съществуване. Печатен орган на НПЛ е в. \"Независимост\". \r\n1915 г. \r\nВ хода на Първата световна война Антантата връчва първа нота на България, като и предлага да нападне Турция и да завземе Източна Тракия до Мидия-Енос. В замяна, след края на войната, Антантата обещава, че страната ни ще получи \"безспорната зона\" във Вардарска Македония и съдействие за Кавала и Южна Добруджа. Според тайното приложение към подписания на 29 февруари 1912 г. Българо-сръбски договор безспорната зона обхваща територията на изток от линията Крива паланка – с. Гъбовци на Охридското езеро. По време на Балканската война 1912–1913 г. по–голямата част от тази зона е завладяна от сръбската армия. Въпреки предварителните договорености след края на войната Сърбия отказва да върне земите на България. Това влошава отношенията между двете държави и ускорява избухването на Междусъюзническата война 1913 г. В началото на Първата световна война България все още не се е стабилизирала след погрома в Междусъюзническата война. Поради това цар Фердинанд I и правителството на д-р В. Радославов декларират, че страната заема позиция на неутралитет спрямо двете воюващи групировки- Антантата и Тройният съюз. Все пак още в първите месеци на войната започва да личи благосклонната позиция на управляващите среди към държавите от Тройния съюз. През пролетта и лятото на 1915 г., когато потребността от нови съюзници е изключително голяма и за двете военни групировки, България става обект на желанието им да я привлекат към себе си. Сред българското общество няма единно становище за позицията на страната към военния конфликт. Мнозинството от българския народ е против участието на страната в него. Изразител на тази позиция са земеделците, радикалите и широките социалисти. Тесните социалисти заемат още по-крайна позиция, като издигат лозунг за изграждане на балканска федерация като най-доброто средство за разрешаване на българския национален въпрос. Друга част от българското общество е за участие на България в световната война, но на страната на Съглашението - демократи, народняци и прогресивни либерали. И трета част, значително по-малка, също е за намеса на България във войната, но като съюзник на Австро-Унгария и Германия - радослависти, част от стамболовистите и тончевисти. Възползвайки се от големите правомощия, които му дава промененият през 1911 г. чл. 17. от Търновската конституция, цар Фердинанд I предприема тайни дипломатически ходове с управляващите кръгове на Виена и Берлин. Той и неговото правителство отклоняват направените предложения от Антантата и още повече активизират контактите си с Австро-Унгария и Германия. На 24 август 1915 г. е сключен българо-германски договор и тайна спогодба, допълнена с военна конвенция между Германия, Австро-Унгария и България. Съгласно тези документи България поема задължението да се намеси в световната война, като в замяна и се предоставят земите, отнети и от съседните балкански държави след поражението и в Междусъюзническата война. Паралелно с тези спогодби е сключена пак на 24 август 1915 г. и още една - с Турция, уреждаща поправката на границата между двете страни по долното течение на р. Марица. \r\n1912 г. \r\nВ София за срок от 3 години е подписан таен отбранителен договор между България и Гърция. Българският министър-председател Иван Гешов (на снимката) и гръцкия пълномощен министър в България Д. Панас подписват договора, станал част от Балканския съюз. Според договорките двете държави се задължават да си оказват взаимна помощ, ако една от тях или двете заедно бъдат нападнати от Турция. Същевременно България се съгласява да пази благосклонен неутралитет по отношение на Гърция при решаването на Критския въпрос. На 22 септември в София договорът е допълнен с тайна военна конвенция. Според нея в случай на война България трябва да участва с 300 000, а Гърция със 120 000 войници. В договора не се уточнява разпределението на евентуално завоюваните територии. Това довежда до възникване на множество спорни въпроси след Балканската война 1912–1913 г. В крайна сметка Гърция и Сърбия се съюзяват срещу България. На 1 май 1913 г. в Атина, капитан Йоанис Метаксас и полковниците Петър Пешич и Душан Туфегдич подписват военна конвенция за взаимопомощ в случай на война с България. \r\n1899 г. \r\nОткрито е XX Обикновено народно събрание с председател Димитър Вачов. Той е роден в Ловеч на 18 януари 1855 г. Учи в Априловската гимназия в Габрово и в Земеделското училище в Писек, Чехия. След Руско-турската освободителна война 1877–1878 г. той следва химия във Виена, но прекъсва и се прехвърля в Хайделберг, където завършва право с докторат. Вачов един от видните дейци на Либералната партия и близък сподвижник на д-р Васил Радославов. Депутат е в III Велико народно събрание (1886–1887 г. ) и в IV Велико народно събрание (1893 г.) , както и в VIII (1894–1896 г.), XX (1899–1900 г.), XVI (1913 г.) и в XVII Обикновено народно събрание (1914–1919 г.). Подпредседател е на III ВНС (1886–1887 г.) и председател освен на XX (1899–1900 г.) и на XVI (1913 г.) и XVII ОНС (1914–1919 г.). За периода 1 октомври 1899 – 27 ноември1900 г. Вачов е министър на народното просвещение. Съден е като един от виновниците за въвличане на България в Първата световна война 1914 – 1918г. Умира на 4 декември 1922 г. \r\n1876 г. \r\nНа 16 май 1876 г. по нов стил (05 май 1876 г. по стар стил) турската потеря потушава въстанието в Батак. ЛЕТО 1876 – Текат дните на една тревожна пролет. Март, април... Един народ се готви за смъртен бой в името на свободата си. Мъже, жени, млади и стари. Всички! Тайни пароли, тайни събрания. Съзаклятници шепнат думите на Апостола Левски: „Нож трябва да играе, нож, мастилото вече не помага. Наместо сълзи, ние сме се захванали да леем куршуми, наместо пъшкане и молене, ние точим ножовете си...” По решение на Българския революционен централен комитет (БРЦК) в Гюргево, българите се готвят за всенародно въстание. Територията, населена с българи е разделена на четири революционни окръга. Във всеки окръг са определени организатори – апостоли, със задача: във всяко селище да се създаде революционен комитет, който да организира населението по места. В ІV Революционен окръг с център гр.Панагюрище действията на въстаниците са най- активни. В пределите на този революционен окръг попада и Батак. 21 февруари 1876 г. – Тодоров ден. Апостола Волов пристига в Батак. С препоръчителните си писма от Пазарджишкия комитет той отива в къщата на видния батачанин Петър Горанов. Свикани са по-издигнатите местни люде. Волов държи пламенно слово: „България трябва да въстане!”. Избран е Революционен комитет: Петър Горанов-председател, Трендафил Керелов, Ангел,Стефан и Петър Трендафилови Керелови, Иван Божин, Вранко Паунов, Тодор поп Нейчев, Димитър Гълев Коларов, Петър Банчев, Стоян Стойчев, Горьо Хр. Кавлаков. Съзаклятниците полагат клетва. 14 април 1876 г. – Събранието в местността Оборище. Апостолите на ІV революционен окръг решават, че подготовката е достатъчно напреднала, за да се извърши обща проверка на силите, да се начертае окончателният план за действие и да се определи началната дата на въстанието. На събранието в Оборище се събират 65 души, представляващи 58 села и градове. Батачани изпращат Петър Горанов. На Оборище Горанов, както и останалите депутати- дава отчет за извършеното в Батак. При около 2000 души, годни да носят оръжие, Батак разполага с 500 кремъклийки, 380 пищова, 6 револвера, 8 чифтета, 50 шишенета, около 150 ятагана и маждрака и около 30 000 фишека. Приготвят се черешови топчета ( прави се опит да се отлее метален топ), да се доставят по-съвременни оръжия от чужбина, както и бойни бинокли.  14-17 април 1876 г – Панагюрище. Заседава избраната на събранието в Оборище Военна комисия. Формулиран е окончателния план на въстанието в ІV революционен окръг. В този план, на Батак, като планинско и по-непристъпно селище е определено стратегическо място. В него трябва да се съсредоточи населението на всички български села между Перущица и Костенец, от Марица до Пирин и 12-те Разложки села. 21 април 1876 г. – Евтим Пунчев, Георги Христосков и Георги Кавлаков донасят на Петър Горанов калпак с лъвче, изпратен му от Иван Ръжанков от Пазарджик. Това e единствения знак, получен в Батак за началото на въстанието. Кървавото писмо, препратено от Петлешков от Брацигово, член на Военната комисия, попада в предателски ръце и не стига в Батак. Нощта срещу 22 април 1876 г.- Историческо заседание на Революционния комитет в Батак. Взето е решение - БАТАК въстава. Избран е Революционен съвет: Петър Горанов- главен воевода; Трендафил Тошев Керелов – пръв съветник; Ангел и Стефан Керелови - петстотници; избрани са стотници и петдесятници. В 3 часа сутринта воеводата Петър Горанов провъзгласява Батак за свободен и независим от султанската власт. Организираният въоръжен състав наброява 1100 души, а конницата на воеводата- 50 души. Въстаниците заемат позициите и предните стражи около Батак. 23 април 1876 г. На мегдана в Батак се събират въстаници и население. Петър Горанов се обръща към тях с пламенна реч за свободата. Свещениците Нейчо Паунов и Петър поп Илиев освещават въстаническото знаме и благославят бунтовното начало.  Същия ден – Петлешков изпраща от Брацигово копие на „Кървавото писмо” до батачани. \r\n24 април 1876 г-Стефан Керелов и Димитър Тенчев убиват турските полицаи Караджа Асан и Помак Мустафа. От началото на въстанието до този момент са убити 10 турски заптиета. 25 април 1876г. В местността Керелова тумба сред Баташкото поле пред баташките воеводи падат на колене бейовете, довчерашните господари, и молят милост и пощада за населението на съседните Чепински села. Това е първата дипломатическа среща, на която е призната БАТАШКАТА РЕПУБЛИКА. 26 април 1876 г. – При м.Попов чучурук, под Батак се срещат за първи път от началото на бунта пратеници на Петлешков с баташките въстаници. Обсъден е въпросът за пренасяне на Брациговския въстанически пункт в Батак. 27 април 1876 г.- След повторна среща с хората на Георги Ангелиев-главнокомандващ в Брацигово, батачани провождат 200 коня обоз и 60 въстаници за прехвърлянето. Обозът е пръснат от турска войска при с. Чанакчиево /дн.Розово/ и планът- провален. 28 април 1876 г.- Воеводата Горанов провожда куриери до центъра Панагюрище. Ангел Керелов и Костадин Вранчов стигат до Белово и са принудени да се върнат, без да изпълнят възложената им мисия. 29 април 1876 г.- Стражата в м. Семералан донася вестта за приближаването на многобройна башибозушка армия откъм Доспат. 30 април 1876 г.- Батак осъмва обграден от 8 хилядна башибозушка армия. По височините се веят турските знамена, пищят зурните и тягостно думкат тъпани. Първите боеве започват на позициите „Св.Троица” и „Кънева борика”. Геройски се защитават позициите „Гробето”, „Беглишките хармани”, „Калино бърдо”. На „Галагонката” падат последователно 4 турски байрактари. Въстаниците се командват от Колю Църпев и Т.Колчов. Силите са катастрофално неравностойни. Обръчът се стяга. При създалата се обстановка Революционния съвет взема решение за пробив на отбраната и спасяване на населението. През нощта опитът им се увенчава с успех-обръчът е пробит при Пищроневото дере. За съжаление само около 800 души тръгват след Петър Горанов и Стефан Керелов. Изтеглят се в гората и се спасяват кой както може. \r\n1 май 1876 г. Батак пламва от четири страни. По-масивните къщи се укрепват и бранят до последния жив човек. 2 май 1876 г. -Тежки боеве при Богдановата къща. Избити и брутално заклани са около 500 батачани; училището – крепост „Кирил и Методий” изгаря заедно с укрилите се в него 200 жени и деца; Ахмед ага Барутанлията дава лъжливи обещания пред Ангел Кавлаков за пощада на баташкото население. Той поискал незабавно предаване на оръжието, след което батачани можели да излязат да спасяват горящите си къщи, а башибозукът щял да се оттегли. Батачани не се доверяват на Барутанлията, та пращат първенците си още веднъж да чуят клетвите му. Вместо това Ахмед ага ги взема за заложници и този път батачани предават оръжието си и се пръсват да спасяват от огъня къщите си. Тогава Барутанлията заповядва общо клане и плячкосване на Батак, започвайки от намиращите се в неговия стан баташки първенци, като сам дава пример за варварска жестокост. По негова заповед старецът Трендафил Керелов е кълцан, пробождан и още жив опечен на ръжен. Неравен бой се води в двора на църквата „Света Неделя”. Около 2000 души намират смъртта си. 3 май 1876 г. – Защитата на църквата продължава. Трето денонощие укрепилите се в нея батачани устояват на неспиращия за миг огън на пушките, жиленето на пчелите, задушливият дим от запалената с газ слама, жаждата... Башибозуците правят опит да изгорят църквата. Последни отчаяни боеве. Пленените живи батачани избират дръвника пред чалмата. \r\n4 май 1876 г.- Ахмед ага Барутанлията получава заповед от пазарджишкия каймакамин Али бей „да пресуши баташкия корен”, за да не остават живи свидетели на нечуваните злодейства. Оцелелите са отведени при училището и на дървения мост пред него става последното клане. 5 май 1876 г. – Богатото родопско село осъмва сринато и опожарено. Изпепелени са 700 къщи, загиват около 5 хил. от 6-7 хил. население на Батак. Остава да стърчи само църквата „Света Неделя”. Запаления в нея пожар поглъща красивия резбован иконостас и овъглява дървените детайли. Но камъкът спасява църквата от пълно унищожение и разруха. Това е краят на баташката кървава пролет 1876 г. Слънцето се скрива зад облаци дим, птиците спират своята песен, а Стара река тече много дни кървава... През тази пролет батачани не засяват нивите си, напускат чарковете си, прежалват домовете си, челядта си и себе си пред олтара на Отечеството. \r\n1876 г. \r\nПрез нощта на 16 срещу 17 май близо до с. Български косуй (дн. Пожарево), източно от Тутракан, се прехвърля четата на Таньо Стоянов, наброяваща около 20 души. Четата има за цел да подпомогне въстаниците от II - Сливенски, революционен окръг. Предварително е съгласувано едновременното преминаване на две емигрантски чети в българските земи - тази на Стоянов и тази на Христо Ботев. Общият замисъл е да се подсили въстанието и в Западна, и в Източна Стара планина и да се разединят силите на турците. Таньо Стоянов слиза на българския бряг на 16 срещу 17 май, а Ботев - по обяд на 17 май. На тази дата са родени: \r\n1942 г. \r\nРоден е писателят Димитър Петров Яръмов. През 1960 г. той завършва гимназия в Елхово, а през 1967 г. българска филология в Софийския университет “Св. Климент Охридски”. Яръмов е редактор във вестниците “Кооперативно село” и “Литературен фронт”, кореспондент на вестник “Септемврийче” за Ямболски, Сливенски и Бургаски окръг, редактор в списание “Родна реч” и в издателство “Народна младеж”. От 1977 г. е заместник главен редактор на списание “Родна реч”. Яръмов е член на СБП. Първия си разказ публикува през 1963 г. във вестник “Студентска трибуна”. В проблемно-тематично отношение творчеството му принадлежи към т. нар. “селска” литература. Той завежда отдел “Белетристика” във вестник “Литературен фронт”. Награден е с наградата на СБП , отличие на международната организация за детската книга, награда на издателство “Христо Г. Данов” и орден “Кирил и Методий”, I степен. Негови съчинения са: “Среднощни петли” (1968 г.), “Свят светува” (1970 г.), “Простри ръка” (1974 г.), “Даром дадено” (1977 г.), “Залък за утре” (1978 г.) и др. \r\n1898 г. \r\nРодена е Мария Милкова Золотович - оперна певица, сопран. Тя учи пеене при Хр. Морфова и Е. Илкова, след което специализира във Виена , Париж, Милано и Рим. Дебютира в Софийската народна опера през 1919 г. с ролята на Зибел във \"Фауст\" от Ш. Гуно. До 1941 г. е изпълнителка на сопрановите партии. Золотович е една от певиците, които формират българската певческа школа. Умира на 3 януари 1983 г. в София. На тази дата умират: \r\n2014 г.  \r\nУмира световноизвестният български оперен певец, бас Никола Николаев Гюзелев. През 1954 година Гюзелев завършва средно образование в София, а 4 години по-късно завършва Художествената академия със специалност живопис. От 1955 г. започва да учи пеене при оперния певец Илия Йосифов (тенор), а от 1960 г. — при баритона Христо Бръмбаров. Докато следва, участва като солист в Академичния хор „Георги Димитров“ и в Ансамбъла за песни и танци при МВР. От 1960 е стажант, а от 1961 г. — редовен артист в Народната опера, където прави своя дебют на 27 юни 1961 г. с ролята на Тимур в операта на Пучини - „Турандот“. През 1966 г. жъне големи успехи със Софийската опера в Париж и при турнето си в САЩ. През 1962 г. Гюзелев е удостоен със златен медал от международния младежки фестивал в Хелзинки, а на следващата година — с първа награда и златен медал от II международен конкурс за млади оперни певци в София за ролята си на Филип II в „Дон Карлос“. \r\nПрез 1968 г. за пръв път участва в постановка на сцената на театър „Реджо“ в Парма и има огромен успех с ролята на Атила от едноименната опера на Верди. През 1973 г. в Техеран Гюзелев застава на една сцена със своя вдъхновител Едмонд Косовски. Този път в ролята на Борис Годунов е Гюзелев, а Косовски изпълнява Пимен. През 1994 г. отново в Парма Гюзелев получава наградата „Златен Верди“, отличие, с което малцина в света са удостоени. Сред отличията, с които басът е награден, са орден „Кирил и Методий“ — I степен, орден „Стара планина“ — I степен, Димитровска награда, призовете „Златна лира“, „Златна муза“, „Златно перо“, „Комендаторе на Република Италия“ и други. \r\n2009 г.  \r\nУмира българската писателка и арменски дипломат Севда Севан. Тя е родена през 1945 г. в Нова Загора, завършва българска филология в СУ „Климент Охридски“. Автор е на детски стихове, пътеписи, исторически романи. През 1994 г. става първият посланик на Армения в България и остава на този пост до 2005 г. През 2005 г. е наградена от президента Георги Първанов с орден Стара планина. През 2006 г. получава националната награда „Константин Константинов” в категория „Автор“. \r\n1987 г. \r\nУмира Георги Митрев Марков - литературен критик. Той е роден 9 февруари 1927 г. в Тополовград. През 1951 г. завършва българска филология в Софийския университет през 1951 г., където от 1967 г. е доцент, а от 1975 г. -професор в Катедрата по теория на литературата в Софийския университет “Св. Климент Охридски”. Печата за първи път във вестник “Стожер” през 1947 г. Сътрудничи на централния литературен печат. Работи като редактор в списание “Септември”, отдел “Критика”. За периода 1970-1972 г. Марков е лектор по български език и литература в университета в Гьотинген.Става директор на Центъра за литературни проучвания при Съюза на българските писатели. Автор е на проучвания за българска литература между двете войни, за литературна критика и съвременната българска литература. Някои негови съчинения са “Въпроси на литературни. анализ” (1962 г.), “Д. Дебелянов” (литературен очерк, 1962 г.), “Гео Милев” (творчески портрет, 1964 г.), “Литературни етюди” (1969 г.), “Методологически въпроси на литературната история” (1971 г.), “Неспокойна критика” (1975 г.), “Битка за литературните принципи” (1987 г.), “Творби и критика” (1987 г.), “Неспокойни пътеки” (1990 г.) и др. Съставител е на “Литературен архив. Т.2. Гео Милев” (1961 г.), “Българска възрожденска критика” (1982 г.), “Българска литературна критика за Гео Милев” (1985 г.), фототипното издание на списание “Пламък” (1987 г). \r\n1955 г. \r\nУмира композиторът Светослав Обретенов Обретенов. Той е роден на 25 ноември 1909 г. в Провадия. Завършва Държавната музикална академия в София (днес БДК) през 1934 г. , като вече е сътрудник на театрите \"Народна. сцена\", Т-35 и Реалистичен театър. През 1934 г. съставя сборника \"20 трудови песни\". През 30-те и 40-те години Обретенов композира хорови песни (\"Три сестри\", \"Хайдушка песен\" и др.), симфонични и вокално-инструментални творби. След 9 септември 1944 г. е пръв ръководител и диригент на Държавния радиохор, известен днес като Българска хорова капела, носеща неговото име. През 1949 г. Обретенов е диригент на хор \"Кавал\", след което специализира в Москва . Създава масови песни - \"Бий врага\", \"Борба за мир\", кантати - \"Димитровска родина\", \"Запей, наш бащин край\", \"Радост иде\", ораторията \"Партизани\" и др. \r\n1908 г. \r\nУмира книжовникът Димитър Василев Манчов. Той е роден през 1824 г. в Батак. Образованието си получава в родния си град и в Пазарджик, след което работи като учител. В Цариград през 1854 г. Манчов издава първата си книга “Църковно песнопение”. През 1862 г. открива книжарница в Пловдив с клонове в Свищов, Солун, Битоля. След Старозагорското въстание през 1875 г. той емигрира в Румъния и там открива своя печатница. Печатницата му “Стара планина” в Букурещ наследява материалната база на Ботевите печатници “Знаме” и “Кръг”. При него И. Вазов издава първата си книга “Пряпорец и гусла”. Манчов успява да издаде общо около 80 книги преди Освобождението, печатани в Цариград, Браила и Виена. След Освобождението продължава издателската си дейност в Пловдив, където основава и своя вестник- “Народний глас”. Той издава предимно учебници и помощна учебна литература, както и произведения на И. Вазов и К. Величков. За изготвянето на историческата справка на Агенция “Фокус” са използвани следните източници: \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни” и други.;", "date": "2019.05.16", "title": "Денят 16 май в българската история"}
{"url": "http://www.focus-news.net/news/2019/05/16/2658531/dobrich-remontni-deynosti-se-izvarshvat-po-pat-ii-29-general-toshevo-gkpp-kardam.html", "text": "Продължава ремонтът на път II-29 Генерал Тошево – ГКПП „Кардам“ до 20 май. Движението на автомобили по този път трябва да се осъществява с повишено внимание и се регулира с пътни знаци поради ремонт на асфалтовата настилка, предаде кореспондент на  Радио „Фокус” – Варна . Ограничено е движението на МПС над 10 тона по път I-9 в участъка от село Кранево в посока Варна. Обходният маршрут е през селата Кичево и Оброчище.  \r\nВ Добрич се работи по ул. „Никола Петков“ и по част от бул. „Добруджа“ в участъка от кръстовището на бензиностанция „Шел“ в посока кв. „Рилци“. Там движението се осъществява двупосочно в едно от платната. Временната организация важи до приключване на планираните дейности. В Добрич времето е облачно, тихо е, температурата на въздуха е около 12 градуса. \r\nЖулиета НИКОЛОВА", "date": "2019.05.16", "title": "Добрич: Ремонтни дейности се извършват по път II-29 Генерал Тошево – ГКПП „Кардам“"}
{"url": "http://www.focus-news.net/news/2019/05/16/2658532/evropeyski-izbori-2019-kandidatite-za-evrodeputati-ot-bsp-za-balgariya-shte-posetyat-oblastite-kyustendil-lovech-pernik-smolyan-blagoevgrad-sofiya-sofiya-oblast-i-plovdiv.html", "text": "Кандидатите за евродепутати от \"БСП за България\" ще посетят областите Кюстендил, Ловеч, Перник, Смолян, Благоевград, София, София-област и Пловдив. Това съобщиха от пресцентъра на  БСП . \r\nПредвидена е следната програма:   Кюстендил \r\nВ 14:30 часа, в село Трекляно, в заседателната зала  на общината, Цветелина Пенкова ще се срещне с жители. В 18:00 часа, тя ще проведе среща с обществеността в град Дупница.  Ловеч \r\nВ 18:00 часа, в хотел „Ловеч”, Сергей Станишев ще проведе среща с граждани. В 19:30 часа, в хотел „Троян Плаза”,  той ще се срещне с обществеността.   \r\nВ 10:00 часа, в читалище „Учител 1921”, село Бежаново, Румен Гечев и Емил Георгиев ще се срещнат с жители.  В 11:30 часа, в село Ъглен, те  ще проведат среща в Клуба на пенсионера. В 12:30 часа, кандидатите за евродепутати ще се срещнат с жители на село Дерманци в Клуба на пенсионера. Те ще продължат срещите си в 14:00 часа, в село Карлуково, в Клуба на пенсионера.   \r\nВ 17:00 часа,  в град Тетевен, Румен Гечев и Емил Георгиев ще се срещнат с граждани в залата на общината.  \r\nВ 20:00 часа, в град Угърчин, кандидатите за евродепутати ще се срещнат с обществеността в читалище „Вълчо Русковски”.  Пазарджик \r\nВ 17:00 часа, в град Велинград, Иво Христов ще проведе среща с граждани в Художествената галерия.  \r\nВ 19:30 часа, на централния площад в град Батак, кандидатът за евродепутат ще присъства на тържественото отбелязване на 143-тата годишнина от Априлската епопея. Перник \r\nВ 18:00 часа, в квартал Мошино в град Перник, в Изложбената зала, Валери Жаблянов ще участва в годишнина от създаването на Мошинската партийна организация. Смолян \r\nВ 10:00 часа, в центъра на село Стърница, Тодор Стоилов ще се срещне с жители.  В 11:30 часа, той ще проведе среща в центъра на село Загражден. В 12:30 часа, кандидатът за евродепутат ще продължи срещите си в село Баните, на пазара. В 13:30 часа, в село Баните, Тодор Стоилов ще проведе среща с жители в хотел „Родопа”. В 15:00 часа, Тодор Стоилов ще проведе среща с жители на село Гълъбово в читалището на селото. В 17:00 часа, той ще се срещне с жителите на село Малка Арда в читалището.  \r\nВ 14:00 часа, Крум Дончев ще се срещне с хора в центъра на Благоевград.  В 15:00 часа, в народно читалище „Благоевград”, той ще се срещне с обществеността. В 18:00 часа, в град Белица, кандидатът за евродепутат ще почете загиналите в антифашистката съпротива в местността Равен.  \r\nВ 11:00 часа, в КНСБ, в София, Деница Златева, Цветелина Пенкова и Иван Кръстев ще се срещнат с ръководството на синдиката.  \r\nСофия-област \r\nВ 16:15 часа, в кметството на село Горна Василица, Деница Златева ще се срещне с жители. В 17:30 часа, тя ще се срещне с жители на село Костенец в читалището. В 18:45, в град Костенец,  на градски стадион „Бенковски”, кандидатът за евродепутат ще се срещне с футболния отбор.  \r\nПловдив  \r\nВ 10:30 часа, в град Пловдив, в  Инфоцентъра на БСП на главната улица, Петър Витанов ще се срещне с граждани.  \r\nВ 11:00 часа, в хотел „Лайпциг”,  град Пловдив, д-р Десислав Тасков ще проведе среща: „Българското здравеопазване и европейските стандарти за качествено лечение”. В 15:00 часа, в Инфоцентъра, д-р Тасков ще проведе среща с граждани.  \r\nВ 15:00 часа, в град Първомай, в завод \"Витал\", Момчил Неков и Димитър Данчев ще проведат среща със земеделски производители. В 17:30 часа, в град Първомай, в читалището в квартал Дебър, Димитър Данчев ще участва в тематична среща: „За буквите и словото”.  \r\nВ 17:30 часа, в село Градина, Момчил Неков ще проведе среща с жители. \r\nВ 18:30 часа, в село Дълбок извор, Момчил Неков и Димитър Данчев ще проведат среща с граждани.   \r\nВ 18:00 часа, в Клуб на БСП - Тракия, в град Пловдив, д-р Десислав Тасков ще се срещне с граждани. В 19:00 часа, той ще се срещне с обществеността в Клуб на БСП – Южен.", "date": "2019.05.16", "title": "Европейски избори 2019: Кандидатите за евродепутати от \"БСП за България\" ще посетят областите Кюстендил, Ловеч, Перник, Смолян, Благоевград, София, София-област и Пловдив"}
{"url": "http://www.focus-news.net/news/2019/05/16/2658530/evropeyski-izbori-2019-redovniyat-brifing-na-tsik-shte-se-provede-savmestno-s-predstaviteli-na-siela-norma-i-shte-badat-demonstrirani-mashinnite-za-glasuvane-za-izborite-za-ep.html", "text": "Редовният брифинг на Централната избирателна комисия (ЦИК) ще се проведе от 14.00 часа съвместно с представители на „Сиела норма“ АД и ще бъдат демонстрирани машинните за гласуване за предстоящите избори за членове на Европейския парламент (ЕП). Това съобщиха от пресцентъра на  ЦИК . \r\nБрифингът ще се състои в Пресклуба в сградата на Народното събрание, пл. „Княз Александър І“ 1, вход откъм Националната художествена галерия.", "date": "2019.05.16", "title": "Европейски избори 2019: Редовният брифинг на ЦИК ще се проведе съвместно с представители на „Сиела норма“ и ще бъдат демонстрирани машинните за гласуване за изборите за ЕП"}
{"url": "http://www.focus-news.net/news/2019/05/16/2658534/evropeyski-izbori-2019-gerb-shte-predstavi-listata-si-za-evropeyskite-izbori-v-pernik.html", "text": "ГЕРБ - Перник ще представи листата си с кандидати за членове на Европейския парламент. Това съобщиха от пресцентъра на  ПП ГЕРБ . Срещата ще се проведе от 17.30 часа в ОК „Дворец на културата“.  \r\nНа централното събитие на ГЕРБ и СДС в област Перник ще присъстват кандидатите за евродепутати Андрей Ковачев, Асим Адемов и Илия Лазаров, областният координатор на политическата сила в Перник Вяра Церовска, народните представители Красимир Велчев и д-р Александър Александров, председателят на Жени ГЕРБ Ирена Соколова.", "date": "2019.05.16", "title": "Европейски избори 2019: ГЕРБ ще представи листата си за европейските избори в Перник"}
{"url": "http://www.focus-news.net/news/2019/05/16/2658535/sofiya-v-doma-na-evropa-shte-se-provede-diskusiya-na-tema-vodeshtite-kandidati-v-evropeyskite-izbori-2019-sblasak-na-idei-za-badeshteto-na-evropa.html", "text": "От 10.30 часа до 12.00 часа в Дома на Европа (ул. „Г. С. Раковски\" 124) ще се проведе дискусия на тема „Водещите кандидати в Европейските избори 2019: сблъсък на идеи за бъдещето на Европа“. Това съобщиха от пресцентъра на  пресслужбата на ЕП . Събитието се организира съвместно от Бюрото на Европейския парламент в България и Представителството на Европейската комисия в България. Дискусията се организира в деня след телевизионния дебат на водещите кандидати за поста председател на Европейската комисия. На нея представянето на водещите кандидати ще бъде коментирано от Весела Чернева, директор на софийския клон на Европейския съвет за външна политика, Владимир Шопов, политолог, и Боряна Димитрова, директор на агенция \"Алфа Рисърч\". Те ще изведат най-важните теми и послания от излъчения телевизионен дебат, като очертаят основните концептуални различия между европейските политически семейства и тяхното отражение в българския политически контекст. Модератор на дискусията ще бъде журналистката Добрина Чешмеджиева.  \r\nСъбитието ще бъде открито от Теодор Стойчев, ръководител на Бюрото на Европейския парламент в България, и Огнян Златев, ръководител на Представителството на Европейската комисия в България.  \r\nДискусията е отворена за широката публика.", "date": "2019.05.16", "title": "София: В Дома на Европа ще се проведе дискусия на тема „Водещите кандидати в Европейските избори 2019: Сблъсък на идеи за бъдещето на Европа“"}
{"url": "http://www.focus-news.net/news/2019/05/16/2658523/prezidentat-rumen-radev-shte-se-sreshtne-s-predsedatelya-na-vas-georgi-cholakov.html", "text": "Президентът Румен Радев ще приеме на „Дондуков“ 2  председателя на Върховния административен съд (ВАС) Георги Чолаков от 14.00 часа. Това съобщиха от  прессекретариата на държавния глава . \r\nРазговорът е част от поредица срещи, които държавният глава инициира във връзка с критериите за избор и правомощията на следващия главен прокурор.", "date": "2019.05.16", "title": "Президентът Румен Радев ще се срещне с председателя на ВАС Георги Чолаков"}
{"url": "http://www.focus-news.net/news/2019/05/16/2658516/", "text": "Компанията Huawei смята, че указът на американския президент Доналд Тръмп, който въвежда извънредно положение за защита на информационната и комуникационната инфраструктура на Съединените щати от чужди заплахи, нарушава нейните законни права., предава  TACC .  \r\nОграничаването на дейностите на Huawei в Съединените щати няма да направи страната по-безопасна или по-силна\", цитира агенцията китайска компания. \"Напротив, това ще доведе до ограничаване на избора на САЩ и те ще трябва да използват нискокачествени и по-скъпи алтернативи.\" Компанията добави, че поради това решение Съединените щати \"ще изостанат в разгръщането на 5G мрежата.\"  Юлиян Марков", "date": "2019.05.16", "title": "ТАСС: Компанията Huawei нарече указа на Доналд Тръмп „посегателство върху нейните права“"}
{"url": "http://www.focus-news.net/news/2019/05/16/2658536/merkel-za-makron-borim-se-edin-s-drug-po-politicheski-vaprosi.html", "text": "Германският канцлер Ангела Меркел призна, че „се бори“ с френския президент Еманюел Макрон по политически въпроси, но отбеляза, че двете страни са на много подобна вълна“ по отношение на ключовите въпроси, пише европейската редакция на  Politico . \r\nВ пространно интервю пред германския вестник „Зюддойче цайтунг“, публикувано в сряда, Меркел обърна внимание на пукнатините във френско-германските отношения, които станаха по-изразени на фона на разискването миналия месец дали да се даде допълнително забавяне на Великобритания за Брекзит. \r\n„Разбира се, ние се борим помежду си. Между нас има различия в манталитета, както и различията в начина, по който разбираме нашите съответни роли“, каза Меркел, отбелязвайки, че Франция и Германия имат различни политически култури и системи. \r\nТя добави: „Винаги е било така. Президентът Макрон не е първият френски президент, с когото работя“. \r\nМеркел също отрече, че отношенията й с Макрон са се влошили, и каза, че докато Франция и Германия имат различни „разбирания за себе си“, двете страни успяват да постигат компромиси отново и отново. \r\n„По ключови въпроси - къде се намира Европа, икономиката, каква е отговорността ни за климата и Африка - ние сме на много сходна дължина на вълната“, каза тя. \r\n„Това включва и въпроса къде трябва, ако е необходимо, да действаме независимо от Съединените щати, въпреки че не желая такива ситуации“. \r\nВ отговор на интервюто на Меркел, Макрон определи отношенията им като „продуктивна конфронтация“. \r\n„Тя каза, че работим заедно през цялото време, намираме компромиси и се опитваме да ги изградим, но има дискусии“, каза Макрон на пресконференция в Париж. „Какви са вариантите в отношенията между Франция и Германия? Сценарият на стерилна конфронтация - имаме разногласия и не можем да ги надхвърлим. Преживяхме това в миналото. Това може да доведе до най-тежките ситуации - безсилие или война“. \r\nМакрон каза, че другият сценарий е „стерилната антанта“, където двете страни „не искат да кажат, че са в несъгласие, така че ние не решаваме нищо, което също знаем“. \r\n„Не вярвам в нито един от тях... Вярвам в продуктивната конфронтация“, заяви той. \r\nПревод и редакция:", "date": "2019.05.16", "title": "Меркел за Макрон: Борим се един с друг по политически въпроси"}
{"url": "http://www.focus-news.net/news/2019/05/16/2658537/evropeyski-izbori-2019-kandidatat-za-evrodeputat-andrey-kovechev-shte-poseti-obshtinite-bozhurishte-kostinbrod-i-slivnitsa.html", "text": "Кандидатът за евродепутат Андрей Ковачев ще посети общините Божурище, Котинброд и Сливница. Това съобщиха от пресцентъра на  ПП ГЕРБ . \r\nОт 11.15 ч. Андрей Ковачев ще открие новоизградения център за рехбилитация в Божурище. Центърът се намира в гр. Божурище, бул. Европа, блок „Албена”. \r\nОт 13.00 ч. кандидатът за евродепутат ще се срещне с ръководството и персонала на завод за производство на салфетки и тоалетна хартия в Костинброд (ул. Ломско шосе №1). \r\nОт 14.30 ч. Андрей Ковачев ще се срещне с жители на община Сливница. Срещата ще се проведе в сградата на Oбщина Сливница.", "date": "2019.05.16", "title": "Европейски избори 2019: Кандидатът за евродепутат Андрей Ковечев ще посети общините Божурище, Костинброд и Сливница"}
{"url": "http://www.focus-news.net/news/2019/05/16/2658538/vazmozhni-sa-prekasvaniya-v-efira-na-radio-fokus-pirin-poradi-planuvano-spirane-na-elektrozahranvaneto.html", "text": "Възможни са прекъсвания в ефира на  Радио „Фокус“ – Пирин  поради планувани прекръствания на електрозахранването. По информация от ЧЕЗ за времето от 08.00 до 16.00 часа на площад „Македония“ са възможни кратковременни оперативни превключвания с цел обезопасяване на съоръженията за работа.", "date": "2019.05.16", "title": "Възможни са прекъсвания в ефира на Радио „Фокус“ – Пирин поради планувано спиране на електрозахранването"}
{"url": "http://www.focus-news.net/news/2019/05/16/2658539/haskovo-v-grada-shte-se-provede-shestvie-po-sluchay-denya-na-balgarskiya-sport.html", "text": "По случай 17 май - Ден на българския спорт и професионален празник на работещите в сферата на спорта, в Хасково ще се проведе шествие, в което ще вземат участие Спортно училище „Стефан Караджа“ и спортните клубове на територията на Общината. Това съобщиха от пресцентъра на  Община Хасково . Организатори на събитието са Общината, Спортно училище „Стефан Караджа“ и Превантивно-информационен център по наркотични вещества. \r\nШествието ще стартира в 16.00 часа днес от паметника на „Капитан Петко Войвода“ ще премине пред сградата на Общината и ще финишира на площад „Свобода“. \r\nПразникът ще продължи с демонстрации на различни спортове на участващите в шествието клубове, като началото е в 16.30 часа.", "date": "2019.05.16", "title": "Хасково: В града ще се проведе шествие по случай Деня на българския спорт"}
{"url": "http://www.focus-news.net/news/2019/05/16/2658541/tass-tramp-i-andzhey-duda-shte-obsadyat-razvitieto-na-strategicheskoto-partnyorstvo-na-12-yuni-v-beliya-dom.html", "text": "Президентите на САЩ и Полша Доналд Тръмп и Анджей Дуда ще проведат двустранни преговори на 12 юни във Вашингтон, в хода на които ще обсъдят въпроси от сферите на отбраната, сигурността, енергетиката и търговията. Това се казва в заявление на Белия дом, предава  ТАСС . \r\n„Президентът Тръмп и първата лейди ще приветстват президента Дуда и неговата съпруга в Белия дом на 12 юни“, се казва в съобщението. Както се отбелязва, Тръмп и Дуда „ще обсъдят развитието на стратегическото партньорство между Полша и САЩ, както и широк кръг от теми, включително отбраната, сигурността, енергетиката и търговията“. \r\nТАСС припомня, че двете страни обсъждат увеличаване на американското военно присъствие на полска територия от есента на миналата година, когато по време на визита във Вашингтон президента на Полша Дуда за първи път озвучи инициативата за създаване в страната на „Форт Тръмп“. Варшава даже обяви, че е готова да отдели до 2 милиарда долара за създаването на съответстващата инфраструктура за американската военна база. \r\nВ момента в Полша на ротационна основа е разположена американска танкова бригада с численост около 3500 души. На територията на страната е разположен и многонационален батальон на НАТО с численост около хиляда военнослужещи. \r\nПревод и редакция:", "date": "2019.05.16", "title": "ТАСС: Тръмп и Анджей Дуда ще обсъдят „развитието на стратегическото партньорство“ на 12 юни в Белия Дом"}
{"url": "http://www.focus-news.net/news/2019/05/16/2658542/api-ot-900-do-1600-chasa-shte-bade-ogranicheno-dvizhenieto-v-tunel-echemishka-na-am-hemus-v-trabata-za-sofiya-za-izvarshvane-na-georadarno-obsledvane.html", "text": "От 9.00 часа до 16.00 часа ще бъде ограничено движението в тунел „Ечемишка” на АМ „Хемус” в тръбата за София за извършване на георадарно обследване на съоръжението. Това съобщиха от пресцентъра на  Агенция „Пътна инфраструктура“ . Трафикът ще се осъществява двупосочно в тръбата, в посока Варна. Необходимо е шофьорите да се движат с повишено внимание и съобразена скорост, като спазват стриктно поставената сигнализация.", "date": "2019.05.16", "title": "АПИ: От 9.00 до 16.00 часа ще бъде ограничено движението в тунел „Ечемишка” на АМ „Хемус” в тръбата за София за извършване на георадарно обследване"}
{"url": "http://www.focus-news.net/news/2019/05/16/2658528/hungary-today-politicheski-uspeh-za-orban-analizatori-komentirat-sreshtata-s-donald-tramp.html", "text": "Повечето анализатори са съгласни, че важността на неотдавнашното посещение на унгарския премиер Виктор Орбан в Белия дом не бива да се подценява. Докато правителствените анализатори спекулират за бъдещето на тези отношения, критиците предупреждават тя да не се надценява. В допълнение, консервативен журналист по външните работи разкритикува приоритетите на международните отношения на унгарския премиер, пише електронното издание  Hungary Today . \r\nПетър Креко, главен изпълнителен директор на ляволибералния мозъчен тръст „Политически капитал“, смята, че Орбан може лесно да продаде посещението като политически успех в страната. Важно е да се отбележи обаче, че Орбан беше последният от региона, който получи покана. Независимо от това, срещата със сигурност има значение и може да се счита за повратна точка. Все пак предишните двама американски президенти отказаха да приемат премиера, за разлика от Тръмп. Въпреки че не бяха направени големи обявления, той предполага, че може да са го мотивирали.причини, свързани с военната и енергийната политика, \r\nСпоред директора на либералния институт Republikon, Чаба Тот, от гледна точка на унгарското правителство, провеждането на срещата е по-важно от самата среща. На срещата не бяха изтъкнати други особености, освен споменаването на споделени гледни точки относно миграцията и отхвърлянето на бежанците. Тръмп говори за тези теми и с чешкия и словашкия премиер. Затова Тот смята, че Орбан не е специален за Тръмп, особено като се има предвид, че той е бил последният от вишеградските лидери, на които е изпратена покана. \r\nНезависимият консервативен експерт по външните работи на Валас Онлайн, Балинт Аблончи, критикува Орбан и неговите приоритети в международните отношения в своя анализ. Аблончи прави паралел между жестоката критика и обидите на премиера към ЕС и неговото \"ласкателство\" към великите сили (САЩ, Китай и Русия), чиито добри намерения към Европа са съмнителни. Поради това той се опасява, че Унгария се е превърнала в нищо повече от „полезен идиот“ в ЕС. (Терминът се отнася до забележките на Орбан относно партиите от ЕНП, критични спрямо „Фидес“.) \r\nНезависимо, че Доналд Тръмп получава похвали, унгарците не забелязват, че неговата политика и отхвърлянето на традиционния многостранен подход са заплаха за жизненоважни европейски и унгарски икономически интереси, твърди Аблонци. Преди малко повече от месец Тръмп заплаши, че ще наложи американски тарифи на стоки от ЕС за 11 млрд. долара, отбелязва той. Ако се случи американско-европейска митническа война, това ще навреди на унгарците, тъй като три четвърти от износа на Унгария отиват в ЕС. \r\nАгостон Самуел Мраз от проправителствения институт Незопонт смята, че срещата е била полезна за Тръмп и успешна за Орбан и смята, че шансовете за тесен съюз в сигурността са отлични. Определено има идеологически съюз между двете страни, добави той. Мраз също така счита, че е възможно, подобно на Владимир Путин, двамата лидери да се срещат ежегодно. Според него това посещение доказва, че Орбан няма да бъде изолиран в международен план. \r\nПетра Халко от проправителствения Сзазадвег отива още по-далеч, заявявайки, че срещата в понеделник „показва, че Орбан е определящ лидер в Европейския съюз“. Според нея „тя изпраща послание, че унгарският премиер и американският президент са провели среща с голямо стратегическо значение на финалната права на кампанията за европейските парламентарни избори“. „Посланието е, че политиката на Виктор Орбан заслужава внимание и следене”, твърди анализаторът. \r\nПревод и редакция:", "date": "2019.05.16", "title": "Hungary Today: „Политически успех за Орбан“: Анализатори коментират срещата с Доналд Тръмп"}
{"url": "http://www.focus-news.net/news/2019/05/16/2658545/blagoevgrad-v-petrich-shte-se-provede-vtori-krag-ot-republikanskiya-shampionat-po-prilozhno-koloezdene-mladezhta-za-bezopasnost-na-dvizhenieto.html", "text": "Вторият кръг от Републиканския шампионат по приложно колоездене ще се проведе днес и утре в Петрич. Това съобщиха от пресцентъра на  Община Петрич . Организатори са Общината, СБА, „Пътна полиция\", БЧК – Благоевград и НДПК „Младежта за безопасност на движението“. Главното съдийско ръководство ще бъде в състав от трима души – директор Васил Божанин, главен съдия Милчо Крумов и главен секретар Мария Ботева. Състезанието започва с техническа конференция. От 13.00 часа следва решаване на индивидуален теоретичен тест по Закона за движение по пътищата. От 15.30 часа състезателите ще продължат с индивидуален тест по техническо владеене на велосипед. От 16.30 часа започва надпреварата по управление на велосипед в детско градче.  \r\nНа 17 май от 08.30 часа е официалното откриване на състезанието. За 09.00 часа е насрочено майсторското управление на велосипед по техническа пътека, а в 10.30 часа състезателите ще положат изпит по Първа долекарска помощ. В 12.00 часа на 17 май е церемонията по официалното награждаване на победителите.", "date": "2019.05.16", "title": "Благоевград: В Петрич ще се проведе втори кръг от Републиканския шампионат по приложно колоездене „Младежта за безопасност на движението“"}
{"url": "http://www.focus-news.net/news/2019/05/16/2658544/denyat-16-may-v-svetovnata-istoriya.html", "text": "През 1928 г. в САЩ се провежда първата церемония по връчване на наградите на Американската академия за киноизкуство, които през 1931 г. са наречени “Оскар”. Наградите се присъждат за американски (и англоезични) филми, включително за анимация и документалистика, както и за най-добър чуждоезичен филм, чиято премиера по екраните на САЩ е била до края на предходната година. През 1920 г. Жана д’Арк е канонизирана от Ватикана. През 1938 г. в Конго е убита най-голямата в света горила висока 195 см. През 1975 г. японката Юнко Табеи става първата жена, покорила Еверест - най-високият в света планински връх - 8 848 м., който се намира в Хималаите. На 16 май са родени: Габриела Сабатини аржентинска състезателка по тенис на корт, Олга Валентинова Корбут - белоруска състезателка по спортна гимнастика, Пиърс Броснан - един от най-успешните изпълнители на ролята на агент 007, Били Кобъм - панамски джазмузикант, композитор и барабанист, германският езиковед Хайман Щайнтал. На тази дата умират: Ро̀ни Джеймс Дѝо - американски рок певец и композитор на рок, хардрок и хевиметъл музика, хондураският политик Освалдо Лопес Ареляно, американският джаз пианист и композитор Хенри (Ханк) Джоунс, Фредерик Хоулънд Хопкинс – биохимик, княз Алексей Николаевич Церетелев - руски дипломат, Жан Батист Жозеф Фурие - френски математик .  \r\n2015 г. \r\nЕгипетският наказателен съд произнася смъртна присъда срещу бившия президент на Египет Мохамед Морси. \r\n2014 г.  \r\nПри стълкновение между ислямисти и правителствените сили в Либия загиват 40 души. \r\n2014 г.  \r\nДепутатите на върховния съвет на самопровъзгласилата се Донецка народна република утвърждават за министър-председател Александър Бородай. \r\n2013 г. \r\nАрмения става председател на Комитета на министрите на Съвета на Европа. \r\n2012 г.  \r\nЗа временен министър-председател на Гвинея-Бисау е назначен Руи Дуарте Баруш. \r\n2012 г.  \r\nНовият министър-председател на Гърция Панайотис Пикраменос встъпва официално в длъжност. \r\n2011 г.  \r\nСлед 11 месеца безвластие в Белгия крал Албер II натоварва лидера на Валонската (френскоговорящата) социалистическа партия Елио ди Рупо да състави правителство, с което е преодоляна опасността Белгия да се раздели на две отделни държави. На парламентарните избори на 13 юни 2010 г. социалистите получават 26 места в парламента, а Новофламандски алианс - националистическата партия от Фландрия, където говоримият език е фламандски (холандски) получават 27 и в тази връзка Алиансът иска разделение на Белгия. \r\n2007 г . \r\nНа тази дата Никола̀ Пол Стефа̀н Саркозѝ дьо Нагѝ-Боча̀ встъпва в длъжност като 6-ти президент на Петата френска република и изпълнява тази функция до 15 май 2012 г., когато предава поста на Франсоа Оланд. \r\n2007 г . \r\nНа тази дата Ал-Каида организира атака в Казабланка, Мароко, в която 33 загиват, а над 100 души са ранени след нападения срещу ресторант и кафене, често посещавани от чужденци. \r\n1975 г. \r\nЯпонката Юнко Табеи става първата жена, покорила Еверест. Най-високият в света планински връх- 8 848 м.- се намира в Хималаите. Наречен е така от англичаните през 1865 г. в чест на президента на Геодезическия комитет на Индия ген. Джордж Еверест. За пръв път върхът е изкачен на 29 май 1953 г. от Е. Хилари и Тенсинг Норкей. Българските алпинисти Х. Проданов, И. Вълчев, М. Савов, К. Досков и Н. Петков го покоряват през 1984 г., а Д. Василев през 1997 г. Китайското име на Еверест е Джомолунгма. \r\n1938 г. \r\nВ Конго е убита най-голямата в света горила висока 195 см. \r\n1928 г. \r\nВ САЩ се провежда първата церемония по връчване на наградите на Американската академия за киноизкуство, които през 1931 г. са наречени “Оскар”. Наградите се присъждат за американски (и англоезични) филми, включително за анимация и документалистика, както и за най-добър чуждоезичен филм, чиято премиера по екраните на САЩ е била до края на предходната година. Условието за номинация на филм е да бъде прожектиран поне 1 седмица в Лос Анджелис. “Оскар”се присъжда в 5 категории- \"най-добър филм\", \"режисура\", \"сценарий\", \"актьор\" и \"актриса\". До 1944 г. не съществува ограничение за броя на филмите, номинирани в една категория, но днес те трябва да са пет. Най-много номинации за актьор има Дж. Никълсън - 11. С. Поатие е първият чернокож актьор печелил награда през 1963 г. Дж. С. Скот и М. Брандо са единствените, които отказват наградите заради несъгласие с експанзията и аморалността на филмовата индустрия. Статуетките “Оскар” се произвеждат от \"RS Owens\" в Чикаго, САЩ и съдържат 90% калай и 10% антимон, покрити са с мед, никел, сребро и злато, като след това са лакирани с епоксид. Носителите на “Оскар” връщат статуетките си в Академията, за да им се добавят метални табелки с имената. Наградите днес се връчват в края на март на пищна церемония, излъчвана по екраните от над 80 тв компании по света. \r\n1920 г. \r\nЖана д’Арк е канонизирана от Ватикана. Тя е родена около 1412 г. в лотарингско селце, пострадало от Стогодишната война. Фанатично религиозна, уверява хората, че й е предначертано да освободи Франция. С големи усилия успява да убеди дофина Карл да започне военни действия през февруари 1429 г. На 8 май въстаническата армия на Жана д’Арк разкъсва английската обсада на Орлеан, с което окончателно обръща хода на войната. На следващия ден освобождава обсадения от англичаните Орлеан и народът започва да нарича Жана д’Арк Орлеанската дева. След редица победи тя повежда армията към Реймс, в който на 17 юли 1429 г. коронова дофина Карл, като Карл VII. Размахът на народната война и огромната популярност на Жана д'Арк плашат краля и придворната аристокрация и впоследствие тя е отстранена от ръководството на военните действия. На 23 май 1430 г. по време на едно от излизанията на французите от обсадения Компиен героинята попада в плен на бургундците, които я предават на англичаните. Църковният съд в Руан я обвинява в ерес и я изгаря на кладата. През 1456 г. във Франция е организиран нов процес, на който Жана д’Арк е реабилитирана. \r\n1853 г. \r\nКняз Меншиков връчва ултиматум на Турция, в който се настоява Русия да получи правото да покровителства православната църква в Османската империя. В ултиматума се настоява и за смяна на министъра на външните работи Фуад паша, който е обвинен в некоректно отношение към Петърбург. \r\nРуският адмирал е адютант на Александър I през 1812 г. Заема и длъжности те вицеадмирал, губернатор на Финландия през 1831 г и министър на войната през 1836 г. В началото на Кримската война (1853-1855 г.) княз Меншиков е назначен за губернатор на Крим. Войските му търпят поражение в битките при Алма и Акерман. \r\n1770 г. \r\nСъстои се сватбата на бъдещия френския крал Луи XVI и Мария Антоанета Австрийска. Луи XVI е крал на Франция от 1774 г. до 1793 г. По време на неговото управление финансите на Франция се влошават още повече и кралят свиква Генералните щати, които се събират във Версай през 1789 г. Луи XVI, пълен с добри намерения, но слабохарактерен и намиращ се под влиянието на кралицата, губи популярност. Той не съумява да предотврати революцията и е отстранен от власт. Хвърлен в затвор Луи XVI е осъден като \"виновен за съзаклятие срещу свободата на народа и за посегателство срещу общата сигурност на държавата\". Заедно със кралицата е екзекутиран на 21 януари 1793 г. \r\n1717 г. \r\nВолтер е хвърлен в Бастилията заради сатиричните си произведения. Френският поет и философ е роден на 21 октомври 1694 г. в Париж. Той гостува на крал Фридрих II в Англия, Прусия, но по-голямата част от живота си прекарва във Ферне, близо до Женевското езеро. Умира на 30 май 1778 г. в Париж. Волтер борави с всички литературни видове и създава разнообразно литературно творчество. Автор е на трагедии (\"Заира\", \"Меропа\", \"Мохамед\"), исторически трудове (\"История на Карл ХII\", \"Векът на Людовик ХIV\" и др.), повести (\"Кандид\", \"Задиг\", \"Микромегас\" и др.), на критически съчинения (\"Храмът на вкуса\", \"Забележки върху Мислите на Паскал\"), епопеи (\"Хенриада\", \"Поема на Фонтеноа\"), философски трудове (\"Философски писма\", \"Философски речник\", \"Опит върху нравите\" и др.). Волтер упражнява голямо литературно и социално влияние. Стилът му се отличава с яснота, елегантност, чистота и точност. \r\n1204 г. \r\nБалдуин Фландърски е обявен за латински император. Това става след превземането на Константинопол от западните рицари на 13 април 1204 г. При подялбата на византийските земи, като император, той получава властта над по-голямата част от Константинопол, както и областта между Ахтопол и Чорлу. В стремежа си да завладее балканските територии на Византийската империя Балдуин Фландърски не приема предложението на цар Калоян (1197-1207 г.) за мир с България. В резултат на това се стига до война. Цар Калоян разбива войската на кръстоносците в битката при Одрин. На бойното поле българският цар пристига с цялата българска армия и 14 000 кумани. Маневрената куманска конница предприема лъжлива атака срещу латинския лагер и увлича рицарите в преследване. Бързото, и на пръв поглед неорганизирано, движение на конниците увлича рицарите в преследването им. Така неорганизирано и безредно те се отдалечават от своя лагер, за да достигнат до очакващата ги в засада българска войска. Затворени в плътен кръг, те се оказват срещу очакващите ги отряди на Калоян. Някои от спасилите се рицари след време записват, че в битката при Одрин загива “цветът на рицарската войска”. Император Балдуин е пленен и отведен в Търново, където скоро след това умира. Малкото рицари, които успяват да избягат от полесражението, бягат към Родосто и Константинопол. На тази дата са родени: \r\n1970 г. \r\nРодена е Габриела Сабатини аржентинска състезателка по тенис на корт. Започва да тренира едва 7-годишна. В кариерата си има спечелени 27 титли на единично и 14 на двойки. Има общо 618 победи и 179 загуби в професионалния тенис. Най-високото й класиране в световната ранглиста е първа в 3 различни периода от 1989 г. до 1993 г.. Многократно е избирана за “най-красивата тенисистка” в турнирите, в които е участвала. \r\n1955 г. \r\nРодена е Олга Валентинова Корбут - белоруска състезателка по спортна гимнастика. Четирикратна олимпийска шампионка и двукратна сребърна призьорка (1972 г., 1976 г.). \r\n1953 г. \r\nРоден е Пиърс Броснан - един от най-успешните изпълнители на ролята на агент 007. Актьора е роден в Ирландия. До третата си година е отгледан от майка си, която е медицинска сестра. Баща му го изоставя малко след неговото раждане. От 3 до 11 години Пиърс е възпитаван от родителите на своята майка, която заминала за Лондон. Това предопределя затворения характер на младия Пиърс, който завършва драматично училище и започва театралната си кариера с епизодична роля в пиесата \"Дългият страстен петък\". Признание като актьор получава след изпълнението си в пиеса на Тенеси Уилямс. Жени се за Касандра Харис, която умира през 1992 г. от рак. В същата година Пиърс Броснан постига първия си комерсиален успех в киното с филма \"Човекът с косачката\" (The Lawnmower Man). Преди това се снима в роля на детектив в сериала \"Ремингтън Стил\" (1982-1987 г.) и в няколко други криминални продукции, които нямат кой-знае какъв успех - \"Номади\" (Nomads, 1986 г.) на Джон МакТиърнън, \"Четвъртия протокол\" (The Fourth Protocol, 1987 г.) на Джон Маккензи и др. Филмът на Брус Биърсфорд \"Мистър Джонсън\" (Mister Johnson, 1991 г.) му дава увереност в собствените сили, а неголямата роля в \"Мисис Даутфайър\" (Mrs. Doubtfire, 1993 г.) разширява кръга на неговите почитатели. \r\nОще през 1986-а година му предлагат за пръв път да изиграе Джеймс Бонд, но 9 години по-късно, той става новият агент 007 в \"Златното око\" (Goldeneye, 1995 г.). Филмът се радва на изключителен касов успех и със спечелените $ 350 млн. се нарежда в топ 10 на най-касовите филми в историята на киното. \r\nБроснан основава и собствена кинокомпания \"Irish Dreamtime, Inc.\", която е кoпродуцент на успешния римейк на \"Аферата Томас Краун\". През 2001-а Броснан се снима заедно с носителя на Оскар Джофри Ръш във филма \"Шивачът от Панама\" на режисьора Джон Бурман. През 2001 г. се жени за журналистката Кейли-Шей Смит, от която има двама сина. Живеят в Малибу Бийч, Калифорния. Още 45-годишен Броснан става дядо, след като дъщеря му Шарлот от първия брак ражда. \r\n1946 г. \r\nРоден е Били Кобъм - панамски джазмузикант, композитор и барабанист. В средата на 60-те години е в квинтета на Хорас Сейвър. От 1966 г. свири в групата на Майлс Дейвис (заедно с Джон Маклафлин, с когото основават “Маховишну оркестра”). През 70-те год. се ориентира към фънка и фюжън (издава “A Funky Thide оf Sings”, 1975 г.; “Magic”, 1977 г.). Други албуми: “Inner Couflict” (1978 г.), “Spectrum” (1979 г.), “Billy Cobham” (1981 г.), “A Power Play” (1987 г.), “By Design” (1992 г.), “Nordic” (1999 г.). През 1993 Били Кобъм гостува в България. \r\n1823 г. \r\nРоден е германският езиковед Хайман Щайнтал. От 1863 г той е професор в Берлинския университет. Последовател е на В. фон Хумболт, един от основателите на психологическото направление в езикознанието. Концепцията на Щайнтал за езика е субективно-идеалистическа и чрез нея се стреми да разреши проблемите на етническата психология. Той отделя особено място на езика в етнопсихологията. Възгледите му оказват голямо влияние върху ранните трудове на А. А. Потебня и върху младограматиците. Езиковедът защитава ономатопоетическата (звукоподражателната) теория за произхода на езика и създава основите на т. нар. културна антропология. Популяризатор е на типологическата класификация на езиците и през 1860 г. внася някои промени в нея. Щайнтал умира на 14 март 1899 г. в Берлин. На тази дата умират: \r\n2010 г.  \r\nУмира Ро̀ни Джеймс Дѝо - американски рок певец и композитор на рок, хардрок и хевиметъл музика и един от най-великите и влиятелни вокали в света. Роден е на 10 юли 1942 г. в Портсмът, Ню Хампшър, но израства в град Кортланд, щата Ню Йорк. Истинското му име е Роналд Падавона. По време на 53-годишната си активност е вокалист на групите „Елф“, „Рейнбоу“, „Блек Сабат“, „Дио“ и „Heaven and Hell“.  \r\n2010 г.  \r\nУмира хондураският политик Освалдо Лопес Ареляно, който 2 пъти е президент на Хондурас - през периодите 1963-1971 и 1972-1975 г. Става за първи път президент на 3 октомври 1963 г. чрез военен преврат, 10 дни преди да се проведат президентските избори. През 1971 г. разрешава да се проведат избори, но след като вижда, че губи, отново завзема властта. През 1975 г. американската Комисия за търговия с ценни книжа осветява схема на даване на подкуп от „Чикита Брендс Интернешънъл“ в размер на 1,25 млн. долара с опция за още толкова на президента Лопес срещу обещание за намаляване на експортните мита при износа на банани. Търговията с акции на компанията са спрени, а Лопес Ареляно е свален от властта от своя приятел Хуан Алберто Мелгар на 22 април 1975 г. След това Лопес е активен бизнесмен, собственик на няколко бизнеса из цяла Латинска Америка. Той е собственик и на фалиралия по-късно национален авиопревозвач на Хондурас TAN-SAHSA. \r\n2010 г.  \r\nУмира американският джаз пианист и композитор Хенри (Ханк) Джоунс. Той е роден на 31 юли 1918 г. във Виксбърг, Мисисипи. Започва кариерата си като пианист през 1944 г., когато се премества в Ню Йорк. През 1948-1953 г. често акомпанира на Ела Фицджералд, включително при нейните турнета в чужбина. През следващите години работи с други известни музиканти, а от 1959 до 1975 г. е щатен пианист в телевизията Си Би Ес. През 70-те години започва редовно да издава собствени албуми. През 2009 г. получава „Грами“ за цялостен принос. \r\n1947 г. \r\nУмира Фредерик Хоулънд Хопкинс - биохимик. Той е роден на 20 юни 1861 г. в Ийстбърн. Завършва Лондонския университет, като от 1894 г. е доктор по философия. Там работи до 1898 г., а след това преминава в Кеймбриджкия университет, където от 1914 г. е професор по биохимия. Основните му трудове са по биохимия на азотната обмяна в организма. Хопкинс открива триптофана през 1901 г. и глутатиона през 1921 г. Той установява натрупването на млечна киселина в работещите мускули и е един от основателите на витаминологията. Открива в състава на млякото витамините А и D, стимулиращи растежа. Хопкинс е член на Лондонското Кралско дружество от 1905 г., а през 1930-1935 г. е и негов президент. Заедно с Х. Ейкман получава Нобелова награда за физиология и медицина през 1929 г. \r\n1883 г. \r\nУмира княз Алексей Николаевич Церетелев - руски дипломат. Той завършва Юридическия факултет на Московския университет. Князът е секретар на руското генерално консулство в Белград и втори секретар на руското посолство в Цариград, управляващ руско консулство в Одрин и в Пловдив и генерален консул на Русия в Пловдив. Той участва в международната комисия за разследване на турските жестокости в България след потушаване на Априлското въстание. По нареждане на граф Н. П. Игнатиев изготвя заедно с Ю. Скайлер проект за автономно управление на страната ни. представен на Цариградската конференция (1876-1877 г). По време на Руско-турката война (1877-1878 г.) е доброволец, а след това участва в мирните преговори в Сан Стефано (1878 г). През 1878-1879 г. е назначен за руски делегат в Европейската комисия за изработване на Органически устав на Източна Румелия. Церетелев полага усилия да се осигури най-широка автономия на Южна България и да се защитят правата на българското население. Съдейства за държавно-политическо изграждане на автономната област и утвърждаването на нейния български характер. \r\n1830 г. \r\nУмира Жан Батист Жозеф Фурие - френски математик. Той е роден на 21 март 1768 г.. Завършва Военно училище и работи като преподавател. През 1796-1798 г. е в Политехническото училище в родния си град. Първите му трудове са в областта на алгебрата. В лекциите си от 1796 г. формулира теоремата за броя действителни корени в алгебричните уравнения, лежащи в определени граници. През 1818 г. Фурие изследва въпроса за условията за приложение на разработения от И. Нютон метод за числено решаване на уравнения. Освен това работи в облостта на математическата физика. През 1807 г. и 1811 г. представя в Парижката Академия на науките първите си открития върху теорията за разпространението на топлината в твърдо тяло, а през 1822 г. публикува труда “Аналитична теория за топлината” . Това е съществен принос в развитието на математиката, отправен пункт за създаване на теорията за тригонометричните редове и за разработване на някои общи проблеми на математическия анализ. За изготвянето на историческата справка на Агенция “Фокус” са използвани следните източници: \r\n Енциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни” и други.;", "date": "2019.05.16", "title": "Денят 16 май в световната история"}
{"url": "http://www.focus-news.net/news/2019/05/16/2658547/vratsa-v-grada-shte-bade-otbelyazana-45-ata-godishnina-ot-konchinata-na-vrachanskiya-mitropolit-paisiy.html", "text": "В града ще бъде отбелязана 45-ата годишнина от кончината на Врачанския митрополит Паисий, предаде репортер на  Агенция „Фокус“ . От 09.00 часа в митрополитския храм “Св. Николай Мирликийски“ в град Враца, ще започне заупокойна света Литургия. Богослужението ще оглави Негово високопреосвещенство Врачанският митрополит Григорий в съслужение със свещеници от града. Веднага след края на светата Литургия в храма, където е и гробът на митрополит Паисий, ще бъде отслужена панихида. \r\nМитрополит Паисий Врачански е роден на 6 август 1888 г. в Своге със светското име Александър Райков Анков. Начално образование получава в родното си село, а прогимназиално в Искрец и София. Завършва Цариградската българска семинария и след това става доктор по богословие от Черновицкия университет. Специализира философия и право в Мюнхенския и Лайпцигския университет. Служи като дякон при екзарх Йосиф I Български и като дякон при наместник-председателя на Светия Синод, ефимерий, библиотекар и началник на Културно-просветното отделение при Светия Синод. Преподава в Софийската духовна семинария и е проповедник в Софийската митрополия и юристконсулт на Светия Синод, протосингел на софийския митрополит. На 1 май 1923 година е ръкоположен за Знеполски епископ. На 10 юни 1930 година е избран за врачански митрополит, какъвто е до края на живота си. Почива на 16 май 1974 година във Враца. Врачанският митрополит Паисий полага големи грижи и старание за постигане на добра епархийска организация. Извършва посещения в градовете и селата на тогавашната Врачанска епархия, която е разделена на три духовни околии: Врачанска, Плевенска и Оряховска. Към 1934 г. броят на енориите в епархията е 218, а население в тях е около 519 000 души. По това време клирът на Врачанска епархия се състои от 211 енорийски свещеници. Врачанският митрополит Паисий работи в посока на защита на вероучението на общоцърковно и епархийско ниво. Полага грижи за повишаване нивото на богословско образование и просвета на свещенослужителите. В Черепишкият манастир се организират 15-дневни курсове за учители и учителки – ръководители на детски и ученически християнски дружества, както и за диригенти на детски църковни хорове. Курсове за църковни певци и диригенти се организират и в Долнобешовишкия манастир, Враца и Луковит. \r\nВ своята архиерейска дейност митрополит Паисий обръща голямо внимание на благолепието на епархийските храмове. В тях да се поддържа добър ред и чистота, и да има редовно богослужение. По негово настояване са изографисани и снабдени с иконостаси и амвони повече от 40 енорийски църкви. „Да няма населено място без дом Божий“, призовавал и за това се трудил митрополит Паисий. \r\nМитрополит Паисий е един от първите митрополити, който се застъпва за спасяването на българските евреи. Врачанската света митрополия призовава  врачани и всички българи да присъстват на богослуженията в памет на бележития духовник и родолюбец - митрополит Паисий.  \r\nНикола ПЕТКОВ", "date": "2019.05.16", "title": "Враца: В града ще бъде отбелязана 45-ата годишнина от кончината на Врачанския митрополит Паисий"}
{"url": "http://www.focus-news.net/news/2019/05/16/2658543/gl-sekretar-na-mvr-ivaylo-ivanov-ima-veroyatnost-i-vtoroto-ubiystvo-v-kostenets-da-e-delo-na-stoyan-zaykov.html", "text": "Има вероятност и второто убийство в Костенец да е дело на Стоян Зайков. Това каза на брифинг пред сградата на РУ - Костенец главният секретар на МВР главен комисар Ивайло Иванов, предаде репортер на  Агенция „Фокус“ .  \r\n„Няма категорични данни, че заподозреният, които издирваме от миналата седмица е същият извършител. Починалият е съсед на евентуалния заподозрян, но до момента нямаме категорични данни, че убийствата са извършено от един и същи човек, въпреки че не изключваме тази версия и работим по нея“, посочи той. „Двамата са били съседи, имат роднинска връзка, назад във времето са имали дразги, но данните, които имаме до момента, показват, че доста време не са имали конфликт. Били са на чисто човешки отношения“, допълни Иванов.  \r\nПопитан дали има сигнали или някаква информация относно второто убийство, той каза: „До сега нямаме сигнал някой нещо да е чул, да е свидетел. Убийството е извършено с огнестрелно оръжие. Никой не е чул изстрел, никой не е видял нещо съмнително в района. Има попадения от сачми. След приключване на съдебно медицинската експертиза ще имаме яснота“, добави Иванов.  \r\nПопитан каква е вероятността второто убийство в Костенец също да е дело на издирваният Стоян Зайков, той каза: „Вероятност има, докато не отхвърлим с категоричност някои от версиите, няма да спрем да работим по тях. Тази версия остава“, изтъкна главният комисар на МВР.  По думите му има вероятност издирваният Стоян Зайков да се е укривал в дома на втория убит.", "date": "2019.05.16", "title": "Гл. секретар на МВР Ивайло Иванов: Има вероятност и второто убийство в Костенец да е дело на Стоян Зайков"}
{"url": "http://www.focus-news.net/news/2019/05/16/2658533/glavniyat-arhitekt-na-stolichna-obshtina-arh-zdravko-zdravkov-shte-predstavi-otchet-po-povod-3-godini-ot-vstapvaneto-si-v-dlazhnost.html", "text": "Главният архитект на Столична община арх. Здравко Здравков ще представи своя отчет за управление на системата и процеса на градско планиране и развитие на Столична община. Това съобщиха от пресцентъра на  Столична община . Събитието е по повод 3 години от встъпването му в длъжност като главен архитект на Общината. То ще се проведе от 10.00 часа в сградата на НАГ.", "date": "2019.05.16", "title": "Главният архитект на Столична община арх. Здравко Здравков ще представи отчет по повод 3 години от встъпването си в длъжност"}
{"url": "http://www.focus-news.net/news/2019/05/16/2658548/sofiya-vavezhda-se-organizatsiya-na-dvizhenieto-vav-vrazka-sas-sabitie-na-posolstvoto-na-republika-polsha.html", "text": "Организация на движението се предвижда на ул. „Хан Крум” № 46, във връзка със събитие на посолството на Република Полша. Това съобщиха от пресцентъра на  Столична община . От 12.00 до 20.30 часа се забранява престоят и паркирането на пътни превозни средства, с изключение на автомобилите на гостите поканени на приема на:  \r\n- ул. „Хан Крум” между бул. „Евлоги и Христо Георгиеви” и ул. „Любен Каравелов”;  \r\n- ул. „Любен Каравелов” между ул. „6-ти септември” и ул. „Хан Крум”.  \r\nОт 18.00 до 21.00 часа се забранява влизането на пътни превозни средства в двете посоки, с изключение на автомобилите на гостите поканени на приема само при необходимост и по преценка на отдел „Пътна полиция” при СДВР по:  \r\n- ул. „Хан Крум” между бул. „Евлоги и Христо Георгиеви” и ул. „Любен Каравелов”;  \r\n- ул. „Любен Каравелов” между ул. „6-ти септември” и ул. „Хан Крум”.", "date": "2019.05.16", "title": "София: Въвежда се организация на движението във връзка със събитие на посолството на Република Полша"}
{"url": "http://www.focus-news.net/news/2019/05/16/2658549/burgas-uchitelyat-i-biograf-na-svetovnoizvestniya-maestro-emil-chakarov-shte-dari-na-regionalniya-istoricheski-muzey-negoviya-frak-dirigentskata-palka-i-lichna-korespondentsiya.html", "text": "Радка Памукова – учител и биограф на световноизвестния маестро Емил Чакъров, ще дари неговия фрак, диригентската палка и лична кореспонденция на Регионалния исторически музей в Бургас, където ще бъдат съхранявани и експонирани, за да може всеки жител и гост на града да ги разгледа. Това съобщиха от пресцентъра на  Общината . Събитието ще се състои в 11.00 часа в Историческата експозиция на музея, която се намира на улица „Лермонтов“ 31.", "date": "2019.05.16", "title": "Бургас: Учителят и биограф на световноизвестния маестро Емил Чакъров ще дари на Регионалния исторически музей неговия фрак, диригентската палка и лична кореспонденция"}
{"url": "http://www.focus-news.net/news/2019/05/16/2658550/evropeyski-izbori-2019-denitsa-zlateva-polititsite-tryabva-da-si-sveryavat-po-chesto-chasovnika-s-horata-sindikatite-i-rabotodatelite.html", "text": "„Златен шанс да защити националния интерес и въглищната енергетика в комплекса „Марица изток“ пропусна правителството на ГЕРБ в периода, в който България бе председател на Съвета на Европейския съюз“. Това обяви Деница Златева, кандидат за евродепутат от листата на „БСП за България“ и заместник-председател на НС на БСП на срещи в градовете Раднево и Гълъбово, съобщиха от пресцентъра на  БСП . Според нея българската страна е била в състояние да формира много широки коалиции по важни за нея теми, но е избрала да остане в позицията на посредник и докато е била такъв, други страни са наложили своите интереси. Златева даде пример с действията на Франция по пакета „Макрон“, който предизвика огромен дебат и недоволство в транспортния сектор и направи паралел с бездействието на българската страна в сектора на енергетиката. Когато говорим за това- как като българи защитаваме националния си интерес в Брюксел, трябва да сме наясно, че колкото са важни евродепутатите, толкова важна е и позицията на българското правителството. „Сега няма диалог и ние не знаем с какви позиции отиват българските министри в Брюксел“, заяви Златева.  \r\nСпоред нея е явна нуждата от промяна на този модел, по който България се държи в рамките на Европейския съюз и тя ще стане факт след избори – европейски, но и парламентарни. „В края на всяка година ЕК публикува законодателните си предложения – важно е в сектора Енергетика българското правителство, евродепутати, национални депутати, синдикати и работодатели веднага след това да седнем на една маса и да защитаваме една национална позиция“ – заяви Деница Златева. За спойката между националната и европейската политика акцентира и Драгомир Стойнев, заместник-председател на ПГ на „БСП за България“ и министър на икономиката и енергетиката в периода 2013-2014. Според него тя ще гарантира заявяване и отстояване на национален интерес в сектора Енергетика.  \r\nВ срещите взеха участие Иван Кръстев, кандидат за евродепутат от листата на „БСП за България“, Таско Ерменков – заместник-председател на Комисията по енергетика в 44 НС, Георги Гьоков - народен представител от Старозагорско, Иван Айолов, зам.-министър на икономиката и енергетиката с ресор „Енергетика“ (2013-2014 г.)", "date": "2019.05.16", "title": "Европейски избори 2019: Деница Златева: политиците трябва да си сверяват по-често часовника с хората, синдикатите и работодателите"}
{"url": "http://www.focus-news.net/news/2019/05/16/2658553/pernik-ekipat-na-obshtinskiya-mladezhki-savet-shte-se-vklyuchi-s-reditsa-sportni-initsiativi-v-sedmitsata-na-sporta-organizirana-ot-obshtinata.html", "text": "Екипът на Общински младежки съвет – Перник ще се включи с редица спортни инициативи в седмицата на Спорта, организирана от Община Перник. Това съобщиха от пресцентъра на  Общината . От 10.30 ч. младежите са планирали игри за деца, които ще се проведат пред Двореца на културата.  \r\nВ съботния ден, 18 май, от 10.00 ч., в Спортна зала „Кракра“ ще стартира волейболен турнир 3 х 3 (възрастова група 14-17 г.) и от 13.00 ч. – възрастова група 18-21 г. Регистрация и записване на отборите – на място (09.00-10.00 ч.). \r\nВ неделя – 19 май, са предвидени още две спортни инициативи. От 09.00 ч. на игрището под ОДК ще започне турнир по футбол (възрастови групи 14-18 г. и 18-24 г.). Желаещите могат да се запишат чрез „Фейсбук“ страницата на Общински младежки съвет – събитие „Спортен фестивал – Перник“ 2019. В същия ден от 11.00 ч. на „Алеята на спорта“ ще започне и стрийт фитнес турнир. Регистрация и записване – на място (10.00-11.00 ч.). \r\nИнициативата е част от Общинския годишен план за младежта 2019 г.", "date": "2019.05.16", "title": "Перник: Екипът на Общинския младежки съвет ще се включи с редица спортни инициативи в седмицата на Спорта, организирана от Общината"}
{"url": "http://www.focus-news.net/news/2019/05/16/2658551/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata.html", "text": "„Софийска вода” временно ще прекъсне водоснабдяването в някои части на столицата на 16 май 2019 г. (четвъртък), съобщиха от пресцентъра на  дружеството .  \r\nВъв връзка с пресвързване на уличен водопровод на ул. „Едуард Генов“, ж.к. „Малинова долина“, се налага спиране на водоподаването от 10:00 до 21:00 часа на клиентите на „Софийска вода”, живеещи в района на: \r\n- ул. „Едуард Генов“ , бл. 22, бл. 23, бл. 25, бл. 26, бл. 27. \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: между бл. 27 и бл. 25. \r\nВъв връзка с изпълнение на инвестиционен проект за подмяна на уличен водопровод на ул. „Кузман Шапкарев“, Център, се налага спиране на водоподаването от 09:00 до 21:00 часа на клиентите на „Софийска вода”, живеещи в района на: \r\n- ул. „Ген. Гурко“, ул. „Дякон Игнатий“, ул. „Иван Вазов“, ул. „Георги С. Раковски“. \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Ген. Гурко“. ъгъла с ул. „Дякон Игнатий“. \r\nСлед възстановяване на водоснабдяването е възможно временно повишаване  мътността на водата. \r\nСлед реализацията на този инвестиционен проектr клиентите на „Софийска вода” живеещи в района ще почувстват значително подобреното качество на предоставяните услуги. \r\nВъв връзка с реконструкция на уличен водопровод на ул. „Божур“, с. Волуяк, се налага спиране на водоподаването от 09:00 до 18:00 часа на клиентите на „Софийска вода”, живеещи в района на: \r\n- ул. „Божур“, ул. „Здравец“, ул. „Червено знаме“, ул. „Зорница“, ул. „Малина“. \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Виолета“, ъгъла с ул. „Градина“. \r\nВъв връзка с прекъсване на сградно водопроводно отклонение на ул. „Цар Симеон“, Център, район „Възраждане“, се налага спиране на водоподаването от 10:00 до 17:00 часа на клиентите на „Софийска вода”, живеещи в района на: \r\n- ул. „Цар Симеон“ от бул. „Стефан Стамболов“ до ул. „Георг Вашингтон“. \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Цар Симеон“, ъгъла с ул. „Княз Борис“. \r\nВъв връзка с подмяна на пожарен хидрант на ул. „Сехово“, ж. к. „Гевгелийски“, се налага спиране на водоподаването от 10:00 до 18:00 часа на клиентите на „Софийска вода”, живеещи в района на: \r\n- ул. „Сехово“ от ул. „Сава Михайлов“ до ул. „Попчево“. \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Сехово“, ъгъла с ул. „Попчево“. \r\nВъв връзка с подмяна на сградно водопроводно отклонение на бул. „Сливница“, ж. к. „Банишора“, се налага спиране на водоподаването от 09:00 до 18:00 часа на клиентите на „Софийска вода”, живеещи в района на: \r\n- бул. „Сливница“ №195, бул. „Христо Ботев“ №131; \r\n- ул. „Софроний Врачански“ от бул. „Сливница“ до ул. „Козлодуй“. \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Софроний Врачански“. ъгъла с бул. „Сливница“. \r\nВъв връзка с подмяна и монтаж на спирателни кранове на ул. 565, ж. к. „Левски“ В, се налага спиране на водоподаването от 09:00 до 17:00 часа на клиентите на „Софийска вода”, живеещи в района на: \r\n- ул. 565. \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. 565 №2. \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. \r\nЗасегнатите от прекъсването на водата, могат да получат повече информация от Телефонния център на „Софийска вода” АД на телефон 0800 12121 или да следят за развитието на всички текущи теренни дейности в реално време чрез  .", "date": "2019.05.16", "title": "Софийска вода” временно ще прекъсне водоснабдяването в някои части на столицата"}
{"url": "http://www.focus-news.net/news/2019/05/16/2658554/pregled-na-osnovnite-temi-v-starozagorskiya-pechat.html", "text": "„Уникален комплекс за СПА и балнео туризъм ще има Казанлък“ е водещо заглавие от страниците на вестник   „Старозагорски новини“  . \r\nПроект за нов СПА комплекс с 5-звезден хотел до село Овощник бе представен за първи път във вторник в Зала №6 на Община Казанлък, на който присъстваха представители на местната управа, летището до Казанлък и инвеститори.  \r\nХотелският комплекс ще бъде разположен от северната страна на съществуващия Аквапарк, в началото на село Овощник, на площ от 41.5 дка. От южната страна е разработена богата паркова среда, която разширява съществуващата, а озеленяването надхвърля 50% от предвидената за застрояване площ. Източно са предвидени 4 басейна, спортен блок, две спортни игрища, съблекални с тоалетни, ресторант. Предвидено е изграждане на нов път откъм летището.  \r\nВ 5-етажната сграда са планирани 275 помещения, всяко от които на площ от 50 кв. м, за около 700 гости, с осигурени места за паркиране за всяка стая, конферентни зали, които да могат да посрещнат 800 - 900 души едновременно.  \r\nПредвидените инвестиции са в размер на 50 млн. лв. без ДДС. \r\n„Откриват пребазираното родилно на 20 май“, четем още в броя.  \r\nНа 20 май ще бъде официалното откриване на новата база на Клиниките по неонатология и акушерство и гинекология в УМБАЛ \"Проф. д-р Стоян Киркович\" в Стара Загора, които досега се помещаваха в АГ комплекса в центъра на града. Първите раждания в новата база се очакват на 25 май. В момента там текат довършителните работи по оборудването. В четвъртък ще пристигнат новите легла, а в петък - операционните маси. Единственото, което ще се вземе от досегашния АГ комплекс, са новите кувьози, получени по Норвежката програма и като дарения, апаратите за обдишване на деца и апаратите за диагностика на бременни и гинекологични пациенти.   \r\nБъдещето на емблематичната за Стара Загора сграда на АГ комплекса, която се превръща в неоперативен имот на УМБАЛ \"Киркович\", ще бъде решено в първата десетдневка на юни, когато ще се проведе общото събрание на акционерното дружество.  \r\n„Представиха пет проекта за сграда на мястото на Стария съвет в Стара Загора“ е друго заглавие от страниците на изданието.  Вчера в Община Стара Загора бяха представени проектите, целящи да дадат визия на сграда, която да бъде изградена на мястото на вече премахнатото опасно здание, известно в града като Стария съвет. За първи път е известно кои са участниците в конкурса, оценките, които са получили, както и класирането им, съгласно изискванията на Закона за обществените поръчки.  \r\nОбщо представените проекти са пет, като няма недопусната идея, стана ясно по време на заседанието на журито.  \r\nНай-висока оценка в конкурса събра идейното предложение на колектива от архитекти Георги Чернев, Ива Алтънова и Петър Киряков, обяви главният архитект на Община Стара Загора.  \r\n\"Срокът бе кратък, но успяхме да се справим и да представим тази добра идея\", заяви арх. Георги Чернев. \"В сградата има и философия, вграден е символът на птицата феникс. Надяваме се това да събуди символика у хората. Тепърва ще има обсъждане на проекта, което Камарата на архитектите в България иска да организира допълнително\", обясни той.  \r\nИдеята на колектива представлява сграда с около 4 хил. кв. м обща застроена площ, с подземни места за паркиране от страната на ул. \"Св. княз Борис I\", чрез подвижна платформа, два сутерена, коктейлна и изложбена зали, както и пространство за търговски обекти като арт кафе. За реализирането на сградата проектантският екип е заложил на екологични материали, както и внедряване на ефективни системи за спестяване на производствена енергия.", "date": "2019.05.16", "title": "Преглед на основните теми в старозагорския печат"}
{"url": "http://www.focus-news.net/news/2019/05/16/2658552/kyustendil-dvizhenieto-po-am-struma-se-osashtestvyava-vremenno-v-izprevarvashtata-lenta-v-posoka-sofiya-v-dupnishki-tunel-pri-km-56-poradi-avariral-tir.html", "text": "Движението по АМ \"Струма\" се осъществява временно в изпреварващата лента в посока София в „Дупнишки“ тунел при км 56  поради аварирал ТИР. Това съобщиха от пресцентъра на  Агенция „Пътна инфраструктура“ . Шофьорите да се движат с повишено внимание и съобразена скорост, като спазват указанията на \"Пътна полиция\".", "date": "2019.05.16", "title": "Кюстендил: Движението по АМ \"Струма\" се осъществява временно в изпреварващата лента в посока София в „Дупнишки“ тунел при км 56  поради аварирал ТИР"}
{"url": "http://www.focus-news.net/news/2019/05/16/2658557/evropeyski-izbori-2019-petar-vitanov-evropeyskiyat-sayuz-sazdava-vazmozhnosti-no-upravlyavashtite-ni-otdalechiha-ot-nego.html", "text": "Нашето поколение иска да промени съдбата на децата си, целта ни е да им дадем шанс да останат в България. Европейският съюз създава възможности, но управляващите ни отдалечиха от него. Това заяви кандидатът за евродепутат от \"БСП за България\" Петър Витанов по време на среща в град Костенец, съобщиха от пресцентъра на  БСП . По думите му Европейският съюз има нужда от реформи, а социалистите ще се борят за минимална работна пенсия и заплата, както и за повече инвестиции в образованието и младежта в Европа. \r\n\"Нужно е да има равноправие, справедливост и солидарност във всички европейски страни\", коментира Витанов по повод бъдещето на ЕС. Той подчерта още, че ГЕРБ разбират европейските фондове като възможност да се сдобиват с къщи за гости.  \r\n\"Тези избори са изборите за промяна в България\", добави Витанов.", "date": "2019.05.16", "title": "Европейски избори 2019: Петър Витанов: Европейският съюз създава възможности, но управляващите ни отдалечиха от него"}
{"url": "http://www.focus-news.net/news/2019/05/16/2658558/blagoevgrad-povishena-e-opasnostta-ot-padashti-kamani-v-kresnenskoto-defile-i-prohodite-predel-i-papaz-chair.html", "text": "Повишена е опасността от падащи камъни в Кресненското дефиле и проходите Предел и Папаз Чаир. Това съобщиха за  Радио „Фокус“ – Пирин  от Областно пътно управление – Благоевград. Пътните настилки са мокри и хлъзгави, на места продължава да превалява слаб дъжд. Натоварено е движението по автомагистрала „Струма“ и главен път Е-79, както и по второкласен път 19 Симитли – Гоце Делчев. През нощта не са регистрирани тежки пътни инциденти в региона. В Област Благоевград не се извършват ремонтни дейности по първокласната, второкласната и третокласната пътна мрежа, заради които да са въведени ограничения за движението. \r\nЛивия НИНОВА", "date": "2019.05.16", "title": "Благоевград: Повишена е опасността от падащи камъни в Кресненското дефиле и проходите Предел и Папаз Чаир"}
{"url": "http://www.focus-news.net/news/2019/05/16/2658556/pregled-na-osnovnite-temi-v-dobrudzhanskiya-pechat.html", "text": "За безобразно мръсна тоалетна за пациенти в МБАЛ - Добрич информира на първа страница вестник  „Добруджанска трибуна“ . След сигнал от вестника Регионалната здравна инспекция е установила, че твърденията на читатели отговарят на истината. Издадено е предписание на здравното заведение. Вестникът помества както снимка на въпросното санитарно помещение в болницата, така и документа, издаден от Регионалната здравна инспекция. Екипът на всекидневника отправят думи на благодарност към ръководството на РЗИ - Добрич за своевременната реакция. В рубриката новини – „Уникалният фест „Здравей здраве!“ ще се проведе в Добрич“. Мястото е Висшето училище по мениджмънт. Това е съобщил организаторът Венелина Бербенкова. Всички изяви през двата дни са безплатни. Откриването е на първи юни от 9,30 часа. „800 декара нови гори ще бъдат залесени през тази година“, съобщава изданието. Новите гори в района са изцяло от широколистни видове, типични за тази част на страната. Най-много нови гори ще се появят в Държавно ловно стопанство- Балчик, където залесяването ще е на площ от 151 декара. Лесовъдите от предприятието се грижат и за горите, създадени в предходни години като дръвчетата, които не са се прихванали, ще бъдат подменени през пролетта и есента.  \r\n„Надежда има… някой да каже, че водата в квартал „Пастир“ вече не е отровна“, с това заглавие на първа страница излиза днес вестник  „Нова добруджанска трибуна“ . Продължават проблемите за живеещите в квартала в Генерал Тошево. Общинският съвет е заел твърда позиция за излизане от тази ситуация с отровената вода. Местните хора търпят всекидневно щети, особено тези, които отглеждат животни. От 20 дни водата не може да се ползва за пиене и битови нужди. В навечерието на 24 май всекидневникът излиза с материал озаглавен „Будителите на Златна Добруджа“. На днешния ден се навършват 110 години от смъртта на Райко Цончев, забележителна възрожденска личност, достоен българин, голям родолюбец, общественик. Това е най-големият дарител и благодетел на Добруджа. Изданието съобщава, че Община Добричка ще подари на дейците на културата празничен концерт. Той ще се състои на 22 май от 14,00 часа в Драматичен театър „Йордан Йовков“. Слово ще произнесе кметът на Община Добричка инж. Тошко Петков. Концертът спектакъл е наречен „Да пребъде словото българско“.", "date": "2019.05.16", "title": "Преглед на основните теми в добруджанския печат"}
{"url": "http://www.focus-news.net/news/2019/05/16/2658560/evropeyski-izbori-2019-kandidatat-za-evrodeputat-marin-zahariev-shte-provede-sreshti-v-smolyan-i-rudozem.html", "text": "Кандидатът за член на Европейския парламент от ГЕРБ Марин Захариев ще проведе срещи с граждани в Смолян и Рудозем. Това съобщиха от пресцентъра на  ПП ГЕРБ . От 10.00 часа той ще проведе беседа със студенти във филиала на Пловдивския университет „Паисий Хилендарски“ в Смолян. Тя ще бъде на тема „Обединена Европа – бъдеще, предизвикателства и нови възможности“ и ще се състои в заседателната зала на университета, на ул. „Полк. Дичо Петров“ 32.   \r\nЗа 12.00 часа е планирана среща с жители на община Рудозем, която ще се състои на централния площад, бул. „България“ 11. В срещата заедно с него ще участват бившият евродепутат Владимир Уручев и общински съветници от ГЕРБ.", "date": "2019.05.16", "title": "Европейски избори 2019: Кандидатът за евродепутат Марин Захариев ще проведе срещи в Смолян и Рудозем"}
{"url": "http://www.focus-news.net/news/2019/05/16/2658559/stara-zagora-v-obshtinata-shte-se-provede-preskonferentsiya-za-proekta-badeshte-bez-agresiya.html", "text": "В Общината ще се проведе пресконференция за проекта „Бъдеще без агресия“. Това съобщиха от пресцентъра на  Община Стара Загора . Пресконференцията за проекта ще се проведе от 14.00 часа в зала „Фоайе“ на Общината.  \r\n„Целта е да се променят нагласите на младежите по отношение на агресията чрез иновативни подходи за развиване на граждански и социални компетентности. Проектът е насочен към младите хора (с приоритет към младите момичета) и техните родители и предлага действащ модел за борба с агресията в съвременното българско училище“, посочи ръководителят на проекта Антония Коева-Иванова. \r\nЦелевите групи са ученици, родители, педагози, психолози от старозагорски училища. Участници в проекта са ученици от 4 клас от  СУ „Васил Левски“, ученици от 5 клас от Шесто основно училище „Св. Никола“, деветокласници от ГПЧЕ „Ромен Ролан“, десетокласници от НПГВМ „Ив. Павлов“ и студенти първи курс от Медицински колеж при Тракийски университет Стара Загора. При избора водеща е била идеята да се обхванат ученици от всички възрасти – от начален до гимназиален етап и първи курс на висшето образование поради значимостта на проблема.  \r\nЗа реализиране на дейностите по проекта ще се заложи и на създадените вече добри партньорски взаимоотношения с Обществен дарителски фонд - Стара Загора, Община Стара Загора, обществения посредник, Местната комисия за борба с противообществените прояви на малолетни и непълнолетни, Районен и Окръжен съд, Детска педагогическа стая, Прокуратурата и училищни настоятелства.", "date": "2019.05.16", "title": "Стара Загора: В Общината ще се проведе пресконференция за проекта „Бъдеще без агресия“"}
{"url": "http://www.focus-news.net/news/2019/05/16/2658561/veliko-tarnovo-natsionalna-kampaniya-badi-voynik-na-ministerstvo-na-otbranata-shte-se-provede-v-svishtov.html", "text": "Национална кампания „Бъди войник“ на Министерство на отбраната ще се проведе в Свищов. Това съобщи за  Радио „Фокус“ – Велико Търново  подп. Иван Тишков, зам.-командир на 55-ти Инженерен полк – Белене. Той посочи, че кампанията има за цел да популяризира военната професия и да привлече кандидати за военната служба. От 16.30 часа на пл. „Алеко“ ще се проведе информационна борса за набиране на войници и матроси. Ще бъде направен статичен показ на военна техника, въоръжение и оборудване на Сухопътните войски и Военноморските сили. В седем демонстрационни центъра ще бъдат показани инженерни машини и инженерно оборудване, включително и такова, което е скоро придобито като  оборудване за дейности по неутрализиране на невзривени бойни припаси и импровизирани взривни устройства, в това число и роботи. Ще бъде обособен център с въоръжения и със средства на инженерно въоръжение. „Това, което няма да можем да покажем тук, е верижна инженерна техника, тъй като условията за придвижване в града са неблагоприятни за такъв тип техника. Можем да нанесем по-сериозни поражения, отколкото положителни емоции и положителни настроения“, посочи подп. Иван Тишков. Той отбеляза, че на 31 май в пункта за постоянна дислокация на 55-ти Инженерен полк ще бъде проведен Ден на отворени врати, където ще бъде показана наличната техника. \r\nНационалната кампания „Бъди войник“ се организира със съдействието на Военно окръжие – Велико Търново, 55-ти Инженерен полк – Белене и Община Свищов. \r\nНадежда КРЪСТЕВА", "date": "2019.05.16", "title": "Велико Търново: Национална кампания „Бъди войник“ на Министерство на отбраната ще се проведе в Свищов"}
{"url": "http://www.focus-news.net/news/2019/05/16/2658546/kathimerini-gartsiya-turtsiya-chaka-sledvashtata-si-vazmozhnost.html", "text": "Както сегашната администрация, така и следващата ще трябва да се справят с гръцко-турските отношения в най-критичната им фаза след интервенцията в Кипър през 1974 година. Това, което се развива пред очите ни, е системна стратегия, проектирана от Турция, за да постави под въпрос статуквото в регионите на Егейско и Източно Средиземноморие. Всички доказателства сочат към кулминация на напрежението през следващата есен, пише електронното издание на вестник  Kathimerini  в коментар, представен без редакторска намеса. \r\nТурция винаги чака подходящата възможност да популяризира своите претенции. През 1955 г. в Атина имаше вакуум на властта, а Гърция беше в сблъсък с Великобритания. \r\nПрез 1964 г. Анкара се опита да се възползва от нестабилната политическа ситуация в Гърция, но тя беше осуетена от САЩ. През 1967 г. Турция се възползва от неопитността и изолацията на хунтата и получи онова, което искаше при изтеглянето на гръцките войски от Кипър. \r\nПрез 1974 г. те имаха перфектната възможност и се нахвърлиха върху нея. През 1996 г. те открито повдигнаха въпроса за „сивите зони” в Егейско море, знаейки добре, че имат пред тях ново правителство, което не контролира нищо и е дълбоко разделено. \r\nТурците са търпеливи. Те изграждат своите аргументи и претенции, докато чакат следващата възможност. Целта е да се доведе Гърция на масата за преговори при неблагоприятни условия. \r\nМного вероятно е Анкара да се опита да предизвика криза и чрез нея да наложи дебат по всички въпроси, които иска да повдигне. \r\nТя вижда нестабилността и политическата слабост на правителството. Международният климат също е бурен и неясен. Военната асиметрия в някои области е доста тревожна. Положителен елемент е, че Гърция, както и Кипър, има мощни съюзници. Остава обаче да се види, колко солидни и ефективни биха били тези съюзници в случай на криза. \r\nЕдинственото добро нещо е, че каналите за комуникация между правителството и опозицията в момента са отворени и работят. Досега гръцко-турските отношения не бяха привлечени в ожесточената политическа конфронтация. \r\nПревод и редакция:", "date": "2019.05.16", "title": "Kathimerini (Гърция): Турция чака следващата си възможност"}
{"url": "http://www.focus-news.net/news/2019/05/16/2658563/sport-darbi-kaunti-obarna-liyds-i-shte-spori-za-myasto-v-premiarship-s-astan-vila.html", "text": "Дарби Каунти победи Лийдс Юнайтед с 4:2 на неговия „Еланд Роуд“ в полуфинален мач-реванш от плейофите за влизане в английската „Висша Лига“. В първата среща Лийдс бяха победили с 1:0, но след допуснатата загуба отпадат от борбата за завръщане в елита. Съперник на Дарби Каунти на финала на „Уембли“ ще бъде Астън Вила, който надделя над Уест Бромич Албиън след 2:2 в двата двубоя и 4:3 при дузпите.", "date": "2019.05.16", "title": "Спорт: Дарби Каунти обърна Лийдс и ще спори за място в Премиършип с Астън Вила"}
{"url": "http://www.focus-news.net/news/2019/05/16/2658562/sofiya-vavezhda-se-vremenna-organizatsiya-na-dvizhenieto-za-provezhdaneto-na-sabitie-za-rumanskoto-predsedatelstvo-v-doma-na-evropa.html", "text": "Въвежда се временна организация на движението за събитие за румънското председателство в Дома на Европа.  Това съобщиха от пресцентъра на  Столична община . От 10.00 до 18.00 часа се забранява престоят и паркирането на пътни превозни средства, с изключение на автомобилите на гостите на събитието на ул. „Рачо Димчев“.  \r\nОт 13.00 до 18.00 часа се забранява влизането на пътни превозни средства по ул. „Рачо Димчев”, само при необходимост и по преценка на отдел „Пътна полиция“ при СДВР.", "date": "2019.05.16", "title": "София: Въвежда се временна организация на движението за провеждането на събитие за румънското председателство в Дома на Европа"}
{"url": "http://www.focus-news.net/news/2019/05/16/2658566/veliko-tarnovo-mokri-sa-patnite-nastilki-v-oblastta.html", "text": "Мокри и хлъзгави са пътните настилки в областта, предаде репортер на  Радио „Фокус“ – Велико Търново . Времето е облачно, но без валежи. Органите на реда призовават водачите да карат внимателно и със съобразена скорост. Нови въведени ограничения за изминалото денонощие няма. Отворен за движение е Проходът на Републиката, но там все още важи предупреждението за опасност от падащи камъни. Настилката там също е мокра. Забранено е преминаването на автомобили над 3.5 тона по пътя Чешма – Кесарево, където тече разширяване на платното. Обходният маршрут е през  Сливовица – Горско Ново село – Джулюница. \r\nТрафикът в град Велико Търново е интензивен. Движението е натоварено по булевардите „България“ и „Никола Габровски“, в района на двата пътни възела –  „Южен“ и „Качица“, по „Беляковско шосе“, както и по улица „Магистрална“. Колони от автомобили има в района на Кооперативния пазар, на светофара по бул. „България“ при отбивката за стадион „Ивайло“ и пред пощата. В едната лента се осъществява движението в участък от улица „Климент Охридски“. В отсечката под крепостта „Царевец“ трафикът се регулира със светофар, а причината е свлачище. Натоварено е и покрай по-големите училища и детски градини, където движението се регулира от пътни полицай. Полицейски екипи има и на входовете и изходите на Велико Търново, както и в някои участъци от първокласната и второкласна пътна мрежа.  \r\nЛуиза ТРАНЧЕВА", "date": "2019.05.16", "title": "Велико Търново: Мокри са пътните настилки в областта"}
{"url": "http://www.focus-news.net/news/2019/05/16/2658564/burgas-uchastnitsite-v-13-ite-mayski-sreshti-na-slavyanskite-tvortsi-svyato-slovo-shte-gostuvat-v-turisticheski-kompleks-akve-kalide.html", "text": "За поредна година Туристически комплекс „Акве Калиде“ ще посрещне участниците в 13-ите Майски срещи на славянските творци „Свято слово“. Това съобщиха от пресцентъра на  Община Бургас . Гостите тази година са от Черна гора, Македония и Русия. В музея на комплекс „Акве Калиде“ ще се проведе литературно четене и конкурс за написване на литературни творби. Форумът се провеждат ежегодно в морския град и се посвещава на делото на първоучителите – светите братя Кирил и Методий. Организатори на ХII-те Майски срещи на славянските творци „Свято слово“ са Община Бургас, Читалище „Любен Каравелов 1940“, Бургаската писателска общност и РЕКИЦ „Читалища“.", "date": "2019.05.16", "title": "Бургас: Участниците в 13-ите Майски срещи на славянските творци „Свято слово“ ще гостуват в Туристически комплекс „Акве Калиде“"}
{"url": "http://www.focus-news.net/news/2019/05/16/2658568/evropeyski-izbori-2019-prof-boyan-durankev-koalitsiya-za-balgariya-tryabva-da-se-misli-v-perspektiva-za-minimalna-evropeyska-rabotna-zaplata.html", "text": "Трябва да се мисли в перспектива за минимална европейска работна заплата. Това каза водачът на листата на „Коалиция за България“ за европейските избори проф. Боян Дуранкев в предаването „Здравей, България“ по  Нова телевизия . „Трябва да се постигне съгласие за Европа на две скорости. България и Румъния трябва да постигнат догонващо икономическо развитие. Трябва да се мисли в перспектива за минимална европейска работна заплата“, заяви той. Според него когато имаме различни минимални работни заплати, имаме обезлюдяване на страните, които имат ниски заплати. Като пример той даде държавите България, Литва и Латвия. Според него не трябва да има концентрация към центъра на Европа. „Ниски заплати означават ниско потребление, ниски данъци и ниски инвестиции. Задължително трябва да има динамика. България беше посочена тази година при световното изследване на всички страни като страната с най-бързо нарастващото социално неравенство в света“, подчерта Дуранкев. Той отбеляза, че в Европейския парламент ще работи и за запазването и развитието на демографската система в България. „Мисля, че това е най-важното. Богатството на една страна се брои спрямо детските колички, а не на луксозните автомобили“, добави проф. Дуранкев.", "date": "2019.05.16", "title": "Европейски избори 2019: Проф. Боян Дуранкев, „Коалиция за България“: Трябва да се мисли в перспектива за минимална европейска работна заплата"}
{"url": "http://www.focus-news.net/news/2019/05/16/2658567/haskovo-v-obshtinata-shte-se-provede-preskonferentsiya-za-porednoto-izdanie-na-natsionalniya-sabor-kitna-trakiya-pee-i-tantsuva.html", "text": "В Общината ще се проведе пресконференция. Това съобщиха от пресцентъра на  Община Хасково . Тя ще се състои в 11.00 часа в залата на втория етаж на Общината. На нея ще бъдат обсъдени поредното издание на Националния събор „Китна Тракия пее и танцува“ и „Купа България - Хасково 2019“ - открит национален турнир по спортни танци. И двете събития ще се проведат в Хасково на 18 май.", "date": "2019.05.16", "title": "Хасково: В Общината ще се проведе пресконференция за поредното издание на Националния събор „Китна Тракия пее и танцува“"}
{"url": "http://www.focus-news.net/news/2019/05/16/2658565/evropeyski-izbori-2019-rumen-petkov-koalitsiya-za-balgariya-razsledvaneto-na-prokuraturata-na-visshi-publichni-litsa-za-ofshorni-smetki-e-zakasnyal-akt.html", "text": "Разследването на прокуратурата на висши публични лица за офшорни сметки е закъснял акт. Това каза Румен Петков, кандидат за евродепутат от листата на „Коалиция за България“ и лидер на АБВ, в предаването „Здравей, България“ по  Нова телевизия . „Нашият призив като „Коалиция за България“ и като политици е от няколко години - да са ясни сметките и офшорният произход, ако ги има, защото това са неща, които са далеч от обществения морал“, заяви той. „Закъснял акт, много се надявам да е продуктивен. Когато един политик усеща, че трябва да си крие средствата в чужбина, това означава, че нещо не е наред“, добави Петков. „Ние, когато казахме, че тази система за борба корупцията, която включва 80 - 100 хил. души, няма да доведе до никакъв резултат, някак я доведохме в парламента. Сега разследваме и счетоводителките в съда, което е несериозно“, изтъкна Петков.  \r\nПредседателят на АБВ коментира и темата за сделката за закупуване на нов боен самолет F-16. „Трябва мораториум върху закупуването на нови изтребители. Процедурата е грозно опорочена. Народното събрание слага едни правила, после ги променя, за да угоди само на един от кандидатите. Защо трябва да пропиляваме 2 млрд. лв.?, попита той. „Не на нови военни контингенти и на ядрени оръжия“, заяви Петков.", "date": "2019.05.16", "title": "Европейски избори 2019: Румен Петков, „Коалиция за България“: Разследването на прокуратурата на висши публични лица за офшорни сметки е закъснял акт"}
{"url": "http://www.focus-news.net/news/2019/05/16/2658555/gl-sekretar-na-mvr-ivaylo-ivanov-shte-dokarame-dopalnitelni-sili-v-kostenets-shte-bade-zadarzhan-eventualniyat-izvarshitel-na-ubiystvata.html", "text": "Ще докараме допълнителни сили в Костенец, ще бъде задържан евентуалният извършител на убийствата. Това каза на брифинг пред сградата на РУ - Костенец главният секретар на МВР главен комисар Ивайло Иванов, предаде репортер на  Агенция „Фокус“ .  \r\nПопитан дали втората жертва е споделила с тях притеснения спрямо съседа си Стоян Зайков, той каза: „Не, той пред нас категорично е заявил, че ще ни оказва съдействия и че с каквото може ще ни е полезен. Не е имал притеснения и не ги е споделял с нас. Това ни навежда, че той може да е и евентуален помагач, но това са само догадки“. „Той е живял сам. Разведен е. Биващата му съпруга има дете. Не живее тук в района. През деня е бил на работа, последно е видян жив на 15.00 часа предния ден. Намерен е от роднината, който го е потърсил“, заяви Иванов“, добави Иванов. Той обясни, че сигналите, подавани в полицията, са проверени и никои от тях не отговаря на описанието.  \r\n„През нощта работата продължи и сега продължава и ще останем тук, докато не бъде заловен извършителят, няма да си тръгнем, за да е осигурена сигурността на гражданите“, изтъкна главният комисар на МВР.  Попитан дали в дома на втората жертва са намерени доказателства, че там някои се е укривал, той отговори: „Няма данни, след направен опит са иззети веществени доказателства. Предстои им анализ. Със сигурност убиецът е пребивавал там, но дали през цялото време е бил там, или е влезнал непосредствено преди убийството, предстои за доказване“, добави главният комисар на МВР.  \r\n„На цялата територия на града има полицейски сили. Правим анализ на ситуацията, ще докараме допълнителни сили и ще бъде задържан евентуалният извършител“, подчерта Иванов.  \r\nТой призова гражданите да подадат веднага сигнал в полицията, ако видят нещо съмнително.", "date": "2019.05.16", "title": "Гл. секретар на МВР Ивайло Иванов: Ще докараме допълнителни сили в Костенец, ще бъде задържан евентуалният извършител на убийствата"}
{"url": "http://www.focus-news.net/news/2019/05/16/2658571/sofiya-tvorcheska-vecher-yana-yazova-enigma-fatalizam-realnost-shte-se-provede-v-stolichna-biblioteka.html", "text": "От 18.00 часа в Мраморното фоайе на Столична библиотека ще се проведе среща с Юлий Йорданов – литературен критик, изследовател и радетел за опазване на литературната ни памет, член на Съюза на българските писатели. Това съобщиха от пресцентъра на  Столична община . Той ще разкаже за блестящата поетеса и красива жена с нерадостна съдба – Люба Ганчева, известна на обществеността с псевдонима Яна Язова.", "date": "2019.05.16", "title": "София: Творческа вечер „Яна Язова – енигма, фатализъм, реалност” ще се проведе в Столична библиотека"}
{"url": "http://www.focus-news.net/news/2019/05/16/2658573/shumen-mokri-i-hlazgavi-sa-patishtata-v-oblastta.html", "text": "Мокри и хлъзгави са пътищата в областта, предаде репортер на  Радио „Фокус“ - Шумен . Времето е облачно с краткотрайни превалявания от дъжд. Температурата на въздуха е около 13 градуса. Интензивно е движението по автомагистрала „Хемус“ в посока Варна. Ришки проход е отворен за движение. В сила е забраната за движение на тежкотоварни автомобили над 10 тона по пътя Радко Димитриево - Друмево поради свлачища. Обходът е Шумен - Овчарово - Друмево. \r\nИвелина ИВАНОВА", "date": "2019.05.16", "title": "Шумен: Мокри и хлъзгави са пътищата в областта"}
{"url": "http://www.focus-news.net/news/2019/05/16/2658569/kardzhali-patnite-nastilki-v-oblastta-sa-mokri-dvizhenieto-po-patishtata-se-osashtestvyava-normalno.html", "text": "Пътните настилки в областта са мокри, движението се осъществява нормално. Това съобщиха за   Радио Фокус   от Областно пътно управление-Кърджали. По път Черноочене - Кърджали в участъка село Калинка - Кърджали от 338 км до 342 км продължава ремонтът на уличното осветление в средната разделителна ивица, движението да става с повишено внимание. Временно е ограничено движението на моторни превозни средства над 12 т по път Зорница–Бели пласт–Стремци–Кърджали. Обходният маршрут е по републикански път Хасково–Кърджали за МПС до 15 тона или по пътя Кърджали–Мост през село Мост за всички МПС. Ремонтните дейности по пътя Крумовград – до границата с област Хасково ще продължат. Преминаването по трасето от 36 км до 55 км да се осъществява с повишено внимание, поради локалните ремонти на пътното тяло и асфалтовите работи. Продължават също така и ремонтните дейности по републикански път Карамфил–Крумовград  от 30 км до 36 км. Извършват се подокопен дренаж, преоткосиране, ремонт на водостоци и облицоване на окопи в срок до 31 май.   \r\nВремето в областта на места е слънчево, на места - до разкъсана облачност, духа слаб вятър. Температурите са между 11 и 14 градуса.   \r\nДарина ДЕЕНИЧИНА", "date": "2019.05.16", "title": "Кърджали: Пътните настилки в областта са мокри, движението по пътищата се осъществява нормално"}
{"url": "http://www.focus-news.net/news/2019/05/16/2658575/burgas-patishtata-v-oblastta-sa-mokri-i-hlazgavi.html", "text": "Дъжд вали в цялата област, пътищата са мокри и хлъзгави, водачите на автомобили да се движат с повишено внимание и съобразена скорост. Това съобщиха за  Радио „Фокус“ – Бургас  от Областно пътно управление. Видимостта е нормална, няма затворени пътни участъци.  \r\nИнтензивно е движението на моторни превозни средства в сутрешните часове по основните пътни артерии на град Бургас. Струпване на автомобили се наблюдава в района на пътен възел „Юг“ в посока от и към жк. „Меден рудник“ поради ремонтни дейности на бул. „Захари Стоянов“. Натоварено е движението и по входно-изходните пътни артерии на града, както и в районите на някои от възловите кръстовища в центъра на града – между булевардите „Стефан Стамболов“ и „Демокрация“, между улиците „Генерал Гурко“ и „Цар Симеон“, както и в района на кръстовището с кръгово движение „Трапезица“. \r\nДеница ДИМИТРОВА", "date": "2019.05.16", "title": "Бургас: Пътищата в областта са мокри и хлъзгави"}
{"url": "http://www.focus-news.net/news/2019/05/16/2658572/gabrovo-ogranicheno-e-dvizhenieto-na-avtomobili-s-shirina-nad-33-metra-po-patya-mezhdu-selata-kormyansko-i-malak-varshets.html", "text": "Ограничено е движението на автомобили с ширина над 3.3 метра по пътя между селата Кормянско и Малък Вършец. Причината е стеснен участък при моста над река Крапец. На мястото е поставена необходимата сигнализация. От Областно пътно управление – Габрово съобщиха за  Радио „Фокус“ – Велико Търново , че реконструкцията на пътя ще продължи до края на месеца. Обходният маршрут е по път III–401 Граница Ловеч – Кормянско - Малки Вършец за ППС над 3,30 м при км 46+800 по общински път до III–403 в село Малки Вършец. Условията за пътуване в областта са нормални. Трафикът към този час е интензивен. Времето е облачно, настилките – частично мокри. Отворен за движение е проходът Шипка, но там остава в сила забраната за товарни автомобили над 12 тона. Не се допуска преминаване на ТИР-ове над 10 тона по пътя между Крамолин и Велико Търново. Причината е намален габарит на пътното тяло при км 26+444. И тук дейностите ще продължат до 31 май. Затворена е и улица „Малина“ в Габрово, част от път III-5004 Чехлевци – Велчевци от км 10+940 до км 11+829. Там текат ремонтни дейности, които налагат въвеждането на обходен маршрут – през улици в урбанизирана територия на Габрово. Ремонти текат и по пътя между Севлиево и Драгановци. Водачите трябва да карат внимателно в отсечката от км 0+000 до км 14+600. Свлачище затруднява движението по пътя Габрово – Стоманеците. При км 7+060 се има пропаднал участък на асфалтова настилка. Една от лентите за движение е стеснена, като е поставена необходимата сигнализация. Движението по път III-6072 Селище – Стоките при км 11+675 се осъществява с повишено внимание поради пропаднал участък на асфалтовата настилка. Поставена е необходимата сигнализация. Срокът за укрепването е до края на май. \r\nЛуиза ТРАНЧЕВА", "date": "2019.05.16", "title": "Габрово: Ограничено е движението на автомобили с ширина над 3.3 метра по пътя между селата Кормянско и Малък Вършец"}
{"url": "http://www.focus-news.net/news/2019/05/16/2658574/aktsenti-v-predavaneto-dobrich-blyan-vihren-ponesen-nad-step-ekovita-na-radio-fokus.html", "text": "В днешното издание на съвместното предаване „Добрич – Блян вихрен, понесен над степ ековита…“ на Община Добрич и  Радио „Фокус“  ще говорим за проекта „Подобряване на връзката с TEN-T мрежата в трансграничния регион Меджидия – Добрич“, по който Общината е партньор. Дейностите вече са в ход. На съвместната среща бе представен напредъкът на дейностите по този проект. За успешната съвместна работа говори зам.-кметът с ресор „Икономическо развитие и европейски фондове“ Росица Йорданова.  \r\nРегионалният исторически музей в Добрич продължава работа като партньор по международен проект, свързан с популяризирането на културното наследство от времето на Първата световна война. От началото на дейностите бяха организирани много и интересни събития - работни посещения, научни конференции. Сега предстои да бъде организирана една нова инициатива. Това е своеобразна форма, която съчетава мобилност, образователен и културен аспект. За нея ще говорим с Надежда Иванова, която е координатор на проекта.  \r\nВ края на този месец с пълната подкрепа на Община град Добрич ще бъде организиран форум „Взаимодействие между образование и бизнес“. Инициативата е на граждани. Целта е да бъдат намерени допирни точки между бизнеса и образованието чрез осъществяване на различни идеи в посока на осигуряване на трудова заетост, задържане на младите хора в Добрич и в страната и активизиране на икономическата картина в града.  \r\nТези и още теми слушайте в предаването „Добрич – Блян вихрен, понесен над степ ековита…“ от 14.00 до 15.00 часа с водещ Жулиета Николова.", "date": "2019.05.16", "title": "Акценти в предаването „Добрич – Блян вихрен, понесен над степ ековита…“ на Радио „Фокус“"}
{"url": "http://www.focus-news.net/news/2019/05/16/2658576/plovdiv-intenziven-e-trafikat-po-am-trakiya-patya-plovdiv-asenovgrad-smolyan-i-patya-plovdiv-karlovo.html", "text": "Интензивен е трафикът по основните направления на територията на Пловдивска област, съобщиха за  Радио „Фокус“ – Пловдив  от Областното пътно управление. Натоварено движение се отчита по пловдивския участък на АМ „Тракия“, по пътищата Пловдив - Карлово, Пловдив - Пазарджик и Пловдив - Асеновград - Смолян. Пътните настилки на територията на областта са предимно сухи и проходими. Движението в участъка от 106 км до 119 км на АМ „Тракия“ в посока Бургас се осъществява само в изпреварващата лента поради частични ремонтни дейности на асфалтовата настилка. Срокът за извършването на ремонта е до 31 май. Поради изграждане на ново кръгово кръстовище движението по пътя Карлово – Сопот при км 254 в посока София се извършва в една лента. Срокът на ремонтните дейности е до 18 май. До 17 май ремонтни дейности ще се извършват и по пътя Пловдив - Асеновград, в участъка от км 14 до км 25. Временно движението по пътя Асеновград - Чепеларе в участъка от км 28 до км 53 е затруднено и се осъществява с повишено внимание поради обрушване на скатове. Движението се ограничава на интервали, като водачите изчакват на място. Алтернативният обходен маршрут е по пътя Кричим – Девин. Специализираното премахване на опасни скали се извършва в часовия диапазон от 08.00 до 18.00 часа и е с краен срок до 21 май. \r\nТрафикът на територията на град Пловдив също е натоварено към този час. Колони от автомобили се образуват по булевардите „Найчо Цанов“, „Христо Ботев“, „Цар Борис III Обединител“, „Васил Априлов“, „Марица-юг“, „Пещерско шосе“, „Санкт Петербург“, „Освобождение“ и „Източен“. Пътните настилки в града са сухи и нормално проходими.  \r\nТони МИХАЙЛОВ", "date": "2019.05.16", "title": "Пловдив: Интензивен е трафикът по АМ „Тракия“, пътя Пловдив - Асеновград - Смолян и пътя Пловдив - Карлово"}
{"url": "http://www.focus-news.net/news/2019/05/16/2658578/burgas-predstoi-obrabotka-na-zemedelski-ploshti-pchelarite-tryabva-da-obezopasyat-kosherite-si.html", "text": "Предстои обработка на земеделски площи от 07.00 часа до 20.00 часа в землището на Бургас. Това съобщиха от пресцентъра на  Община Бургас . „Сортови семена - Бургас“ ООД, ще извърши третиране на посеви с пшеница срещу брашнеста мана и фузариоза. Третирането ще се извърши с продукти за растителна защита „Сфера макс“ при доза 0.040 мл/дка и течен тор „Витал“ при доза 0.200 л/дка, с  карантинен срок 42 дни. Подлежащите на третиране на парцели са в масив на местност и на площи в землището на Бургас - масив №3, бивши 140 - 145, с площ 4419 дка, отстоящи от населеното място 1 км, отстояние от съседно селище – кв. „Лозово“ на 5 км. \r\nЗа организиране и провеждане на третирането отговаря Али Хамид Али. \r\nНа основание чл. 10 от Наредба №13 от 26.08.2016 г. за мерките за опазването на пчелите и пчелните семейства от отравяне и начините за провеждане на растителнозащитни, дезинфекционни и дезинсекционни дейности, собствениците на пчелини са длъжни да предприемат мерки по опазването на пчелните семейства от отравяне. По преценка на собствениците, мястото на пчелина може да бъде обозначено с бял флаг.", "date": "2019.05.16", "title": "Бургас: Предстои обработка на земеделски площи, пчеларите трябва да обезопасят кошерите си"}
{"url": "http://www.focus-news.net/news/2019/05/16/2658581/smolyan-po-napravlenieto-progled-rozhen-se-izvarshva-pochistvane-na-pyasak-ot-patnata-nastilka.html", "text": "Нормално се осъществява движението по пътищата в областта. Това съобщи за  Радио „Фокус“ – Смолян  дежурният в Областно пътно управление – Смолян. Времето е с разкъсана облачност и отлична видимост. Пътните настилки са сухи. През нощта не са получавани сигнали за инциденти по пътищата в областта. Заради пресечения релеф на областта е повишена опасността от падащи камъни и свличане на земни маси по всички направления в областта, затова водачите трябва да шофират внимателно и със съобразена скорост. \r\nПрез прохода Пампорово целогодишно е забранено движението на товарни автомобили над 3.5 тона. По направлението Проглед – Рожен се извършва почистване на пясък от пътната настилка, затова трябва да се шофира със съобразена скорост. С повишено внимание трябва да се шофира по пътя Чепеларе – Хвойна заради частични ремонти на асфалтовата настилка. Мястото е обозначено с пътни знаци. По направлението от Асеновград до Чепеларе се извършва обрушване на скатовете и автомобилите да преминават след изчакване. Движението по път ІІ-86 Средногорци – Рудозем се осъществява след изчакване заради ремонтни дейности. Движението по пътя Проглед – Пампорово се осъществява в една лента поради направа на подпорна стена на аварирал участък. Участъкът е сигнализиран с пътни знаци. С повишено внимание трябва да се шофира по пътя от Михалково до Кричим заради осъществяване на рехабилитация на пътя и извършване на ремонтни дейности, като на места се преминава след изчакване. По направлението Арда – Горда Арда е забранено движението за автомобили с маса над 10 тона заради стеснен пътен участък.  Движението по пътя Смолян – Мадан при срутището на разклона за село Тикале се регулира със светофарна уредба и скоростта е ограничена до 20 км/ч. Трафикът се осъществява в дясната пътна лента. \r\nВ Смолян пътните настилки са сухи. Автомобилният трафик в сутрешните часове е интензивен по централния бул. „България“, прилежащите към него улици и кръстовища и по входно-изходните артерии на града. \r\nНели ГЕРГЬОВСКА", "date": "2019.05.16", "title": "Смолян: По направлението Проглед – Рожен се извършва почистване на пясък от пътната настилка"}
{"url": "http://www.focus-news.net/news/2019/05/16/2658579/desislava-kuzmanova-obshtina-blagoevgrad-litera-ekspo-prodalzhava-sas-sreshta-s-pisatelkata-zdravka-evtimova.html", "text": "„Литера Експо“ продължава със среща с писателката Здравка Евтимова. Това каза за  Радио „Фокус“ - Пирин  Десислава Кузманова от отдел „Култура“ към Община Благоевград. Тя уточни, че определеният час за начало на срещата е 18.00 часа. По думите ѝ в рамките на книжното изложение ще се представят 17 издателства.  \r\nКузманова добави, че утре ще се проведе среща с Добромир Банев и Маргарита Петкова, а на 18 май книжното изложение ще бъде закрито. Десислава Кузманова припомни, че шатрите отново са разположени на площад „България“. \r\nНатали СТЕФАНОВА", "date": "2019.05.16", "title": "Десислава Кузманова, Община Благоевград: „Литера Експо“ продължава със среща с писателката Здравка Евтимова"}
{"url": "http://www.focus-news.net/news/2019/05/16/2658582/plovdiv-v-grada-shte-se-provedat-proleten-panair-na-zanayatite-i-parviyat-festival-na-zanayatite-spodeleni-nishki.html", "text": "Пролетен панаир на занаятите и първият фестивал на занаятите „Споделени нишки“ ще се проведат в Пловдив. Това съобщиха за  Радио „Фокус“ – Пловдив  от Регионалната занаятчийска камара. Пролетният панаир на занаятите отново ще очаква жителите и гостите на града на ул. „Райко Даскалов“ в дните от днес до 19 май, за да покаже майсторството на 70 занаятчии от България и Европа и повече от 20 занаята. Те ще демонстрират уменията си на живо пред посетителите. В къщите на Улицата на занаятите паралелно ще се провеждат множество майсторски класове и работилници за деца. Официалното откриване ще се състои в 17.15 часа. \r\nПанаирът на занаятите се организира два пъти годишно от Регионалната занаятчийска камара в Пловдив, като тази година успоредно ще се състои и фестивал „Споделени нишки. Поглед към миналото – мост към бъдещето“ с участието на майстори ножари и тъкачи. Той ще върви пред сградата на БНБ в края на Главната и в ателиетата на Улицата на занаятите в Стария град. В рамките на фестивала ще бъде изтъкана черга с дължина 2019 см, в която ще вложат традициите и познанията си 7 майстори от Франция, Русия, Беларус и България. Те ще изработят отделни части от чергата, която после ще бъде събрана в едно. В нея ще има късове, изработени от гражданите и гостите на града, които ще могат да се пробват да тъкат по ръководството на вещ майстор.  Предвижда се последните 19 сантиметра от чергата да бъдат изтъкани от кмета Иван Тотев и от посланиците на държавите, чиито участници посреща форумът. По традиция готовата черга ще бъде дарена, но на кого и къде ще бъде решено след като изделието бъде изработено. Последният ден, 19 май , е ден на публиката и всички майстори ще бъдат на разположение на гражданите, желаещи да опитат умения в някой занаят. \r\nПо време на фестивала и панаира на занаятите ще има множество забавления и за най-малките.", "date": "2019.05.16", "title": "Пловдив: В града ще се проведат Пролетен панаир на занаятите и първият фестивал на занаятите „Споделени нишки“"}
{"url": "http://www.focus-news.net/news/2019/05/16/2658583/blagoevgrad-s-postanovkite-az-foyerbah-i-elhata-u-ivanovi-prodalzhava-7-oto-izdanie-na-festivala-tara-ra-bumbiya.html", "text": "С постановките „Аз, Фойербах“ и „Елхата у Иванови“ продължава 7-ото издание на фестивала „Тара-Ра-Бумбия“, предаде репортер на  Радио „Фокус“ – Пирин . Първото представление ще бъде играно от 19.00 часа на Голямата сцена на Драматичен театър „Никола Вапцаров“. „Аз, Фойербах“ се реализира от Младежки театър „Николай Бинев“. Спектакълът е посветен на 75-годишнината на Стефан Мавродиев.  \r\nПиесата разказва за актьор, който след 7 години пауза, се завръща на театралната сцена, за да се яви на кастинг за желана от него роля пред великия режисьор Летау. „Елхата у Иванови“ пък е резултат от съвместната работа на Театър „Реплика“ и Явор Гърдев. Тази творческа акция използва за своя основа едноименния драматургичен опус на А. Введенски - кратък протоабсурдистки текст, писан в края на 30-те години на XX век. Постановката ще бъде представена в 21.00 часа в Градска художествена галерия – Благоевград. По-рано през деня – от 14.00 часа на Камерната сцена на Драматичен театър „Никола Вапцаров“ ще се състои модул „Памет“ – „100 години театър в Благоевград“, в рамките на който почитателите на театъра ще си припомнят едно от емблематичните представления, играни в Благоевград – „Нирвана“. Режисьорът му Ставри Карамфилов ще бъде специален гост. \r\nЛивия НИНОВА", "date": "2019.05.16", "title": "Благоевград: С постановките „Аз, Фойербах“ и „Елхата у Иванови“ продължава 7-ото издание на фестивала „Тара-Ра-Бумбия“"}
{"url": "http://www.focus-news.net/news/2019/05/16/2658580/angela-merkel-ek-veche-ne-mozhe-da-spre-severen-potok-2.html", "text": "Според канцлера на ФРГ Ангела Меркел Европейската комисия вече не е в състояние да спре изпълнението на проекта за газопровода „Северен поток-2“, съобщава германското икономическо издание  Das Handelsblatt. . \r\n„До голяма степен проектът е одобрен“, подчерта Меркел в рамките на дискусия след реч за външната политика, проведена в сряда вечер в германския град Равенсбург, провинция Баден-Вюртемберг. „ЕК има възможности за противопоставяне на новия газопровод. Но не може да го възпрепятства“, подчерта германският канцлер. \r\n„Сърцевината“ е Украйна. Тя „трябва да остане транзитна страна – въпреки „Северен поток-2“, увери Меркел, като допълни, че това вече е обещано на новия държавен глава на страната Владимир Зеленски. Съответното е било отбелязано и пред руския президент Владимир Путин. \r\nПревод и редакция:", "date": "2019.05.16", "title": "Ангела Меркел: ЕК вече не може да спре „Северен поток-2“"}
{"url": "http://www.focus-news.net/news/2019/05/16/2658577/kyustendil-fotodokumentalnata-izlozhba-pogromat-v-bosilegradsko-15-16-may-1917-g-shte-bade-predstavena-v-obshtinskiya-dramatichen-teatar.html", "text": "Фотодокументалната изложба „Погромът в Босилеградско 15 - 16 май 1917 г.“ ще бъде представена в Кюстендил. Това съобщи за  Радио „Фокус” – Кюстендил  авторът на изложбата доцент д-р Ангел Джонев. Историкът е автор и на книга със същото заглавие. Изложбата ще бъде представена от 17.00 часа в общинския драматичен театър. Организатори на събитието са Македонски научен институт, Научноинформационна група „Кюстендил”  и Културно-информационен център „Босилеград”.   \r\nНа 15 и 16 май 1917 сръбската паравоенна чета на Коста Печанац нахлува на територията на Царство България и два дни мародерства в Босилеград и околните села. Убити са 35 души, опожарени са 317 жилищни постройки, нанесените вреди са оценени на 1.7 млн. лева. Снимките на опожарения град са направени от известния български учен от Босилеградското краище Йордан Захариев и се съхраняват в Регионалния исторически музей в Кюстендил. \r\nВенцеслав ИЛЧЕВ", "date": "2019.05.16", "title": "Кюстендил: Фотодокументалната изложба „Погромът в Босилеградско 15 - 16 май 1917 г.“ ще бъде представена в общинския драматичен театър"}
{"url": "http://www.focus-news.net/news/2019/05/16/2658570/vecher-makedoniya-donald-tramp-shte-poseti-sarbiya-prez-2020-godina-ima-reshenie-za-kosovo.html", "text": "Президентът на САЩ Доналд Тръмп ще посети Сърбия през 2020 година, непосредствено след изборите в САЩ и ще предложи решение за косовската криза, твърди бившият министър на отбраната на Сърбия и отличен познавач на американската външна политика Православ Давинич, пише електронното издание на македонския вестник  „Вечер“ . \r\nПо неговите думи, американският лидер иска да реши косовския въпрос и по този начин да „удари шамар“ на Клинтънови, които обвинява, че са създали хаос на Балканите. Според Давинич, през следващата година Тръмп със сигурност ще посети Сърбия. \r\nТой добавя, че американският президент има позитивно отношения към сръбския си колега Александър Вучич, което трябва да се използва. \r\n„Тръмп, като бизнесмен, видя, че на това поле може да се направи нещо. Именно в това е шансът на Сърбия. Тръмп иска да реши проблема по свой начин, като бизнес, да получи нещо и да не загуби всичко“, твърди Давинич. \r\nСпоред него, Тръмп има два проблема: вътрешните борби в Държавния департамент и желанието на Пентагона да затвори този регион за Русия. \r\n„Все пак, решение за Косово, най-вероятно, няма да има, докато Тръмп не си осигури втори мандат, за което има големи шансове. Ако той победи отново, съм сигурен, че веднага ще дойде в Сърбия“, уверява Давинич. \r\nПревод и редакция:", "date": "2019.05.16", "title": "„Вечер“ (Македония): Доналд Тръмп ще посети Сърбия през 2020 година, има решение за Косово"}
{"url": "http://www.focus-news.net/news/2019/05/16/2658589/evropeyski-izbori-2019-prof-anna-krasteva-politolog-interesen-i-buren-beshe-debatat-na-vodeshtite-kandidati-za-posta-predsedatel-na-ek-otkroiha-se-liderite-frans-timermans-i-ska-keler.html", "text": "Интересен и бурен беше дебатът на водещите кандидати за поста председател на ЕК. Това каза в интервю за сутрешния блок  Добро утро, България“  на  Радио „Фокус“  проф. Анна Кръстева, политолог и експерт по европейски политики. „По време на дебата летяха искри, но не през цялото време. Гражданите наистина можеха да се концентрират върху различните визии за Европа, видяхме една палитра от предложения и лидерски профили“, заяви проф. Анна Кръстева. Според експерта лидерите, които са се откроили по време на дебата снощи, са Франс Тимерманс - Партия на европейските социалисти, и Ска Келер - Европейска зелена партия. „Те имаха това излъчване  и тази енергия, която пряко и въздействащо се предаваше. Манфред Вебер от Европейската народна партия е много аргументиран, но доста премерен. Бледа като присъствие беше представителката на Алианса на либералите и демократите за Европа Маргрете Вестегер, трудно успяваме да откроим нейните позиции“, каза още проф. Анна Кръстева. По думите й различните профили на кандидатите са значими, защото гражданите се повлияват и от личността на лидерите, както и от техните идеи. Проф. Кръстева определи като интересен сблъсъка по ключовите проблеми на Европа, като ключовата тема в дебата – миграцията, кореспондира с нагласите на гражданите в много страни от ЕС. „Най-амбициозната политика беше формулирана от Манфред Вебер – плана „Маршал“ за Африка. Второто му силно предложение е да има комисар с ресор Африка. Глобална беше неговата визия, той открои още два стълба - опазване на границите и принципа на солидарността. На другия полюс бе Ска Келер, която заяви категорично, че в 21 век не може хора да се давят масово в Средиземноморието и трябва солидарна политика“, добави проф. Кръстева. Според проф. Кръстева Нико Куе от Европейската левица обясни, че миграцията е възможност както за самите мигранти, така и за обществата. „Консерваторите и реформистите отново подчертаха своята позиция, че миграционната политика трябва да бъде предмет на суверенните държави“, добави експертът. По отношение на другата тема на дебата – младежката безработица, проф. Кръстева отбеляза, че е имало консенсус, че правото на по-добър живот е отговорност на политиките. Тя определи като интересни и предложенията за климатичните промени, свързани със зелената политика и реализма. Фискалната политика от протеста на „жълтите жилетки“ е в центъра на дебатите, като темата никога не е звучала толкова силно, както при тези избори, поясни проф. Кръстева. По време на дебата отново са се откроили няколко полюса – за фискална справедливост, идентичен с исканията на „жълтите жилетки“, и фискална конкуренция, каза още политологът. Според проф. Кръстева всички участващи в дебата  искат по-добра Европа.  \r\nЙоланда ПЕЛОВА", "date": "2019.05.16", "title": "Европейски избори 2019: Проф. Анна Кръстева, политолог: Интересен и бурен беше дебатът на водещите кандидати за поста председател на ЕК, откроиха се лидерите Франс Тимерманс и Ска Келер"}
{"url": "http://www.focus-news.net/news/2019/05/16/2658588/bez-problemi-se-osashtestvyava-preminavaneto-prez-granichnite-punktove-s-gartsiya-makaza-zlatograd-i-kapitan-petko-voyvoda.html", "text": "Без проблеми се осъществява преминаването през граничните пунктове с Гърция „Маказа“, „Златоград“ и „Капитан Петко войвода“, съобщиха за  Радио „Фокус“ – Смолян  от Главна дирекция „Гранична полиция“. Няма забавяне при обработката на документи на вход и изход от страната. \r\nНели ГЕРГЬОВСКА", "date": "2019.05.16", "title": "Без проблеми се осъществява преминаването през граничните пунктове с Гърция „Маказа“, „Златоград“ и „Капитан Петко войвода“"}
{"url": "http://www.focus-news.net/news/2019/05/16/2658587/api-do-1600-chasa-dvizhenieto-shte-se-osashtestvyava-v-izprevarvashtata-lenta-pri-km-58-na-avtomagistrala-trakiya-v-posoka-burgas-poradi-remontni-deynosti.html", "text": "До 16.00 часа днес движението ще се осъществява в изпреварващата лента при км 58 на автомагистрала „Тракия“ в посока Бургас поради ремонтни дейности. Това съобщиха от пресцентъра на  Агенция „Пътна инфраструктура“ . Шофьорите да се движат с повишено внимание и съобразена скорост.", "date": "2019.05.16", "title": "АПИ: До 16.00 часа движението ще се осъществява в изпреварващата лента при км 58 на автомагистрала „Тракия“ в посока Бургас поради ремонтни дейности"}
{"url": "http://www.focus-news.net/news/2019/05/16/2658585/pregled-na-nyakoi-ot-osnovnite-temi-v-evropeyskiya-pechat-agentsiya-fokus.html", "text": "Според канцлера на ФРГ Ангела Меркел Европейската комисия вече не е в състояние да спре изпълнението на проекта за газопровода „Северен поток-2“, съобщава германското икономическо издание  Das Handelsblatt. . \r\n„До голяма степен проектът е одобрен“, подчерта Меркел в рамките на дискусия след реч за външната политика, проведена в сряда вечер в германския град Равенсбург, провинция Баден-Вюртемберг. „ЕК има възможности за противопоставяне на новия газопровод. Но не може да го възпрепятства“, подчерта германският канцлер. \r\n„Сърцевината“ е Украйна. Тя „трябва да остане транзитна страна – въпреки „Северен поток-2“, увери Меркел, като допълни, че това вече е обещано на новия държавен глава на страната Владимир Зеленски. Съответното е било отбелязано и пред руския президент Владимир Путин. \r\n***  Германският канцлер Ангела Меркел призна, че „се бори“ с френския президент Еманюел Макрон по политически въпроси, но отбеляза, че двете страни са на много подобна вълна“ по отношение на ключовите въпроси, пише европейската редакция на  Politico . \r\nВ пространно интервю пред германския вестник „Зюддойче цайтунг“, публикувано в сряда, Меркел обърна внимание на пукнатините във френско-германските отношения, които станаха по-изразени на фона на разискването миналия месец дали да се даде допълнително забавяне на Великобритания за Брекзит. \r\n„Разбира се, ние се борим помежду си. Между нас има различия в манталитета, както и различията в начина, по който разбираме нашите съответни роли“, каза Меркел, отбелязвайки, че Франция и Германия имат различни политически култури и системи. \r\nТя добави: „Винаги е било така. Президентът Макрон не е първият френски президент, с когото работя“. \r\nМеркел също отрече, че отношенията й с Макрон са се влошили, и каза, че докато Франция и Германия имат различни „разбирания за себе си“, двете страни успяват да постигат компромиси отново и отново. \r\n„По ключови въпроси - къде се намира Европа, икономиката, каква е отговорността ни за климата и Африка - ние сме на много сходна дължина на вълната“, каза тя. \r\n„Това включва и въпроса къде трябва, ако е необходимо, да действаме независимо от Съединените щати, въпреки че не желая такива ситуации“. \r\nВ отговор на интервюто на Меркел, Макрон определи отношенията им като „продуктивна конфронтация“. \r\n„Тя каза, че работим заедно през цялото време, намираме компромиси и се опитваме да ги изградим, но има дискусии“, каза Макрон на пресконференция в Париж. „Какви са вариантите в отношенията между Франция и Германия? Сценарият на стерилна конфронтация - имаме разногласия и не можем да ги надхвърлим. Преживяхме това в миналото. Това може да доведе до най-тежките ситуации - безсилие или война“. \r\nМакрон каза, че другият сценарий е „стерилната антанта“, където двете страни „не искат да кажат, че са в несъгласие, така че ние не решаваме нищо, което също знаем“. \r\n„Не вярвам в нито един от тях... Вярвам в продуктивната конфронтация“, заяви той. \r\n*** Повече хора ще влязат и ще останат в Обединеното кралство незаконно, когато правилата на ЕС за свободата на движение престанат да се прилагат, пише в доклад на изследователска група, цитиран от  Evening Standard .  \r\nСоциалната пазарна фондация (SMF) призова министрите да бъдат откровени относно \"сложността и непредвидените последици\" от имиграционната политика. \r\nНа брифинг фондацията разгледа историческите примери и определи четири урока за политиците днес. Докладът показва, че  по-големи ограничения на \"добре установените съществуващи имиграционни потоци\" може да доведат до: увеличаване на постоянното законно имигрантско население; увеличаване на броя на незаконните имигранти; и увеличаване на \"престоя\" на незаконните имигранти. \r\nВсе по-осезаемото незаконно имигрантско население, придружено от засилено антиимиграционни мерки, може да доведе до по-голяма обществена загриженост относно имиграцията, дори ако общият имигрантски поток намалява, добавя вестникът. \r\nСъветът настоява правителството \"да инжектира доза честен реализъм, изяснявайки сложността и непредвидените последици от имиграционната политика, за контрола, който има, но и за практическите ограничения на този контрол\". \r\nДжонатан Томас, изследовател по въпросите на миграцията на SMF и автор на доклада, каза: „Историята предполага, че хората, които очакват да се прекрати свободното движение, може да бъдат разочаровани. \r\n\"Нелегалната имиграция не е била водеща тема в британския дебат през последните години, но прецедентите предполагат, че тя скоро може да застане  начело на политическия дневен ред.\" \r\nТой добави: „Хората, които искат да сложат край на свободното движение, трябва да бъдат честни с избирателите относно възможността това да създаде значителни нови предизвикателства, свързани с незаконната имиграция. \r\n\"А хората, които подкрепят либералния подход към имиграцията, трябва да се ангажират конструктивно с напълно легитимния възглед, че незаконната имиграция е проблем, който политиците трябва да решат.\" \r\nПрез декември министрите разкриха планове за голямата промяна в имиграционната система на Обединеното кралство за повече от 40 години. Според предложенията, очертани в дългоочакваната Бяла книга, ще бъде създаден механизъм за временна заетост, годишната горна граница за квалифицирани работни визи ще бъде премахната и работодателите, които искат да спонсорират чуждестранни служители, вече няма да бъдат задължени да извършват \"проверка за местни кандидати за работа“. \r\nДлъжностни лица настояват, че не е възможно да се определи точно броят на хората в страната, които пребивават незаконно. \r\nПрез 2017 г. бивш шеф по въпросите на имиграцията твърди, че тази цифра вероятно ще надхвърли един милион. \r\nПреди 14 години оценката на Службата за вътрешни работи преброи незаконното мигрантско население, живеещо в Обединеното кралство през 2001 г., на около 430 000 души. \r\nГоворителят на вътрешното министерство заяви: „Бъдещата имиграционна система ще гарантира, че Обединеното кралство може да продължи да привлича талантливите хора, от които се нуждаем, като в същото време премахне свободното движение. \r\n„За първи път от едно поколение ще имаме пълен контрол над нашата имиграционна система. \r\n\"Миграционният контрол има добре установени процедури за възпиране и справяне с незаконната имиграция и незаконната работа и това няма да се промени, след като Обединеното кралство напусне Европейския съюз.\" \r\n***  Повечето анализатори са съгласни, че важността на неотдавнашното посещение на унгарския премиер Виктор Орбан в Белия дом не бива да се подценява. Докато правителствените анализатори спекулират за бъдещето на тези отношения, критиците предупреждават тя да не се надценява. В допълнение, консервативен журналист по външните работи разкритикува приоритетите на международните отношения на унгарския премиер, пише електронното издание  Hungary Today . \r\nПетър Креко, главен изпълнителен директор на ляволибералния мозъчен тръст „Политически капитал“, смята, че Орбан може лесно да продаде посещението като политически успех в страната. Важно е да се отбележи обаче, че Орбан беше последният от региона, който получи покана. Независимо от това, срещата със сигурност има значение и може да се счита за повратна точка. Все пак предишните двама американски президенти отказаха да приемат премиера, за разлика от Тръмп. Въпреки че не бяха направени големи обявления, той предполага, че може да са го мотивирали.причини, свързани с военната и енергийната политика, \r\nСпоред директора на либералния институт Republikon, Чаба Тот, от гледна точка на унгарското правителство, провеждането на срещата е по-важно от самата среща. На срещата не бяха изтъкнати други особености, освен споменаването на споделени гледни точки относно миграцията и отхвърлянето на бежанците. Тръмп говори за тези теми и с чешкия и словашкия премиер. Затова Тот смята, че Орбан не е специален за Тръмп, особено като се има предвид, че той е бил последният от вишеградските лидери, на които е изпратена покана. \r\nНезависимият консервативен експерт по външните работи на Валас Онлайн, Балинт Аблончи, критикува Орбан и неговите приоритети в международните отношения в своя анализ. Аблончи прави паралел между жестоката критика и обидите на премиера към ЕС и неговото \"ласкателство\" към великите сили (САЩ, Китай и Русия), чиито добри намерения към Европа са съмнителни. Поради това той се опасява, че Унгария се е превърнала в нищо повече от „полезен идиот“ в ЕС. (Терминът се отнася до забележките на Орбан относно партиите от ЕНП, критични спрямо „Фидес“.) \r\nНезависимо, че Доналд Тръмп получава похвали, унгарците не забелязват, че неговата политика и отхвърлянето на традиционния многостранен подход са заплаха за жизненоважни европейски и унгарски икономически интереси, твърди Аблонци. Преди малко повече от месец Тръмп заплаши, че ще наложи американски тарифи на стоки от ЕС за 11 млрд. долара, отбелязва той. Ако се случи американско-европейска митническа война, това ще навреди на унгарците, тъй като три четвърти от износа на Унгария отиват в ЕС. \r\nАгостон Самуел Мраз от проправителствения институт Незопонт смята, че срещата е била полезна за Тръмп и успешна за Орбан и смята, че шансовете за тесен съюз в сигурността са отлични. Определено има идеологически съюз между двете страни, добави той. Мраз също така счита, че е възможно, подобно на Владимир Путин, двамата лидери да се срещат ежегодно. Според него това посещение доказва, че Орбан няма да бъде изолиран в международен план. \r\nПетра Халко от проправителствения Сзазадвег отива още по-далеч, заявявайки, че срещата в понеделник „показва, че Орбан е определящ лидер в Европейския съюз“. Според нея „тя изпраща послание, че унгарският премиер и американският президент са провели среща с голямо стратегическо значение на финалната права на кампанията за европейските парламентарни избори“. „Посланието е, че политиката на Виктор Орбан заслужава внимание и следене”, твърди анализаторът.", "date": "2019.05.16", "title": "Преглед на някои от основните теми в европейския печат (Агенция „Фокус“)"}
{"url": "http://www.focus-news.net/news/2019/05/16/2658584/evropeyski-izbori-2019-studentite-po-meditsina-ot-pleven-kam-tsvetelina-penkova-ne-e-chestno-da-ni-prinuzhdavat-da-byagame-ot-sobstvenata-si-darzhava.html", "text": "Не е честно ни принуждават да бягаме от собствената си държава. С тези думи студенти от  Медицинския университет в Плевен посрещнаха кандидатът за евродепутат от \"БСП за България\" Цветелина Пенкова, съобщиха от пресцентъра на  БСП . “Целесъобразното и прозрачно усвояване на европейски финансови средства е ключово за подобряване на условията на труд в това число и в здравеопазването”, заяви тя по време на срещата. Пенкова подчерта, че една от най-важните цели, заложени във “Визия за Европа” и нейн личен приоритет, е създаване на условия за равностойно заплащане за еднакъв труд, а най-голяма разлика във възнагражденията в България и в чужбина се наблюдава в сферата на здравеопазването. \r\nСтудентите изразиха недоволство и от факта, че дори и успешно да завършат специализацията си, след това се сблъскват с проблема на диспропорцията между свободни  работни места и кадрите, които завършват медицина. Те пожелаха по-добри условия за провеждане на специализации след завършване на семестриалното обучение и откриване на повече места за специализантите. Студентите изразиха съмнение, че съкращаване на броя клинични пътеки на общински болници е в резултат на лобитата на частните болници. Частните болници от своя страна масово нямат спешни звена, нито акредитации за обучение на специалисти, но въпреки това получават държавни субсидии. Според тях така структурирана българската здравна система е обречена. \r\nКандидатът за евродепутат прие предложенията на студентите по медицина относно това как да се подобрят условията на труд и възнагражденията в сферата на здравеопазването и кои са факторите, които стимулират младите лекари да търсят реализация в чужбина. \r\nБяха обсъдени, също така и проблемите с осигуряването на здравни грижи в малките населени места, липсата на апаратура и необходимостта от модернизация на болничното оборудване. \r\n“Ние, младите в БСП, стартирахме кампанията “Гласувай, има смисъл”.  \r\nПолитик се наказва с бюлетина. Докато младите не гласуват, от това печелят управляващите\", заяви Атанас Атанасов, зам.-председател на младите социалисти, пред студентите от Медицинския университет. Той призова да се гласува, защото БСП е оръжието, което може да премахне това десет годишно управление.", "date": "2019.05.16", "title": "Европейски избори 2019: Студентите по медицина от Плевен към Цветелина Пенкова: Не е честно да ни принуждават да бягаме от собствената си държава"}
{"url": "http://www.focus-news.net/news/2019/05/16/2658590/kyustendil-dvizhenieto-po-pat-ii-62-dupnitsa-klisura-ot-km-42-do-km-59-se-osashtestvyava-v-edna-lenta-poradi-rehabilitatsiya-na-patnoto-platno.html", "text": "Движението по автомагистрала „Струма” в тунела при Дупница се осъществява в изпреварващата лента заради аварирал ТИР. Това съобщи за  Радио „Фокус” – Кюстендил  дежурният в Областно пътно управление – Кюстендил. Водачите на моторни превозни средства трябва да се движат с повишено внимание. На място има екипи на „Пътна полиция”. Пътните настилки в областта са мокри. Движението по път II-62 Дупница – Клисура от км 42 до км 59 се осъществява в една лента на отделни участъци поради рехабилитация на пътното платно. Срокът до 9 юли 2020 година. Продължават ремонтните дейности на асфалтовата настилка по пътя Слокощица – Богослов. Въведено е движение в една лента по път III-6202 Слокощница – Богослов от км 4 до км 8 поради частични ремонтни дейности на асфалтовата настилка. Участъците в ремонт са сигнализирани с пътни знаци. Дейностите ще продължат до 17 май. Аварийно-възстановителни дейности се извършват в участък от пътя Пастра – Рилски манастир. Дейностите са предприети от км 27+575 до км 27+825 поради което движението се осъществява в една лента. В участъка се извършва преодоляване на възникнали свлачищни процеси: падащи камъни, свлачище-срутище и тяхното отстраняване и обрушване. Движението в района се регулира от светофарна уредба и при необходимост от сигналисти. Срокът е до 15 юни. Движението по автомагистрала „Струма“, път Е-79 и път Радомир – Кюстендил – ГКПП „Гюешево” се осъществява без проблеми. \r\nВенцеслав ИЛЧЕВ", "date": "2019.05.16", "title": "Кюстендил: Движението по път II-62 Дупница – Клисура от км 42 до км 59 се осъществява в една лента поради рехабилитация на пътното платно"}
{"url": "http://www.focus-news.net/news/2019/05/16/2658586/pregled-na-osnovnite-temi-vav-velikotarnovskiya-pechat.html", "text": "„Проверка в болницата заради починал пациент с ХИВ“ е заглавие от първа страница на областния всекидневник  „Янтра ДНЕС” .  Изпълнителната агенция „Медицински одит“ е започнала проверка на МОБАЛ „Д-р Стефан Черкезов“ заради сигнал за отказ от лечение на ХИВ позитивен пациент, който по-късно е починал. „4947 младежи, сред които и 8 рожденици, ще гласуват за първи път на евровота“, пише още вестникът. 4947 души в област Велико Търново ще могат да гласуват за първи път на 26 май, когато са изборите за Европейски парламент. Осем от тях са родени в изборния ден. В областта има и трима столетници. „Проф. Пламен Легкоступ призова ректора на ВТУ да подаде оставка“ е друга новина от днес, в която е описан скандал от висшето учебно заведение, свързан с предстоящите избори за ректор. „Сметище изникна в горичката в кв. „Варуша“ е заглавието на статия от страница 4. На осма е поместено политическо интервю с Юлиян Ангелов, а на 10-та – с Момчил Неков. „Даниел Панов: Балъков успя да превърне „Етър“ във фактор в българския футбол“, е новина от спортните страници. \r\n„Конната база, „Диваците“ и пет хотела в списъка за запечатване, данъчните ги обхождат като тайни клиенти“  е заглавие от другия областен ежедневник  „Борба“ . Заради данъчни прегрешения и укриване на обороти е запечатана закусвалнята под Община Велико Търново. Заведението осъмна със стикери, които информират, че по нареждане на Териториалната дирекция на НАП във Велико Търново обектът е затворен. „Проф. Пламен Легкоступ поиска оставката на ректора на ВТУ“ е друга новина от днес. Оставката на ректора на ВТУ „Св. св. Кирил и Методий“ проф. Христо Бонджолов поиска на пресконференция вчера проф. Пламен Легкоступ, който е бивш ректор на вуза, а сега е и кандидат за председател на Общото събрание (ОС) на университета. „Тийнейджъри от търновска гимназия разработиха компютърни игри по математика, астрономия и история“, пише още „Борба“. „Комшии дадоха на съд мобилен оператор, сложил на блока им антена, без да плаща“ е новина от криминалната хроника. В областния ежедневник ще намерите и материал за чиновнически гаф, след който шестима платили за 6 гаража посред парк, до които могат да стигнат само … по въздуха.", "date": "2019.05.16", "title": "Преглед на основните теми във великотърновския печат"}
{"url": "http://www.focus-news.net/news/2019/05/16/2658591/mvr-trima-dushi-sa-zaginali-a-21-sa-postradali-pri-katastrofi-v-stranata-prez-izminaloto-denonoshtie.html", "text": "Трима души са загинали, а 21 са пострадали при катастрофи в страната през изминалото денонощие. Това съобщиха от пресцентъра на  МВР . Общо в страната са станали 21 тежки пътнотранспортни произшествия. В София са регистрирани 30 леки и три тежки катастрофи, при които един човек е загинал, а двама са пострадали.", "date": "2019.05.16", "title": "МВР: Трима души са загинали, а 21 са пострадали при катастрофи в страната през изминалото денонощие"}
{"url": "http://www.focus-news.net/news/2019/05/16/2658592/pss-loshi-sa-usloviyata-za-turizam-v-planinite.html", "text": "Лоши са условията за туризъм в планините. Това съобщиха за  Агенция „Фокус“  от  Планинската спасителна служба (ПСС) към БЧК . Сутрешните температури са между 1 и 10 градуса. Навсякъде е облачно, мъгливо и тихо. Изключение прави единствено Централния Балкан, където по билото духа умерен вятър. Лифтовите съоръжения не работят. През изминалото денонощие не са регистрирани инциденти с туристи. \r\nИнформация за обстановката в планините може да намерите на  . \r\nТелефоните на ПСС са: 02/ 9632000 и 088 1470", "date": "2019.05.16", "title": "ПСС: Лоши са условията за туризъм в планините"}
{"url": "http://www.focus-news.net/news/2019/05/16/2658596/plovdiv-direktorat-na-odmvr-shte-provede-rabotna-sreshta-s-predstaviteli-na-oblastnata-i-obshtinska-administratsiya-i-regionalnoto-upravlenie-na-obrazovanieto.html", "text": "По разпореждане на ст. комисар Атанас Илков в сградата на Областната дирекция на МВР - Пловдив ще се проведе среща за обсъждане на мерките за взаимодействие и повишаване на ефективността от съвместната дейност по опазване на обществения ред и недопускане на закононарушения с представители на местната власт и институциите. Това съобщиха за  Радио „Фокус“ – Пловдив  от Областната дирекция на МВР. Покани за участие на срещата, която ще се състои в 14.00 часа на 17 май, са отправени към областния управител Здравко Димитров, кмета на града инж. Иван Тотев, кметовете на райони и на общините Куклен и Родопи, началника на РУО Иванка Киркова, директори на училища. Ще присъстват и началниците на шестте районни управления в областния град. \r\nПо същото време паралелни срещи ще се организират и проведат от началниците на районните управления в Асеновград, Карлово, Първомай, Раковски, Стамболийски, Труд и Хисаря с кметовете на съответните общини и населени места и директори на училища. \r\nИнициативата е в рамките на традиционното добро партньорство и сътрудничество на полицията с местната власт, държавните институции и обществени организации. \r\nНаред с темите за съвместните дейности по гарантиране на сигурността в региона, основен акцент ще бъде поставен и върху цялостната организация около провеждането на евроизборите на 26 май.", "date": "2019.05.16", "title": "Пловдив: Директорът на ОДМВР ще проведе работна среща с представители на областната и общинска администрация и Регионалното управление на образованието"}
{"url": "http://www.focus-news.net/news/2019/05/16/2658593/varna-mokri-sa-patnite-nastilki-na-teritoriyata-na-oblastta.html", "text": "Мокри са пътните настилки на територията на областта, предаде репортер на  Радио „Фокус“ – Варна . Към момента няма информация за проблеми с видимостта в сутрешните часове на деня. До 24 май продължават ремонтните дейности в два участъка на автомагистрала „Хемус“. Движението в участъка Неофит Рилски – Девня от км 389 до км 400 се осъществява двупосочно в дясното платно посока София – Варна. Ограничено е качването в посока София на пътен възел „Неофит Рилски“, като движението е пренасочено по път I-2 Варна – Шумен от пътен възел „Девня“ до пътен възел „Каспичан“. Ограничено е слизането от магистралата на пътен възел „Неофит Рилски“, като движението е пренасочено по път I-2 Шумен – Варна. Преминаването на превозни средства в участъка пътен възел „Повеляново” – „Слънчево” от км 406 до км 416 се осъществява двупосочно в платното за Варна. Движението се отбива при км 416 до км 406 по път I-2 Русе – Варна. Ограничено е качването в посока София от пътен възел „Слънчево“ и слизането в посока Слънчево и Тополи на същото място, като движението е пренасочено по път I-2 Русе – Варна. Водачите трябва да се движат с повишено внимание по път III-2902 Панорама — Куманово при км 11. В участъка е въведено скоростно ограничение до 30 км/час поради неравности на асфалтовата настилка. Очаква се ограничението да отпадне до края на месец май. Забранено е преминаването на моторни превозни средства над 10 тона по път I-9 в участъка Кранево – Варна при км 83. Обходният маршрут е през селата Кичево и Оброчище. \r\nБояна АТАНАСОВА", "date": "2019.05.16", "title": "Варна: Мокри са пътните настилки на територията на областта"}
{"url": "http://www.focus-news.net/news/2019/05/16/2658597/natsionalniyat-voennoistoricheski-muzey-shte-otpravi-misteriozno-predizvikatelstvo-kam-svoite-posetiteli-v-noshtta-na-muzeite.html", "text": "С интересна програма и вход свободен Националният военноисторически музей се включва за поредна година в Европейската „Нощ на музеите“ на 18 май (събота) 2019 г. Входът за постоянната хронологична и външната експозиция на музея, както за най-новата изложба „На борда на флотската история“ ще бъде безплатен от 18.00 до 23.00 ч. Това съобщиха от  НВИМ . \r\n„Мистерия в кутия“ е предизвикателството, което НВИМ ще отправи към своите посетители в Нощта на музеите. Водени единствено от своите сетива те ще трябва да откриват какво е скрито в тайнствени кутии, а мобилно приложение ще ги провокира да разгадаят загадките. Инсталацията за пръв път ще запознае софийската публика с част от предстоящата нетрадиционна изложба на НВИМ – „Музеят – неочакван, отворен, споделен“, която ще бъде открита в края на май в Пловдив.  \r\nВсички, избрали да „нощуват“ в музея, ще могат да станат част от фотография, запечатала важно историческо събитие, както и да чуят Представителния оркестър на Сухопътни войски, чиято разнообразна музикална програма ще зарадва малки и големи. Любителите на киното пък ще имат възможност да се насладят на филмите „Помни войната 1915 – 1918. България влиза в Първата световна война“ (2 и 3 част), както и на лентата „Непобеденият генерал Владимир Вазов“.  \r\nВ Нощта на музеите със специална програма и вход свободен се включват и филиалите на Националния военноисторически музей – Военноморският музей и Парк-музеят на бойната дружба 1444 г. „Владислав Варненчик“ във Варна и Музеят на авиацията в Пловдив.", "date": "2019.05.16", "title": "Националният военноисторически музей ще отправи  мистериозно предизвикателство към своите посетители в Нощта на музеите"}
{"url": "http://www.focus-news.net/news/2019/05/16/2658594/api-vazstanoveno-e-dvizhenieto-pri-km-56-na-avtomagistrala-struma-v-tunela-kray-grad-dupnitsa.html", "text": "Възстановено е движението при км 56 на автомагистрала „Струма“ в тунела край град Дупница. Това съобщиха от пресцентъра на  Агенция „Пътна инфраструктура“ .", "date": "2019.05.16", "title": "АПИ: Възстановено е движението при км 56 на автомагистрала „Струма“ в тунела край град Дупница"}
{"url": "http://www.focus-news.net/news/2019/05/16/2658595/pregled-na-osnovnite-temi-v-burgaskiya-pechat.html", "text": "„В областта близо 3 300 младежи си вземат сбогом с родното школо“ е водещата новина и тема на деня във вестник  „Черноморски фар“ . „8 000 се включват в шествието на 24-ти май в Бургас“ е подзаглавието на статията. За 3 274 момичета и момчета в областта бие последният звънец и те се впускат в приключението на реалния живот с предизвикателството да се реализират в него. „Разширяват безплатният паркинг до Солниците“ е друго заглавие от първата страница на ежедневника. Собственици на автомобили да продължат да паркират там безвъзмездно. Това предлагат в докладна записка общински съветници от групата на ГЕРБ в морския град. „До 15 години затвор грозят шофьор на „Б12″ – прегазил жена“ четем още от страниците на вестника. Той е обвинен за това, че на 16 март миналата година предизвика тежка катастрофа на бул. „Александър Георгиев – Коджакафалията“, при която 60-годишна жена изпадна в кома. „Общински съветник иска подмяна на осветлението по крайбрежната алея“ е още една новина в днешния брой. Общинският съветник Живко Табаков сигнализира за проблем с осветлението по крайбрежната алея в Морската градина. С докладна записка той иска да бъде извършена подмяна на 63 броя осветителни тела, разположени в участъка от Моста до Стария капан. „Бургас се включи в националния протест на медицинските сестри“ е още една тема от днешния брой", "date": "2019.05.16", "title": "Преглед на основните теми в бургаския печат"}
{"url": "http://www.focus-news.net/news/2019/05/16/2658599/evropeyski-izbori-2019-velizar-enchev-vseki-glas-na-opozitsiyata-koyto-ne-e-za-bsp-e-v-polza-na-gerb.html", "text": "Всеки глас на опозицията, който не е в кошницата на най-голямата опозиционна партия БСП, всъщност е пропилян глас или глас в полза на ГЕРБ. Това заяви кандидатът за евродепутат от „БСП за България“ Велизар Енчев, съобщиха от пресцентъра на  БСП . Той и другият кандидат на левицата  д-р Десислав Тасков се срещнаха с жители на варненския квартал „Владислав Варненчик“.  \r\nЕнчев беше категоричен, че има много реално изпълними точки във „Визия за Европа“ на БСП. „В рамките на диалога ЕС-Турция Европейският парламент трябва да призове Турция да започне преговори с България за компенсациите и обезщетенията за имотите на тракийските бежанци. Друго много важно – да подкрепим и да агитираме Лаура Кьовеши да стане европейски главен прокурор. Това означава, че крадците на еврофондове в България ще имат големи проблеми“, коментира той. \r\nД-р Тасков пък засегна новия доклад на ЕС за България в сектор Здравеопазване.”Българите плащаме най-много за здраве - до 50 процента при 10 - 15 процента в останалите европейски държави”, коментира той, като допълни, че има висок процент на здравно неосигурени, защото хората не вярват в системата. “У нас има също недостиг на лекари и медицински сестри. Те не са на работните си места, а по тротоарите, където протестират за достойни заплати”, обясни кандидатът на левицата, като припомни, и че българите живеем най-малко сред всички европейци. \r\n“Трябва да спре този терор, който се провежда върху нас като нация. Промяната трябва да започне сега. Трябва да направим системата на здравеопазването за хората“, завърши д-р Десислав Тасков.", "date": "2019.05.16", "title": "Европейски избори 2019: Велизар Енчев: Всеки глас на опозицията, който не е за БСП, е в полза на ГЕРБ"}
{"url": "http://www.focus-news.net/news/2019/05/16/2658601/pazardzhik-prodalzhavat-remontite-na-magistrala-trakiya-v-rayona-na-paten-vazel-pazardzhik.html", "text": "Въведено е ограничение в района на 88 и 89 км на автомагистрала „Тракия“. Това съобщи за  Радио „Фокус“ – Пазарджик  дежурният в Областно пътно управление. Движението в участъка от 88 до 89 км в района на пътен възел „Пазарджик“ се осъществява двупосочно в една лента в платното в посока София, поради ремонтни дейности на платното посока Бургас. Ремонтните дейности включват смяна на греди, хидроизолация, полагане на нови асфалтови пластове и хоризонтална маркировка. Предвидено е двупосочно преминаване, като се обособяват по една лента за движение в двете посоки от 88 до 89 км за периода от 10.00 часа всеки понеделник до 13.00 часа всеки петък. Предвидено е двупосочно преминаване, като се обособяват две ленти за движение в посока Бургас и една лента за движение в посока София от 88 до 89 км за периода от 13.00 часа всеки петък до 17.00 часа всяка събота. Предвидено е двупосочно преминаване, като се обособяват една лента за движение в посока Бургас и две ленти за движение в посока София от 88 до 89 км за периода от 17.00 часа всяка събота до 10.00 часа всеки понеделник. \r\nПътните настилки в областта са сухи. Движението по пътя Панагюрски колонии – Панагюрище от 78 до 80 км се осъществява в една лента поради ремонт на асфалтовата настилка. Движението по пътя от село Дюлево до разклона за Стрелча се извършва в една лента в района на 35 км, поради  пропадане на част от дясното платно. Движението в участъка се извършва в лявото платно и е регулирано с пътни знаци. Въведено е ограничение на моста в село Бошуля, където е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля. В Родопската част на областта има опасност от падащи камъни. Тя е най-голяма по направленията Пещера – Батак – Широка поляна, Варвара – Гара Костандово и Белово – Юндола. \r\nВаня НИКОЛОВА", "date": "2019.05.16", "title": "Пазарджик: Продължават ремонтите на магистрала „Тракия“ в района на пътен възел „Пазарджик“"}
{"url": "http://www.focus-news.net/news/2019/05/16/2658605/veliko-tarnovo-s-27-sm-se-e-povishilo-nivoto-na-reka-dunav-pri-svishtov-za-izminaloto-denonoshtie.html", "text": "С 27 см се е повишило нивото на река Дунав при Свищов за изминалото денонощие. Това съобщиха от  Хидрометеорологичната станция  в града. Водният стоеж на реката е 448 см, а температурата на водата 15.8 градуса. Предимно облачно ще е и днес времето над българския участък на река Дунав. Валежи преди обяд ще има на изток, а след пладне и в централните и западни части. Максималните температури ще са между 18° и 21°.", "date": "2019.05.16", "title": "Велико Търново: С 27 см се е повишило нивото на река Дунав при Свищов за изминалото денонощие"}
{"url": "http://www.focus-news.net/news/2019/05/16/2658604/pazardzhik-okrazhniyat-sad-shte-gleda-delo-za-smartta-na-rabotnik-v-rezultat-na-trudova-zlopoluka.html", "text": "Окръжният съд в Пазарджик ще гледа дело за смъртта на работник в резултат на трудова злополука, съобщи за  Радио „Фокус“ – Пазарджик  Маринела Георгиева от администрацията на съда. Делото е върнато за ново разглеждане от Апелативен съд – Пловдив. Образувано е по внесен обвинителен акт от Окръжна прокуратура – Пазарджик. Срещу мъж от София е повдигнато обвинение за това, че като управител на фирма в обект Екологичен гъбозавод – село Черногорово поради немарливо изпълнение на правно-регламентирана дейност не е осигурил безопасни условия на труд на работните места и по непредпазливост е причинил смъртта на работник. Работникът е починал вследствие на токов удар от необезопасена машина. Началото на съдебното заседание е в 9.30 часа, а докладчик по делото е съдия Ирина Джунева. \r\nВаня НИКОЛОВА", "date": "2019.05.16", "title": "Пазарджик: Окръжният съд ще гледа дело за смъртта на работник в резултат на трудова злополука"}
{"url": "http://www.focus-news.net/news/2019/05/16/2658600/pregled-na-osnovnite-temi-vav-varnenskiya-pechat.html", "text": "„50 км/ч. е максималната скорост по бул. „Васил Левски“, е водещото заглавие на вестник  „Черно море“ . Потърсихме отговор от пресслужбата на ОД на МВР във Варна. От там обясниха, че собственикът на пътното съоръжение има право да определя минималната и максимално допустимата скорост за движение. Тъй като това до момента не е направено, действат изискванията на Закона за движение по пътищата. Според тях максимално допустимата скорост в градски условия е 50 км/ч. Потърсихме отговор на въпроса и от пресцентъра на община Варна. От там обясниха, че проблемът се дискутира в рамките на работна група от експерти. И когато има решение, то ще бъде оповестено публично.  \r\n„Последиците от наркотиците дискутираха варненски ученици“, съобщава още изданието. Дискусионна среща на тема „Наркотици и зависимости“ събра над 160 ученици от варненски училища. Събитието се организира от дирекция „Превенции“ към община Варна и Общинския съвет по наркотичните вещества, с подкрепата на посолството на Франция в България. Водещ лектор на срещата бе Жулиен Отре – аташе по митническите въпроси за Югоизточна Европа. В дискусията участваха доброволци от единадесет училищни превантивни клуба, работещи по метода „връстници обучават връстници“. „Реновираха АГ болница по европейски образец“, е друго заглавие в броя. СБАГАЛ „Проф. д-р Димитър Стаматов“ във Варна е реновирана по европейски образец. 1 293 841 лв. са вложени в нова апаратура и обновяване на възлови отделения. С част от тези средства съвсем скоро ще бъде изграден и външен асансьор.  \r\n„Да прави морски възли ще се научи който иска в Нощта на музеите“, е друг акцент в броя. С разнообразна програма Военноморският музей  (ВММ) се включва и тази година в Европейската „Нощ на музеите“на 18 май събота 2019 г. Входът за постоянната експозиция, кораба музей „Дръзки“ и за най-новата изложба „Орденът „За храброст“ в държавните и воински традиции“ ще бъде безплатен от 18 до 24 ч. Гостите на музея ще могат да видят още подготовката за изстрелване на топовни салюти и да се научат да правят морски възли в „Училището за моряци“, което традиционно организира клуб „Миноносец „Дръзки“, а за доброто настроение на посетителите ще се погрижи и Представителният духов оркестър на Военноморските сили. „Фотоизложба от Изтока представят в артсалона“, съобщава още вестникът. Изложбата „С обич към Изтока“ представя фотографии, заснети от проф. Александър Федотов. Откриването е на 16 май, четвъртък, от 18.30 ч. в артсалона на Радио Варна. Включва страни от Изтока, в които фотографът прави последните си пътувания.", "date": "2019.05.16", "title": "Преглед на основните теми във варненския печат"}
{"url": "http://www.focus-news.net/news/2019/05/16/2658603/blagoevgrad-3-048-chetvartoklasnitsi-ot-oblastta-podlezhat-na-natsionalno-vanshno-otsenyavane-po-chovekat-i-prirodata.html", "text": "3 048 четвъртокласници от областта подлежат на Национално външно оценяване по Човекът и природата. Това каза за  Радио „Фокус“ - Пирин  Методи Попов, началник на отдел „Инспектиране и организационно-методическа дейност“ към Регионално управление по образованието - Благоевград. По думите му изпитването започва в 10.00 часа и ще се проведе в 99 учебни заведения на територията на областта. Експертът припомни, че резултатите от теста трябва да излязат до 3 дни след него. Той каза още, че това е последният изпит за четвъртокласниците от т.нар. „малки матури“. \r\nНатали СТЕФАНОВА", "date": "2019.05.16", "title": "Благоевград: 3 048 четвъртокласници от областта подлежат на Национално външно оценяване по Човекът и природата"}
{"url": "http://www.focus-news.net/news/2019/05/16/2658602/nov-skandal-s-lidera-na-boshnyatsite-v-sarbiya-syuleyman-uglyanin-stefan-nemanya-e-voenen-prestapnik.html", "text": "Стефан Неманя, основателят на средновековната сръбска държава, е военен престъпник и е грешно да се кръщават училища на него. Той е автор на платформата за престъпления, по която по-късно са действали Радко Младич, Радован Караджич и Дража Михайлович. Тази „интерпретация“ на историята бе предложена от председателя на Партията на демократичното действие Санджак Сюлейман Углянин на пресконференция в сряда. Освен това той заяви, че сръбският президент Александър Вучич има „антибошняшки, унищожителни намерения спрямо бошняците и е един от вдъхновителите на геноцида в Сребреница“, пише електронното издание на белградския ежедневник  „Вечерне новости“ . \r\n„Новата провокация е само една от тенденциозните и политически инспирарани скандали, които сътвори Углянин през последните години“, отбелязва вестникът. \r\n„Сърбите обявяват всички онези, които са извършили престъпления и геноцид срещу бошняците за национални герои и светци. Такъв е случаят и със Стефан Неманя, който е написал платформата за престъплението, за изтребването на нашите предци, богомилите и илирийците. На такъв престъпник бе дадена титла на светец. Дадоха си правото да кръстят основно училище в Нови пазар на този престъпник“, каза Углянин. \r\nСпоред историческата версия на лидера на бошняците в Сърбия, Неманя е написал престъпната платформа на Събора в Нови Пазар през 1176 година. \r\n„Стефан Неманя е извършил повече престъпления, отколкото Ратко Младич“, твърди Углянин. „Прочетете житието на свети Симеон и вижте за какво става дума“. \r\nВ същия стил Углянин, преди няколко години, каза в предаване, че Светият Сава е по-близо до босненците, отколкото до сърбите, което предизвика различни коментари в обществото. \r\n„Свети Сава е по-близо до нас, а не до вас, а ние не ви го даваме, той е наш“, каза той тогава. \r\n„Расим Ляич и Муамер Зукорлич полагат големи усилия, за да премахнат точката за преименуване на улиците от дневния ред на заседанието на Нови Пазар и Сеница“, добави още Углянин. \r\nТой също така ги обвини, че са се опитали да предотвратят посещението на босненския член на президентството на БиХ Шефик Джаферович в Нови Пазар, но не са успели. Агенция „Фокус“ припомня: \r\nА ето и още от скандалите с Углянин в последно време:  На 5 ноември 2018 г., водачът на листата „Самоопределение“ Сюлейман Углянин, който победи на изборите за Национален съвет на бошняците (НСБ) отпразнува успеха в Нови Пазар като политическа победа, съдейки по виковете „Република Санджак“ на неговите поддръжници. \r\nДокато провъзгласяваше победата на своята листа, Углянин заяви пред тълпата, че бошняците все още не са решили своя статут, както и че Александър Вучич е претърпял поражение в Нови Пазар, цитира думите му веснтикът. \r\nПривържениците на НСБ прекъснаха речта на лидера си на няколко пъти, за да скандират „Република Санджак“, „Да живее знамето на Санджак“, „Сульо, ние те обичаме“, а освен това псуваха сръбския президент. \r\nСлед оповестяването на резултатите от изборите, Углянин заяви, че НСБ е „обществено благо на бошняците“, което цели подобряване на Конституцията и гарантиране на правата им със закони. \r\nОсвен това, лидерът на листата „Самоопределение“ увери, че това са най-важните избори за бошняците от разпадането на бивша Югославия, защото те имат в Сърбия, както твърди той, „много нерешени въпроси и голям брой проблеми“. \r\nУглянин също така твърди, че Съвета има законови правомощия да решава „натрупаните проблеми“ с представители на международната общност. Той обяви, че не е доволен от това, че неговата партия не е постигнала абсолютна победа, но посочи, че ще формира мнозинство със съветниците от листата „Vakat je”. \r\n„Доволен съм, че сега имаме повече политически възможности да споделим отговорността и от това, че заедно ще имаме възможност да победим това чудовище и фашистко творение сръбската държава Сърбия, която иска да легализира геноцида и престъпленията, като средство за завладяването на територии и за решаване на политически въпроси“, заключи Углянин. \r\nНа 22 нормври, Действащият заместник-председател на Националния съвет на бошняците (НСБ) Есад Джуджо, в навечерието на сесията по встъпване в длъжност на новия състав на НСБ, публикува в „Туитър“ скандална карта на региона, за каквато я смята белградския ежедневник „Вечерне Новости“, в която територията на Сърбия е „разкъсана“ на „Кралство Сърбия“, Косово, Санджак и Войводина. \r\nКакто пише вестникът, картата на Джуджа е последната от цяла поредица провокации от лагера на Сюлейман Углянин (председател на НСБ)), който сложи Джуджа в листата за последните избори за НСБ. Преди само две седмици Углянин заяви пред своите поддръжници, че Сърбия, която определи като „фашистка държава“, „Иска да легализира геноцида и престъпленията като средство за завладяване на територия и решаване на политически въпроси“. Неговите поддръжници реагираха на това със скандирания: „Републка Санджак“, „Сульо, обичаме те“ и „Вучич – педераст“... \r\nСлед този скандал, представителите на партията на Углянин „Самоопределение“ постигнаха коалиционно споразумение с партия „Vakat je”, (която бе подкрепена от Расим Ляич) и приеха нейните принципи, сред които са спазването на Конституцията и териториалната цялост на Сърбия. В новия скандал Джуджо наруши този договор, отбелязва „Новости“, като посочва обаче, че представителите на “Vakat je” в сряда не са пожелали да коментират този инцидент. Не се е изказвал по въпроса и Углянин. \r\nПревод и редакция:", "date": "2019.05.16", "title": "Нов скандал с лидера на бошняците в Сърбия Сюлейман Углянин: „Стефан Неманя е военен престъпник“"}
{"url": "http://www.focus-news.net/news/2019/05/16/2658598/mariya-belova-polozhi-kletva-kato-naroden-predstavitel-ot-pg-na-gerb-na-myastoto-na-desislava-taneva.html", "text": "Мария Белова положи клетва като народен представител от ПГ на ГЕРБ, предаде репортер на  Агенция „Фокус“ . Това се случи в началото на днешното пленарно заседание. Белова става депутат съгласно решение на ЦИК от 15 май 2019 г. Белова заема мястото на Десислава Танева от ГЕРБ, която вчера положи клетва като министър на земеделието, храните и горите. Мария Белова бе част от листата на ПП ГЕРБ в 21-ви Многомандатен избирателен район - Сливен на парламентарните избори през 2017 г.  \r\nДеница КИТАНОВА", "date": "2019.05.16", "title": "Мария Белова положи клетва като народен представител от ПГ на ГЕРБ на мястото на Десислава Танева"}
{"url": "http://www.focus-news.net/news/2019/05/16/2658607/evropeyski-izbori-2019-andrey-novakov-gerb-tryabva-okonchatelno-da-vzemem-reshenie-kak-evropa-shte-prodalzhi-edinna.html", "text": "Трябва окончателно да вземем решение как Европа ще продължи единна. Това каза в интервю за сутрешния блок „Добро утро, България“ на  Радио „Фокус“  Андрей Новаков, кандидат за член на Европейския парламент от листата на ГЕРБ и СДС. Той допълни, че всекидневните коментари за Европа на две скорости и за финансов министър, който да отговаря за еврозоната, са измислени причини една или друга държава да не се допуска до Шенген. Според Андрей Новаков примери като пакет „Мобилност“  не могат да убедят хората, че всички в ЕС мислят за неговото единство. „Проблемът с миграцията също трябва да бъде решен, по начин по който не трябва да остава съмнение как ще се разпределят тези мигранти, както в момента периодично някой започва да говори за това. Предстоят тежки преговори с които окончателно да довършим бюджет след 2020 година. Брекзит е огромната въпросителна, с която трябва да се занимаем. Вижда се, че всеки ден се задават все повече въпроси, а има все по-малко отговори. Предизвикателствата са много, но ми се струва, че въпреки всички тях не бива Европа да става неразбираема за хората“, обясни той. Андрей Новаков каза още, че Европа не може да продължи да говори на сложен език. Бюрокрацията трябва да придобие по-човешки облик и да не се занимава с дребнотемия, да се говори за международните транспортни коридори, реално свободно пътуване от Черно море до Атлантическия океан. Според Андрей Новаков България е готова да влезе в Шенген и Еврозоната. \r\nЙоланда ПЕЛОВА", "date": "2019.05.16", "title": "Европейски избори 2019: Андрей Новаков, ГЕРБ: Трябва окончателно да вземем решение как Европа ще продължи единна"}
{"url": "http://www.focus-news.net/news/2019/05/16/2658608/elizabet-pavlova-toplofikatsiya-sofiya-do-nyakolko-dni-startira-nova-programa-nasochena-kam-domoupravitelite-tselyashta-po-dobra-komunikatsiya-mezhdu-potrebitelite-i-druzhestvoto.html", "text": "До няколко дни стартира нова програма, насочена към домоуправителите, целяща по-добра комуникация между потребителите и  \"Топлофикация - София\". Това каза за сутрешния блок  „Добро утро, България“  на  Радио \"Фокус\"  говорителят на дружеството Елизабет Павлова. „Открихме имейл адрес, на който нашите домоуправители – клиенти могат да се регистрират и да получават информация за спирания и аварии, които евентуално биха продължили повече от няколко часа. Могат да се обръщат с въпроси, свързани с дяловото разпределение, ако „Топлофикация – София“ е техен топлинен счетоводител, както и различни други проблеми, които винаги могат да изникнат във връзка с отоплението и топлата вода в една сграда. Те биха могли да получават актуална информация и много полезни съвети, свързани с енергоспестяването“, обясни говорителят на дружеството. Елизабет Павлова заяви, че очаква домоуправителите да се регистрират на имейл адреса, като информация за него има на сайта и колцентъра на „Топлофикация – София“. По този начин ще се улесни комуникация не само с тях, но и с цялата етажна собственост, обобщи Елизабет Павлова. \r\nЙоланда ПЕЛОВА", "date": "2019.05.16", "title": "Елизабет Павлова, „Топлофикация - София“: До няколко дни стартира нова програма, насочена към домоуправителите, целяща по-добра комуникация между потребителите и дружеството"}
{"url": "http://www.focus-news.net/news/2019/05/16/2658610/evropeyski-izbori-2019-kandidatat-za-evrodeputat-ot-gerb-ivelina-vasileva-shte-se-sreshtne-s-zhiteli-na-aytos-na-17-may.html", "text": "На 17 май 2019 г. от 18.30 часа кандидатът за евродепутат от ГЕРБ Ивелина Василева ще се срещне с жители на град Айтос, област Бургас. Това съобщиха от пресцентъра на  ПП ГЕРБ . Срещата ще се проведе в салона на народно читалище „Васил Левски“ на ул. „Ал. Стамболийски 14“. В рамките на дискусията ще бъдат обсъдени по-значимите реализирани и предстоящи проекти в общината, както и акцентите в предизборната кампания.", "date": "2019.05.16", "title": "Европейски избори 2019: Кандидатът за евродепутат от ГЕРБ Ивелина Василева ще се срещне с жители на Айтос на 17 май"}
{"url": "http://www.focus-news.net/news/2019/05/16/2658606/evropeyski-izbori-2019-andrey-kovachev-gerb-lyav-zavoy-za-evropa-nyama-kak-da-se-sluchi-pes-nyama-da-imat-poveche-deputati-ot-enp.html", "text": "Няма как да се случи ляв завой за Европа. Няма възможност ПЕС да имат повече депутати от ЕНП в следващия парламент. Това каза кандидатът за евродепутат от листата на ГЕРБ и СДС Андрей Ковачев в отговор на въпрос възможно ли е Европа да направи завой наляво след предстоящия евровот в предаването „Тази сутрин“ по  БТВ . „След европейските избори ЕНП ще има най-много представители. Убеден съм. Няма как да има такъв ляв завой. Едно са думите и хубавите фрази, реалността е съвсем друга“, заяви той. „Ние предлагаме най-реалната промяна за Европа. В гарантирането на физическата и социалната сигурност на гражданите, базирана на икономиката, на общите политики по сигурност и отбрана, и външна политика“, посочи Андрей Ковачев. „Когато имаме по-добри макроикономически показатели и събираме повече в бюджета, тогава можем да си позволим повече за социална закрила. През 2018 година 35,5% от разходите ни отиват за социална закрила. При Сергей Станишев през 2009 година са били 28.7%“, коментира той. „Ще цитирам Маргарет Тачър: „Проблемът на социализма е когато свършат чуждите пари“. Трябва да генерираме богатство от икономиката, за да можем да преразпределяме каквото и да било друго“, посочи Ковачев. Той опроверга твърдението на лидера на ПЕС и кандидат за евродепутат Сергей Станишев, че ЕНП прави политики на орязване. „Няма политики на орязване, има консолидация на макроикономическата рамка на ЕС и дисциплината в еврозоната“, изтъкна Андрей Ковачев. „Растежът не се получава с декларация на социалистите. Икономиката вдига заплатите“, посочи той. „Класика в жанра е когато социалистите искат да преразпределят нещо, което нямат“, коментира Ковачев. „В листата на БСП има големи специалисти по фалити. Те знаят как един долар се прави 3 хил. лева“, каза още той.", "date": "2019.05.16", "title": "Европейски избори 2019: Андрей Ковачев, ГЕРБ: Ляв завой за Европа няма как да се случи- ПЕС няма да имат повече депутати от ЕНП"}
{"url": "http://www.focus-news.net/news/2019/05/16/2658613/kyustendil-trafikat-na-gkpp-gyueshevo-se-osashtestvyava-normalno-v-uchastak-ot-patya-za-punkta-se-izvarshvat-remontni-deynosti.html", "text": "Трафикът на ГКПП „Гюешево” се осъществява нормално, в участък от пътя за пункта се извършват ремонтни дейности, пътните настилки са мокри. Това съобщи за  Радио „Фокус” – Кюстендил  дежурният на пункта. Потокът от автомобили към този час на деня е нормален, преминаването се извършва без големи изчаквания. Ремонтни дейности се извършват по пътя за граничния пункт. Въведено е движение с повишено внимание в свободната лента между селата Жиленци и Раненци. В участъка се извършва рязане на храсти и дървета. Срокът е до 17 май. \r\nВенцеслав ИЛЧЕВ", "date": "2019.05.16", "title": "Кюстендил: Трафикът на ГКПП „Гюешево” се осъществява нормално, в участък от пътя за пункта се извършват ремонтни дейности"}
{"url": "http://www.focus-news.net/news/2019/05/16/2658609/evropeyski-izbori-2019-sergey-stanishev-bsp-tselta-ni-e-sotsialna-promyana-v-es-stremim-se-kam-progresivno-lyavo-tsentristko-proevropeysko-mnozinstvo.html", "text": "Целта на социалистите е в ЕС да настъпи социална промяна. Стремим се към ново прогресивно ляво центристко проевропейско мнозинство. Това каза кандидатът за евродепутат от „БСП за България“ Сергей Станишев в предаването „Тази сутрин“ по  БТВ . „Няма да има националистическо цунами, което да помете ЕС, от което се опасяваха преди половин година“, коментира той. „Много е забавно, когато ЕНП, които управлявате ЕК поне от 25 години, говорят за промяна. Ако искаха промяна можеха да я реализират“, заяви Сергей Станишев. По повод дебата между кандидатите за председател на ЕК, той посочи: „Мога да кажа, че категорично за пореден път Франс Тимерманс спечели симпатиите и разбирането на аудиторията и публиката. Това се случва във всички дебати досега“. „Дори в Германия, родината на Манфред Вебер, коментарите бяха в следния дух: имахме много неравностоен дебат, от една страна кандидат, който говори прекрасен немски език, от друга страна беше Вебер“, каза Станишев. В отговор на въпрос кои са основните слабости на ЕНП, той заяви: „Основният проблем е политиката на орязване. ЕНП се фиксираха, търсейки изход от икономическата криза, върху това, че целият проблем е в държавния дълг. Истината не е това- кризата беше създадена от финансовия спекулативен капитализъм, който взриви финансовата система“. „В края на моя мандат намалихме държавния дълг на България от 30% на 14% от БВП. Оставихме на Бойко Борисов 8 млрд. лева фискален резерв“, припомни Сергей Станишев. „Пенсиите бяха увеличени с над 80%, това е факт, както и минималните заплати в България“, каза още той.", "date": "2019.05.16", "title": "Европейски избори 2019: Сергей Станишев, БСП: Целта ни е социална промяна в ЕС, стремим се към прогресивно ляво центристко проевропейско мнозинство"}
{"url": "http://www.focus-news.net/news/2019/05/16/2658614/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata-na-17-may.html", "text": "„Софийска вода” временно ще прекъсне водоснабдяването в някои части на столицата на 17 май. Това съобщиха от пресцентъра на  дружеството . \r\nВъв връзка с прекъсване на сградно водопроводно отклонение до бл. 14 жк. „Зона Б-5“ се налага спиране на водоподаването от 10:00 до 16:00 часа на клиентите на „Софийска вода”, живеещи в района на: ул. „Одрин“ от бул. „Александър Стамболийски“ до ул. „Партений Нишавски“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Одрин“ ъгъла с ул. „Позитано “. \r\nВъв връзка с изпълнение на инвестиционен проект за подмяна на уличен водопровод на ул. „Монтевидео“ в кв. „Овча купел“ се налага спиране на водоподаването от 09.00 до 21.00 часа на клиентите на „Софийска вода”, живеещи в района на: ул. „Монтевидео“, ул. „Гайтанци“, ул. 315, ул. „Президент Линкълн“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Монтевидео“ ъгъла с ул. „Барите“. След възстановяване на водоснабдяването е възможно временно повишаване  мътността на водата. След реализацията на този инвестиционен проект клиентите на „Софийска вода” живеещи в района ще почувстват значително подобреното качество на предоставяните услуги. \r\nВъв връзка с подмяна на водомерен възел на бул. „Възкресение“ в жк. „Красна поляна 1“ се налага спиране на водоподаването от 09.00 до 12.00 часа на клиентите на „Софийска вода”, живеещи в района на: ул. „Румяна“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Румяна“ бл. 24. \r\nВъв връзка с диагностика на уличен водопровод в кв. „Абдовица“ №63 се налага спиране на водоподаването от 09.30 до 16.30 часа на клиентите на „Софийска вода”, живеещи в района на: \r\nкв. „Абдовица“ от №1 до №160. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: кв. „Абдовица“ №88. \r\nВъв връзка с подмяна на сградно водопроводно отклонение на ул. „Кораб планина“ в жк. „Лозенец“ се налага спиране на водоподаването от 10.30 до 19.00 часа на клиентите на „Софийска вода”, живеещи в района на: ул. „Кораб планина“ от ул. „Трепетлика“ до ул. „Плачковица“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Кораб планина“ ъгъла с ул. „Плачковица“. \r\nВъв връзка с изграждане на уличен водопровод на ул. „Загребска“ в кв. „Овча купел“ се налага спиране на водоподаването от 08.00 до 20.00 часа на клиентите на „Софийска вода”, живеещи в района на: ул. „Загребска“ от ул. „Ново село“ до ул. „Любляна“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Загребска“ ъгъла с ул. „Любляна“. \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. \r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2019.05.16", "title": "„Софийска вода” временно ще прекъсне водоснабдяването в някои части на столицата на 17 май"}
{"url": "http://www.focus-news.net/news/2019/05/16/2658616/smolyan-kniga-posvetena-na-stoyu-shishkov-shte-bade-predstavena-v-regionalniya-istoricheski-muzey.html", "text": "Разнообразни са инициативите от програмата на Регионален исторически музей „Стою Шишков” – Смолян по повод 18 май – Международен ден на музеите. Това каза за  Радио „Фокус“ – Смолян  главният уредник на музея, Златка Петрова. Днес от 16.00 часа ще бъде представена книгата на Николай Щърбов и Снежина Рижикова „Стою Н. Шишков (1865-1937). Житейски път и творческа биография. Част II. В Пловдив и китна Тракия“. В 17.00 часа ще бъдат поднесени цветя пред паметната плоча на Стою Шишков пред входа на музея, посочи Петрова. \r\nПроявите продължават и утре с откриване на фотоизложбата „Села: памет и живо наследство във фотообектива“, в която са представени 12 села от Родопите в 38 фотографии на няколко фотографи. „Утре ще бъде и традиционното връчване на почетните грамоти на дарителите на музея и обявяването на „Дарител на 2019 година“, който тази година се присъжда на дългогодишният журналист от Смолян Славка Радичева\", каза още Петрова. \r\nНели ГЕРГЬОВСКА", "date": "2019.05.16", "title": "Смолян: Книга, посветена на Стою Шишков, ще бъде представена в Регионалния исторически музей"}
{"url": "http://www.focus-news.net/news/2019/05/16/2658618/pleven-patnite-nastilki-v-oblastta-sa-mokri-vali-slab-dazhd.html", "text": "Пътните настилки в областта са мокри. Това съобщиха за  Радио „Фокус“  от Областно пътно управление – Плевен. Вали слаб дъжд. Температурите са между 18° и 23°, духа слаб вятър.  Движението по пътя II-13 Кнежа - Искър от км 77 до км 78 трябва да се осъществява с повишено внимание поради земно изкопни ремонтни дейности. Срокът на ремонта е до 17 май. Температурите са между 18° и 23°. До 16 юни е ограничено движението по път Ясен – Дисевица – Петърница – Катунец. Временно е ограничено движението по пътя Луковит – Оряхово в участъка Червен бряг – Чомаковци от км 9+715 до км 19+207. Причината е демонтиране на стоманен мост над река Искър преди с. Чомаковци. Обходният маршрут е през Кнежа – Искър – Долни Дъбник – Телиш – Луковит. За движещите се моторни превозни средства по пътя Бяла-Ботевград от гр. Луковит транзитно през гр. Червен бряг към с. Чомаковци началото на обхода е кръстовището при 138+767, оттам отбивният маршрут следва трасето на пътя през с. Радомирци до обхода на гр. Долни Дъбник, гр. Искър, гр. Кнежа до с. Чомаковци. Очаква се дейностите да приключат до 04 юли.  \r\nВиолета КРЪСТЕВА", "date": "2019.05.16", "title": "Плевен: Пътните настилки в областта са мокри, вали слаб дъжд"}
{"url": "http://www.focus-news.net/news/2019/05/16/2658619/sport-shahtyor-specheli-kupata-na-ukrayna.html", "text": "Отборът на Шахтьор Донецк спечели купата на Украйна срещу Ингулец Петрово с 4:0 на неутрален терен на стадиона \"Славутич Арена\" в Запорожие. Головете отбелязаха Тете – два, Кораеш и Соломон. Това е 13-та рекордна купа за клуба, който печели трофея за четвърти пореден път. Отборът е и почти сигурен шампион на Украйна.", "date": "2019.05.16", "title": "Спорт: Шахтьор спечели купата на Украйна"}
{"url": "http://www.focus-news.net/news/2019/05/16/2658620/zam-kmetat-doncho-barbalov-napraveno-e-prouchvane-kak-biha-mogli-da-badat-proizvedeni-novite-zhalti-paveta-vapros-na-vreme-e-da-se-organizira-tyahnoto-proizvodstvo.html", "text": "Имаме виждане как биха могли да бъдат произведени новите жълти павета – направено е проучване в тази насока. Въпрос на време е да се организира тяхното производство. Надяваме се качеството да е като на оригиналите. Това каза зам.-кметът на София Дончо Барбалов в предаването  „Здравей, България”  по  Нова телевизия . Барбалов коментира и случая, при който жена откри в двора си складирани жълти павета. „В миналото не се е обръщало много внимание на съхранението им. Гражданите са намерили паветата при ремонт на новозакупен имот. Благодарим за това, тъй като няма откъде да се намерят вече стари жълти павета – това са произведения на 110 години”, каза зам.-кметът на София.", "date": "2019.05.16", "title": "Зам.-кметът Дончо Барбалов: Направено е проучване как биха могли да бъдат произведени новите жълти павета, въпрос на време е да се организира тяхното производство"}
{"url": "http://www.focus-news.net/news/2019/05/16/2658615/blagoevgrad-shofyorite-da-se-dvizhat-s-povisheno-vnimanie-v-tunel-zheleznitsa-po-pat-1-blagoevgrad-simitli-poradi-prekasvane-na-elektrozahranvaneto.html", "text": "Шофьорите да се движат с повишено внимание в тунел \"Железница\" по път І-1 Благоевград - Симитли поради прекъсване на електрозахранването. Това съобщиха от пресцентъра на  Агенция „Пътна инфраструктура“ . Екипи на електроразпределителното дружество работят по отстраняване на аварията.", "date": "2019.05.16", "title": "Благоевград: Шофьорите да се движат с повишено внимание в тунел \"Железница\" по път І-1 Благоевград - Симитли поради прекъсване на електрозахранването"}
{"url": "http://www.focus-news.net/news/2019/05/16/2658623/evropeyski-izbori-2019-valeri-simeonov-shte-se-sreshtne-s-predstaviteli-na-upravitelniya-savet-na-asotsiatsiyata-na-industrialniya-kapital-v-balgariya.html", "text": "На 17 май от 10.00 часа водачът на „Патриоти за Валери Симеонов (НФСБ и Средна Европейска класа )” Валери Симеонов ще се срещне с представители на Управителния съвет на Асоциацията на индустриалния капитал в България. Това съобщиха от пресцентъра на  НФСБ . Срещата ще се състои в централата на Асоциацията в София на ул. Тракия 15.", "date": "2019.05.16", "title": "Европейски избори 2019: Валери Симеонов ще се срещне с представители на Управителния съвет на Асоциацията на индустриалния капитал в България"}
{"url": "http://www.focus-news.net/news/2019/05/16/2658622/blagoevgrad-9-000-lv-sa-otkradnati-ot-chasten-imot-v-gotse-delchev.html", "text": "9 000 лв. са откраднати от частен имот в Гоце Делчев. Това съобщиха от ОДМВР – Благоевград. Сигналът за кражбата е подаден в РУ - Гоце Делчев. Съобщено е, че за времето от 07.00 часа до 17.30 часа на 15 май от частен имот в град Гоце Делчев е извършена кражба на сумата от около 9 000 лева. По случая е образувано досъдебно производство. Работата продължава.", "date": "2019.05.16", "title": "Благоевград: 9 000 лв. са откраднати от частен имот в Гоце Делчев"}
{"url": "http://www.focus-news.net/news/2019/05/16/2658621/varna-peshehodets-e-blasnat-na-spirka-ot-avtobus-na-gradskiya-transport.html", "text": "Пешеходец е блъснат на спирка от автобус на градския транспорт. Това съобщиха за  Радио „Фокус“ – Варна  от сектор „Пътна полиция“ към ОДМВР – Варна. Инцидентът е станал вчера. По данни на дежурния, пострадалият е слизал от таксиметров автомобил на спирката на НАП, когато е бутнат от автобус на градския транспорт. Вследствие на инцидента пострадалият е със счупена тазобедрена става, но е без опасност за живота.  \r\nПри друг инцидент, при рязко спиране на автобус на градския транспорт са пострадали двама пътника от автобуса. Те са прегледани от медицински екип и са без опасност за живота.  \r\nОбщо 7 пътнотранспортни произшествия са обслужили екипите на „Пътна полиция“ през денонощието. При останалите са констатирани само материални щети.  \r\nБояна АТАНАСОВА", "date": "2019.05.16", "title": "Варна: Пешеходец е блъснат на спирка от автобус на градския транспорт"}
{"url": "http://www.focus-news.net/news/2019/05/16/2658625/veliko-tarnovo-26-godishen-mazh-e-zadarzhan-za-povrezhdane-na-nadgrobna-plocha-v-pavlikeni.html", "text": "26-годишен мъж е задържан за повреждане на надгробна плоча в Павликени. Това съобщиха от  ОДМВР – Велико Търново . Образувано е бързо производство за повреждането на надгробна плоча в гробищен парк – Павликени. Сигналът за случая е получен вчера следобед. След проведени незабавни действия по разследването е установено, че извършител на деянието е 26-годишен мъж от същия град, известен на полицията и осъждан. Той е задържан с полицейска мярка до 24 часа. Срещу него е започнато бързо производство.", "date": "2019.05.16", "title": "Велико Търново: 26-годишен мъж е задържан за повреждане на надгробна плоча в Павликени."}
{"url": "http://www.focus-news.net/news/2019/05/16/2658624/burgas-treta-formatsiya-na-vaterpolniya-chernomorets-shte-se-bori-za-medal-v-nastoyashtiya-sezon-ot-darzhavnite-parvenstva-po-vodna-topka.html", "text": "Трета формация на ватерполния „Черноморец“ ще се бори за медал в настоящия сезон от държавните първенства по водна топка. Това съобщиха от пресцентъра на  Община Бургас . Място в супер финала спечелиха юношите до 15 г., които се класираха на второ място след изиграването на мачовете от финалната шестица. Воденият от Петър Йонов тим по категоричен начин се справи с домакините от „Аква Спорт“ и „Черно море“, които се задоволиха с последните две места в класирането. Във Варна, на комплекс „Приморски“, „Черноморец“ записа четири убедителни победи. Нашите момчета разбиха „Аква Спорт“ с 11:2, „Черно море“ с 13:7, „Ботев 2000″ (Враца) с 10:3 и столичния ЦСКА с 13:3. Единствената загуба „акулите“ инкасираха в първия си мач на турнира от оглавилия класирането „КПС Варна“ с 6:8. На бургаските ватерполисти им бе необходимо време, за да настроят играта си на голям басейн, като след първото полувреме те изоставаха с 2:6. В останалите две части „Черноморец“ стопи натрупания пасив, но при 6:7 пропусна да изравни след грешка при разиграване на зоната. Варненци се възползваха от шанса и спечелиха срещата. Така те завършиха първи с 15 т.  \r\nС актив от 12 т. втори е „Черноморец“. Топ 4 на държавното първенство затвориха двата варненски тима „Черно море“ –  9 т. и „Аква Спорт“ – 6 т. Спечелените точки от финалната шестица няма да се зачитат по регламент. Извън супер финала останаха „Ботев 2000“ – 3 т. и ЦСКА 0 т.  \r\nМачовете за разпределение на медалите при 15-годишните ще се играят на 6 и 7 юли. Решението на родната федерация е домакин на супер финала да бъде Варна. Българският национален отбор ще участва на Европейското първенство по водна топка за U15, домакин на който от 21 до 28 юли е Бургас. В състава девет от състезателите са от Варна – петима от „КПС Варна“, трима от „Черно море“ и един от „Аква Спорт“. „Черноморец“ има трима свои представители – вратарят Александър Раднев и полевите играчи Янис Христов и Георги Митев. От „Ботев 2000“ има двама състезатели, а от столичния „Локо НН“ – един. Националите са в процес на подготовка и най-пълноценна тя би била на мястото, където ще се играят евродвубоите – басейн „Парк Арена ОЗК“. А супер финалът от шампионата ще бъде финалният щрих от подготовката на „лъвчетата“ за Европейското първенство.  Първият лагер сбор на U15 е от 18 до 23 май във Варна. България е в група „В“ заедно с отборите на Испания, Гърция и Турция в първата фаза на Евро 2019 в Бургас.", "date": "2019.05.16", "title": "Бургас: Трета формация на ватерполния „Черноморец“ ще се бори за медал в настоящия сезон от държавните първенства по водна топка"}
{"url": "http://www.focus-news.net/news/2019/05/16/2658612/zapochna-sreshtata-na-premiera-boyko-borisov-s-predstaviteli-na-prevozvacheskiya-bransh.html", "text": "Започна срещата на министър-председателя Бойко Борисов с представители на превозваческия бранш. Това съобщиха от  правителствената информационна служба . На нея се обсъжда темата за обхвата на пътищата, за които ще се плаща тол такса, както и за размера на тарифите.", "date": "2019.05.16", "title": "Започна срещата на премиера Бойко Борисов с представители на превозваческия бранш"}
{"url": "http://www.focus-news.net/news/2019/05/16/2658626/kyustendil-kragla-masa-na-tema-upravlenieto-slozhno-i-trudno-no-interesno-i-vazhno-shte-se-provede-v-dupnitsa.html", "text": "Кръгла маса на тема „Управлението – сложно и трудно, но интересно и важно” ще се проведе в Дупница. Това съобщи за  Радио „Фокус” – Кюстендил  Емил Гущеров, председател на Общински съвет – Дупница. Тя се организира съвместно с  катедра „Философски и политически науки“ при Философски факултет на ЮЗУ „Неофит Рилски“. На срещата са поканени учители и ученици от Община Дупница. Целта е да се активизира техният интерес към темата за управлението, да се обърне вниманието върху неговата сложност и специфика, върху необходимите качества за хората в управленските органи и т.н. По време на събитието се предвижда коментирането и разрешаването на конкретни казуси. \r\nВенцеслав ИЛЧЕВ", "date": "2019.05.16", "title": "Кюстендил: Кръгла маса на тема „Управлението – сложно и трудно, но интересно и важно” ще се проведе в Дупница"}
{"url": "http://www.focus-news.net/news/2019/05/16/2658611/plovdiv-okrazhniyat-sad-shte-gleda-myarkata-na-mazha-pregazil-tsiganin-v-niva-kray-selo-bolyarino.html", "text": "Окръжният съд ще гледа мярката на мъжа, прегазил циганин в нива край село Болярино. Това съобщиха от пресцентъра на  Съдебната палата в Пловдив . Окръжен съд - Пловдив от 11.00 часа в зала №9 ще разгледа искането на прокуратурата за вземане на мярка за неотклонение \"Задържане под стража\" спрямо 60-годишния мъж с инициали Д. П., привлечен като обвиняем за причиняване на смърт при умишлено пътнотранспортно произшествие край с. Болярино, област Пловдив. \r\nСрещу кипърския гражданин Д.П. е повдигнато обвинение за това, че на 11/12 май 2019 г., в землището на с. Болярино, област Пловдив, местност Крушака, при управление на товарен автомобил, марка „Форд“, модел „Рейнджър“, нарушил правилата за движение по пътищата и е допуснал пътнотранспортно произшествие, вследствие на което умишлено е причинил смъртта на 30-годишния П.Г.", "date": "2019.05.16", "title": "Пловдив: Окръжният съд ще гледа мярката на мъжа, прегазил циганин в нива край село Болярино"}
{"url": "http://www.focus-news.net/news/2019/05/16/2658630/evropeyski-izbori-2019-kandidatat-za-evrodeputat-marin-zahariev-shte-se-sreshtne-s-zhiteli-na-madan.html", "text": "Кандидатът за член на Европейския парламент от ГЕРБ Марин Захариев на 17 май 2019 г. ще посети град Мадан. Това съобщиха от пресцентъра на  ПП ГЕРБ . Срещата с жители на общината ще се състои пред сградата на „Горубсо – Мадан“ АД, която се намира на улица „Република“ в центъра на града. Заедно с него в срещата ще участват бившият евродепутат Владимир Уручев и общински съветници от ГЕРБ.", "date": "2019.05.16", "title": "Европейски избори 2019: Кандидатът за евродепутат Марин Захариев ще се срещне с жители на Мадан"}
{"url": "http://www.focus-news.net/news/2019/05/16/2658628/evropeyski-izbori-2019-lilyana-pavlova-vav-varna-kolkoto-po-golyama-e-grupata-na-gerbenp-tolkova-po-silna-shte-bade-podkrepata-za-balgarskite-kauzi-v-ep.html", "text": "България трябва да може да разчита на достоен, компетентен и максимално голям екип в Европейския парламент. Колкото по-голяма е групата на ГЕРБ/ЕНП, толкова по-силна ще бъде подкрепата за българските каузи. Това заяви кандидатът за евродепутат от листата на ГЕРБ и СДС и варненски народен представител Лиляна Павлова, съобщиха от пресцентъра на  ПП ГЕРБ . „Нароиха се много партии, но както една птичка пролет не прави, така и един евродепутат без политическо семейство, няма възможност да събере необходимите съюзници в защита на каузите, които отстоява”, изтъкна още тя пред членове и симпатизанти на ГЕРБ във варненския район „Одесос”.  \r\n„Четири са стълбовете на успешната политика - силна местна власт, силно правителство, силно Народно събрание и силни представители в Европейския парламент. С резултата от изборите на 26 май трябва да легитимираме стабилността на това управление, което опонентите ни с всички средства се опитват да компрометират. Атаките идват от тези, които са засегнати от борбата на правителството срещу контрабандата, от тези, които издоиха държавата чрез приватизацията. Затова няма да се изненадам, ако дори се опитат да ни спретнат „Костинброд – 2”, заяви Лиляна Павлова.  \r\n„Опонентите ни всекидневно продуцират лъжи. Говорят, че няма индустрия, докато в България се откриват нови и нови заводи. Индустрията вече представлява 28% от българската икономиката. Силната икономика, за която работим, е ключът към очакваните от хората по-високи доходи”, обясни кандидатът на ГЕРБ.  \r\n„Вече 10 години работя за развитието на регионите и инфраструктурата. Знам колко е важно да осигурим чрез европейската солидарност повече финансов ресурс за малките населени места, за малкия и средния бизнес”, изтъкна бившият регионален министър. По думите ѝ за следващия програмен период се очаква бюджетът да се увеличи от 14 на 18 млрд. лв. „Трябва да отстояваме тези евросредства за България още от първия ден в новия мандат на ЕП”, сподели по-рано Павлова при срещата си с граждани на изнесената приемна в центъра на Варна. Там кандидатът за евродепутат се включи в инициатива на Младежи ГЕРБ. На специално подготвена за целта стена минувачи бяха приканвани да оставят своето послание за идеите и мечтите си за ЕС. Лиляна Павлова изписа: „Моята Европа е силна и единна България” и пожела на младежите да развиват своя потенциал в родината си. „Младите хора са нашият най-ценен капитал”, добави тя. \r\nВ рамките на своето посещение във Варна Лиляна Павлова се срещна и с членове на областната организация на Старейшини ГЕРБ. „Над 40 млрд. лв. са инвестирани в България благодарение на членството ни в ЕС. Това са евросредства за пътища, образователни институции, социална подкрепа, за развитието на по-конкурентоспособен бизнес. Именно благодарение на членството ни в ЕС нашият бизнес предлага безмитно стоките и услугите си на пазар с 500 млн. потребители”, заяви кандидатът за евродепутат. Председателят на Старейшини ГЕРБ Николай Андреев  взе участие в срещата, като припомни пред присъстващите успехите на първото Българско председателство на Съвета на ЕС. „Като зам.-председател на Европейския съюз на гражданите-сеньори към ЕНП неведнъж съм се срещал с колеги от различни държави-членки. Те говорят с респект към постигнатото през полугодието, в което България беше двигател на европейските политики и диктуваше дневния ред на ЕС. Положителният отзвук ни мотивира още повече да подкрепим силния глас, който извоювахме за страната си в Европа и който трябва да запазим и занапред”, заключи Николай Андреев.", "date": "2019.05.16", "title": "Европейски избори 2019: Лиляна Павлова във Варна: Колкото по-голяма е групата на ГЕРБ/ЕНП, толкова по-силна ще бъде подкрепата за българските каузи в ЕП"}
{"url": "http://www.focus-news.net/news/2019/05/16/2658629/noi-sredniyat-osiguritelen-dohod-za-stranata-za-mart-2019-g-e-97624-leva.html", "text": "Националният осигурителен институт обявява, че размерът на средния осигурителен доход за страната за месец март 2019 г. е 976.24 лв. Това съобщиха от пресцентъра на  НОИ . Средномесечният осигурителен доход за страната за периода от 01 април 2018 г. до 31 март 2019 г. е 912.69 лв. \r\nОпределеният средномесечен осигурителен доход за страната за посочения период служи при изчисляване размерите на новоотпуснатите пенсии през месец април 2019 г., съгласно чл. 70, ал. 2 от Кодекса за социално осигуряване.", "date": "2019.05.16", "title": "НОИ: Средният осигурителен доход за страната за март 2019 г. е 976.24 лева"}
{"url": "http://www.focus-news.net/news/2019/05/16/2658631/burgas-dve-sabitiya-posveteni-na-zdravoslovnoto-hranene-shte-se-provedat-v-ekspotsentar-flora-na-18-may.html", "text": "Две събития поред, посветени на здравословното хранене, ще се проведат в Експоцентър „Флора“ на 18 май с подкрепата на Община Бургас. Те ще прелеят едно в друго, като първото започва в 10.30 часа, а второто веднага след него - в 12.00 часа. Това съобщиха от пресцентъра на  Общината . От 10.30 до 12.00 часа децата и техните родители, които предварително се регистрираха онлайн за участие в „Ден на революцията в храненето“, организиран от  фондация „За Храната“, са поканени на забавен празник с много игри и кулинарни работилници. Децата ще имат възможност да приготвят лесни рецепти със зеленчуци, разработени и съгласувани от експертите-диетолози в Консултативния съвет на фондацията. В работилниците участват доброволци – родители и учители. Всяко дете ще получи занимателна книжка с игри и лесни за изпълнение рецепти. Целта на празника е да се насочи общественото внимание към по-балансирано и пълноценно хранене на децата.  \r\nСъбитието „Бургас за чиста и добра храна“ ще започне в Експоцентър „Флора“ от 12.00 часа. То предлага пълноценна, балансирана и вкусна храна за всички; как да си приготвим храна лесно и достъпно; как да изберем своя начин за балансирано хранене. Елате и се насладете на храна, приготвена и представена от хора в сферата на здравословното хранене и посланици на платформата „Активни и здрави“: Елена Гогова – Нутриционист консултант, FITHOLIC, Healthy Jar, Butlers Бътлърс Кафе § Кухня, TEZGIAH, КАТМАНИЯ, ТОВЕЛИНА, THE CUPS, ЯДКИ ТОРНАДО, CARDAMON, Чифликъ – Фермерски продукти, Био магазин за здраве.", "date": "2019.05.16", "title": "Бургас: Две събития, посветени на здравословното хранене, ще се проведат в Експоцентър „Флора“ на 18 май"}
{"url": "http://www.focus-news.net/news/2019/05/16/2658627/sitel-makedoniya-spts-reshi-da-podnovi-dialoga-za-statuta-na-mpts-oa.html", "text": "Светият архиерейски събор на Сръбската православна църква е взел решение да поднови преговорите за решаване на статута на Македонската православна църква – Охридска архиепископия (МПЦ-ОА) и да продължи разговорите за това с нейни представители, предава скопският телевизионен канал  „Сител“ . \r\nСръбският вестник „Политика“, позовавайки се на източници от ръководството на СПЦ, информира, че въпросът за МПЦ-ОА е бил единствената тема на заседанието в сряда на най-високото църковно тяло. \r\nКакто предава „Танюг“, СПЦ ще се занимава с прилагането на решението за продължаване на диалога с Македонската църква след заседанието на Светия синод. \r\nНеназован източник е заявил пред белградския ежедневник, че „СПЦ не е искала да подновява диалога с македонците, докато Йован Вранишковски е бил в затвора“. „Той, между другото, е пуснат на свобода през 2015 година и участва и на това, както и на предишните заседания на Събора на СПЦ, заедно с владиките на Православната охридска архиепископия, която е под закрилата на Сръбската църква“. Агенция „Фокус“ припомня: \r\nКой е македонският (бивш Велешки) епископ Йован: През юни 2002 година при преговорите между Сръбската православна църква и самопровъзгласилата се през 1967 година за автокефална Македонска православна църква е подписано така нареченото Нишко споразумение, подписано от всички епископи от двете делегации. Петимата подписали епископи (от общо седем) на МПЦ обаче са подложени на силна критика за споразумението и то в крайна сметна е отхвърлено от Синода на МПЦ. Тогава патриарх Павел Сръбски призовава епископите, клира и вярващите към канонично единство и митрополит Йован Повардарски е единственият епископ, който на отговаря позитивно и заедно с целия клир на Велешката епархия подписва документ за единство със Сръбската православна църква. \r\nНа 23 септември 2002 г. Светият синод на Сръбската православна църква го назначава за екзарх на целия диоцез на създадената Православна охридска архиепископия. \r\nСлед конституирането на Светия архиерейски синод на Православната охридска архиепископия, на 25 декември 2003 година Йован е избран е за негов предстоятел. На 24 май 2005 година, денят на Светите Братя Кирил и Методий, съгласно Нишкото споразумение е потвърден от патриарх Павел Сръбски за архиепископ охридски и македонски и е обявен патриаршеският и съборен томос за автономия на Православната охридска архиепископия, чийто председател на Светия синод е той. \r\nНяколко дни след влизането в канонично единство със СПЦ през юни 2002 година, без съдебно решение, полицията го изхвърля от митрополията във Велес заедно с монасите, живеещи при него. \r\nПрез 2004 година е осъден на една година затвор условно, за „самоуправство“, поради влизане в храм за кръщаване на момиче. В 2005 година апелативният съд в Битоля го осъжда на 18 месеца затвор за „разпалване на национална и верска омраза, раздор и нетърпимост“. Присъдата изтърпява в затвора „Идризово“ край Скопие от 22 юни 2005 година. На 3 април 2006 година е освободен предсрочно. Веднага в същата година апелативният съд в Скопие го осъжда на 12 месеца за „финансови злоупотреби“, след като по нисшите съдилища във Велес два пъти го оправдават по това дело. Отново изтърпява присъдата си в „Идризово“, като лежи от 8 август 2006 година до 20 април 2007 година, когато е освободен предсрочно от съда. \r\nВ началото на 2008 година напуска Република Македония и живее в Гърция и Сърбия. На 9 декември 2008 година е в състава на делегацията на Сръбската православна църкви, участвала в опелото на партиарх Алексий II Московски. \r\nНа 16 октомври 2009 година Върховният съд го осъжда задочно на две години и половина затвор и изплащане на обезщетение на МПЦ от 14 804 211 динара (около 240 000 евро). \r\nНа 16 ноември 2010 година българските власти задържат архиепископ Йоан на Калотина по издадена за него заповед за арест от Интерпол заради присъдата в Република Македония за „насаждане на етническа омраза и присвояване на църковни пари.“ На 4 януари 2011 година Софийският апелативен съд отказва исканата от властите в Република Македония екстрадиция, отменя мярката за неотклонение „домашен арест“ на Вранишковски и забраната да напуска България, тъй като присъдите са с политически характер. \r\nНа 3 юли 2011 година архиепископ Йоан взима участие в тържествата по случай 40-годишнината от интронизацията на патриарх Максим Български в катедралата „Свети Александър Невски“ в София. \r\nПрез ноември 2011 година защитава докторат в Богословския факултет на Солунския университет на тема: „Единството на Църквата и съвременните еклисиологични проблеми. Сравнително излагане на теологията на свети Максим Изповедник“. \r\nВ 2012 година апелационният съд в Скопие отново го осъжда на 30 месеца за „финансови злоупотреби“, като по това дело е два пъти оправдаван от по-нисшия съд във Велес и един път осъден задочно. Отново лежи в затвора „Идризово“. \r\nРедакция: Иван Христов \r\nПревод и редакция:", "date": "2019.05.16", "title": "„Сител“ (Македония): СПЦ реши да поднови диалога за статута на МПЦ-ОА"}
{"url": "http://www.focus-news.net/news/2019/05/16/2658633/varna-dvama-mazhe-sa-zadarzhani-za-trafik-na-poveche-ot-7-kilograma-marihuana.html", "text": "Двама мъже са задържани за трафик на повече от 7 килограма марихуана. Това съобщават от пресцентъра на  Окръжна прокуратура – Варна . На 14 май при реализация на оперативни служби на МВР, под прякото ръководство на дежурен прокурор от ОП - Варна са задържани две лица след проведена сделка с наркотични вещества. \r\nПродавачът, с инициали М.М., на 34 години от Варна разпространил на Т.С., на 41 години от град София 6925 грама марихуана, в няколко едрови разфасовки. При извършено по-късно в дома му претърсване, е била намерена и иззета още марихуана, 482 грама, както и значително количество пари. \r\nКупувачът бил арестуван в момент на транспортиране на дрогата, 6925 гр. марихуана, която превозвал в собствения си автомобил. \r\nНа 15 май двамата са привлечени като обвиняеми за престъпления по чл. 354а ал.2 от Наказателния кодекс – М.М. за разпространение и за държане с цел разпространение на високорискови наркотични вещества в големи размери, а Т.С. за държане с цел разпространение на високорискови наркотични вещества в големи размери и при условията на опасен рецидив. \r\nАко бъдат признати за виновни по това обвинение, ги грози наказание лишаване от свобода, както следва – М. М. от три до дванадесет години, а Т.С. от пет до петнадесет години. Законодателят е предвидил и тежки глоби кумулативно към наказанието лишаване от свобода. \r\nМ. М. и Т. С. са задържани за срок до 72 часа от наблюдаващия прокурор с цел представянето им пред съда в производство по вземане на мярка за неотклонение задържане под стража.", "date": "2019.05.16", "title": "Варна: Двама мъже са задържани за трафик на повече от 7 килограма марихуана"}
{"url": "http://www.focus-news.net/news/2019/05/16/2658634/burgas-v-grada-beshe-podpisan-chetiristranen-ramkov-dogovor-za-sazdavane-na-struktura-na-evropeyskiya-institut-za-inovatsii-i-tehnologii.html", "text": "Университет „Проф. д-р Асен Златаров“ – Бургас, Джуниър Ачийвмънт България, Индустриален и логистичен парк – Бургас и Индустриален клъстер „Електромобили“ (ИКЕМ) официално обединиха своите сили, подписвайки четиристранен рамков договор за сътрудничество в Бургас. Това съобщиха от пресцентъра на  Община Бургас . Страните ще работят за създаване на структура на Европейския институт за иновации и технологии (EIT) – Общност на знания и иновации към EIT „Градска мобилност“ – в Бургас. Това е крачка към осигуряването на дългосрочна конкурентноспособност в региона чрез фокус върху високите технологии, научните изследвания и тяхната пазарна комерсиализация в сфера, избрана от Община Бургас като стратегическа за бъдещо развитие. Съвместната дейност на четирите страни ще се състои в: \r\n– изграждане на т.нар „Триъгълник на знанието“ – бизнес, образователни организации и местна власт, който да създаде необходимата среда за Общност на знания и иновации; \r\n– създаване на академична среда чрез подпомагане на обучението на ученици и студенти в областта на предприемачеството и електрическата мобилност; \r\n– повишаване стойността на градските пространства за качеството на живот чрез преоформяне на мобилността. \r\nЕвропейският институт за иновации и технологии (EIT) е независим орган на ЕС, който укрепва способността на Европа за иновации. Той има важна роля за постигане целите на ЕС за създаване на устойчив икономически растеж и работни места, като дава възможност на предприемачите и създателите на иновации да превърнат най-добрите си идеи в продукти и услуги за Европа. EIT насърчава предприемаческия талант и подкрепя нови идеи на водещи предприятия, университети и научноизследователски центрове.  \r\nНай-новото формирование на EIT за градска мобилност представлява консорциум от 48 партньори от 15 държави, включително BMW Group, Чешки технически университет, град Копенхаген, TomTom, Будапещенски университет по технологии и икономика, Автомобилен технологичен център на Галисия, Siemens и др. EIT „Градска мобилност“ е посветена на ускорените решения, които подобряват колективно използване на градските пространства, като същевременно осигуряват достъпна, удобна, безопасна, ефективна, устойчива и достъпна мултимодална мобилност.  \r\n„Щастливи сме да участваме в обединение на активни и действащи хора, които имат стратегическа визия за развитие на региона си. Джуниър Ачийвмънт ще допринесе с експертизата си в обучението по предприемачество и изграждането на предприемаческа култура и иновативно бизнес мислене“, посочи Вера Петканчин, главен оперативен директор на Джуниър Ачийвмънт България.  \r\nСтамен Стамов, изпълнителен директор на Индустриален и логистичен парк – Бургас, отбеляза: „Ползите за Бургас ще се изразят във финансиране на научноизследователски проекти, достъп до най-новите изследвания в областта от партньорската мрежа, насърчаване и развитие на водещите отрасли на икономиката на град Бургас. В дългосрочен план това ще доведе до развитие и утвърждаване на предприемаческата екосистема в града.“  \r\nВече започна съвместната работа между Джуниър Ачийвмънт България, ИКЕМ и Университет „Проф. д-р Асен Златаров“ по въвеждане на курсове по предприемачество и лични финанси, разработени от Джуниър Ачийвмънт, и на магистърска програма по електрическа мобилност с подкрепата на ИКЕМ.  \r\n„Виждаме ясна възможност за нас като университет да станем по-иновативни и да отговорим на новите тенденции и очаквания както на студентите, така и на работодателите, чрез развиване и интегриране на нови учебни програми“, заяви проф. Магдалена Миткова, ректор на Университет „Проф. д-р Асен Златаров“ – Бургас.  \r\nИлия Левков, председател на УС на ИКЕМ, подчерта, че „чрез Секторния съвет за електрическа мобилност към МОН, ИКЕМ ще подпомага процеса по интегриране на образователни програми по електрическа мобилност, енергийна и киберсигурност, чрез разработка на учебно съдържание и образователни модели“.", "date": "2019.05.16", "title": "Бургас: В града беше подписан четиристранен рамков договор за създаване на структура на Европейския институт за иновации и технологии"}
{"url": "http://www.focus-news.net/news/2019/05/16/2658635/d-r-veselka-moncheva-rzi-blagoevgrad-nyama-registrirani-sluchai-zaboleli-ot-koklyush-v-oblastta.html", "text": "В областта няма нито един регистриран случай на пациенти, заболял от коклюш през 2019 година. Това каза за  Радио „Фокус“ – Пирин  д-р Веселка Мончева, директор на Дирекция „Надзор на заразните болести“ към Регионална здравна инспекция – Благоевград. По думите ѝ не такава е била ситуацията през 2018 година, когато е имало значителен брой на заболели от коклюш.  \r\nПо думите ѝ болестта представлява инфекция на респираторния тракт, която се причинява от бактерий – Bordetella pertussis. \r\nЛивия НИНОВА", "date": "2019.05.16", "title": "Д-р Веселка Мончева, РЗИ – Благоевград: Няма регистрирани случаи заболели от коклюш в областта"}
{"url": "http://www.focus-news.net/news/2019/05/16/2658639/api-otkri-obshtestvena-porachka-za-rehabilitatsiyata-na-126-km-patishta.html", "text": "Агенция „Пътна инфраструктура“ стартира обществена поръчка за избор на изпълнители при рехабилитацията на 126 км второкласни и третокласни пътища. Това съобщиха от пресцентъра на  Агенция „Пътна инфраструктура“ . Ще бъдат основно ремонтирани близо 47 км от път II-23 Русе – Кубрат, около 27 км от път II-53 Поликраище - Елена – Сливен, над 23 км от път III-559 Полски градец – Тополовград – с. Устрем, близо 10 км от път III-2077 Каблешково – Межден и около 19 км от път III-9004 Варна – Житница. Общата индикативна стойност на поръчката е над 95 млн. лв. без ДДС. Офертите се приемат до 17:30 ч. на 13 юни т. г. \r\nОбществената поръчка е в 6 обособени позиции: \r\n- Обособена позиция 1 - Лот 31 Път II-53 Поликраище - Елена - Сливен от км 34+400 до км 46+290 и от км 72+200 до км 87+301, с обща дължина 26,991 км, области Сливен и Велико Търново. Индикативната стойност е 23 170 000 лв. без ДДС;  \r\n- Обособена позиция 2 - Лот 32 Път II-23 Русе - Кубрат от км 0+030 до км 21+550, с обща дължина 21,520 км, област Русе. Индикативната стойност е 19 150 000 лв. без ДДС;  \r\n- Обособена позиция 3 - Лот 33 Път II-23 Русе - Кубрат от км 21+550 до км 46+771, с обща дължина 25,221 км, области Русе и Разград. Индикативната стойност е 18 610 000 лв. без ДДС;  \r\n- Обособена позиция 4 - Лот 34 Път III-559 Полски градец – Тополовград – с. Устрем от км 4+500 до км 23+520 и от км 35+060 до км 39+450, с обща дължина 23,410 км, област Хасково. Индикативната стойност е 16 110 000 лв. без ДДС;  \r\n- Обособена позиция 5 - Лот 35 Път III-2077 Каблешково - Межден от км 11+000 до км 20+564.83, с обща дължина 9,565 км, област Силистра. Индикативната стойност е 5 410 000 лв. без ДДС;  \r\n- Обособена позиция 6 - Лот 36 Път III-9004 Варна – Белослав – Разделна – Падина – Житница от км 18+212 до км 21+176, от км 24+169 до км 25+604 и от км 27+400 до км 41+839, с обща дължина 18,838 км, област Варна. Индикативната стойност е 12 810 000 лв. без ДДС. \r\nСрокът за изпълнение на строителните дейности е 10 месеца. \r\nПроектите ще кандидатстват за финансиране от ОП „Региони в растеж“ 2014-2020 г., при спестен финансов ресурс по програмата.", "date": "2019.05.16", "title": "АПИ откри обществена поръчка за рехабилитацията на 126 км пътища"}
{"url": "http://www.focus-news.net/news/2019/05/16/2658637/burgas-politsiyata-razsledva-sluchay-na-strelba-s-gazov-pistolet-v-psihiatrichen-kabinet-v-k-s-meden-rudnik.html", "text": "Полицията разследва случай на стрелба с газов пистолет в психиатричен кабинет в к-с „Меден Рудник“. Това съобщиха от  ОДМВР - Бургас . Сигналът е подаден на 15 май т.г. около 17.50 часа в Четвърто районно управление - Бургас. Съобщено е за инцидент в частния кабинет на бургаски психиатър, разположен на улица „Захари Стоянов“ в к-с „Меден Рудник“. Установено е, че по време на извършване на преглед на пациент, вратата на кабинета се отворила и в помещението влязъл непознат мъж, облечен в спортен гащеризон и с мотористка каска на главата, който безпричинно произвел три изстрела с газов пистолет (гилзите са открити при извършения допълнителен оглед). От инцидента лекарят и неговия пациент не са пострадали. По случая е образувано досъдебно производство.", "date": "2019.05.16", "title": "Бургас: Полицията разследва случай на стрелба с газов пистолет в психиатричен кабинет в к-с „Меден Рудник“"}
{"url": "http://www.focus-news.net/news/2019/05/16/2658638/evropeyski-izbori-2019-mustafa-karadaya-ot-silistra-vinagi-kogato-e-trudno-idva-vremeto-na-dps.html", "text": "Екипът на Централния лъч на ДПС продължава предизборната си обиколка. Това съобщиха от пресцентъра на  ДПС . Кандидат-евродепутатите на ДПС начело с председателя Мустафа Карадайъ бяха посрещнати тържествено в община Главиница и община Ситово. По-късно се проведе предизборна среща с членове и симпатизанти на ДПС от цялата област в град Силистра. \r\n\"Младостта е вградена в темелите на ДПС\", каза лидерът на ДПС. \"Винаги, когато е трудно идва времето на ДПС\", допълни той. \"Още когато през 1984-85 г. ни беше трудно и ни сменяха имената, опитваха да ни забраняват езика, религиите и ни газеха достойнството, един млад човек, в старта на своята академична кариера, създаде точно тук в Добруджа нелегална организация от млади хора, за да се противопостави на тоталитарната власт и да отстоява нашето достойнство, за нашата защита\", каза Карадайъ. \r\n\"Говоря за нашия почетен председател д-р Ахмед Доган\", поясни Мустафа Карадайъ. \"Бяха задържани и от затворите организираха мирните Майски протести през 1989 г., където имаме свидни жертви. Но тоталитарната власт падна и дойде демокрацията. Пак на младежка възраст, г-н Доган създаде ДПС, която е първата регистрирана партия след демократичните промени в България, каза още той. Това прави енергията на младостта и затова ние знаейки точно как става това е и нашето: „Ние залагаме на младите“, обясни Карадайъ. \r\nКарадайъ коментира и призива на почетния председател на ДПС д-р Ахмед Доган. “Нека да чуем обръщението на нашия почетен председател, който казва, че каузата на ДПС е много по-голяма, за да си позволим лукса да се борим помежду си и да отнемем мечтите на нашите деца и внуци. Да не отнемем мечтите на нашите деца и внуци, заради личностните ни борби\", подчерта Карадайъ. \r\n\"Върнете ни Дулово\". С тези думи се обърна към дуловчани зам.-председателят на ПГ на ДПС Йордан Цонев. \"Дайте заедно да си го вземем обратно. Тези не го заслужават, не знаят какво злато е Дулово\", добави той. \r\nЦонев напомни обръщението на почетния председател към членовете и симпатизантите на ДПС и каза, че най-големия в ДПС каза „простете“. \"Кои сме всички ние, че не можем да кажем „простете“. Всички трябва да кажем простете ако сме ви обидили, елате си в семейството и заедно да обновим България, заедно да извършим промяната\", каза още той. \r\nСлед проведените предизборни срещи кандидат-евродепутатите присъстваха на благотворителна вечеря-ифтар, даден от председателя на ДПС Мустафа Карадайъ.", "date": "2019.05.16", "title": "Европейски избори 2019: Мустафа Карадайъ от Силистра: Винаги, когато е трудно, идва времето на ДПС"}
{"url": "http://www.focus-news.net/news/2019/05/16/2658617/sarajevo-times-sled-kato-dodik-poiska-pehotata-na-republika-srabska-da-nosi-uniformi-ot-voynata-v-bosna-posolstvoto-na-sasht-predupredi-che-tova-zastrashava-stabilnostta-na-stranata.html", "text": "Да се изисква от членовете на въоръжените сили на Босна и Херцеговина (БиХ) или някой друг да действа в противоречие с правните разпоредби е неетично и неприемливо. Отговорните институции трябва да реагират по подходящ начин, заявиха в реакция на посолството на Съединените американски щати в БиХ, предава електронното издание  Sarajevo Times . \r\nИзявлението идва във вризка с искането на председателя на Президиума на БиХ Милорад Додик към членовете на Трети пехотен полк на въоръжените сили на Република Сръбска (РС) да носят униформи на бившата „Армия на Република Сръбска“ на следващото отбелязване на „Деня на Армията“, което предизвика силни реакции сред обществото в БиХ. \r\nСлед сигнала на ФЕНА, Службата за връзки с обществеността на дипломатическото представителство на САЩ припомни, че Законът за отбраната на Босна и Херцеговина от 2005 г. ясно определя задълженията, отговорностите и поведението на членовете на въоръжените сили на БиХ. \r\n„Публичното отричане на един от ключовите стълбове на мира и сигурността в БиХ подкопава стабилността на цялата страна. Такава реторика и призиви за подобни действия са безотговорни и опасни и не помагат на БиХ да постигне поставените цели - европейската интеграция“, заявиха от посолството на САЩ. \r\nОт там подчертават, че Съединените щати остават ангажирани с опазването на мира и стабилността в Босна и Херцеговина, както и с продължаването на професионалното, продуктивно и положително сътрудничество с въоръжените сили на БиХ. \r\nПревод и редакция:", "date": "2019.05.16", "title": "Sarajevo Times: След като Додик поиска пехотата на Република Сръбска да носи униформи от войната в Босна, посолството на САЩ предупреди, че това застрашава стабилността на страната"}
{"url": "http://www.focus-news.net/news/2019/05/16/2658640/sindikatite-vsyaka-edna-vanshna-namesa-v-opredelyaneto-na-borsovata-tsena-samo-v-polza-na-potrebitelite-vodi-do-razrushavane-na-elektroenergiyniya-sektor.html", "text": "Всяка една външна намеса в определянето на борсовата цена само в полза на потребителите води до разрушаване на електроенергийния сектор. Това се посочва в  позиция  на Национална федерация на енергетиците, Независима синдикална федерация на енергетиците в България към КНСБ и Федерация „Енергетика“ - КТ „Подкрепа“  относно цените на електрическата енергия на БНЕБ и позицията на работодателите по повод цените на тока на свободния пазар.   \r\nВ позицията си те отбелязва, че в последните месеци работодателските организации - АИКБ, БСК, БТПП и КРИБ периодично правят изявления по медиите и излизат с отворени писма до институциите относно повишение на цените на електрическата енергия на платформата „Ден напред\" на БНЕБ. Според синдикатите обаче прави впечатление, че избирателно се анализират само високите ценови нива, които неминуемо съществуват при всяка една борсова търговия и се мълчи за периодите на постигнати ниски цени. Те посочват, че твърдението, че цените на БНЕБ са по-високи от цените на борсите в „целия Европейски съюз“ не отговарят на истината.  \r\nСъзнателно или не се атакуват държавните дружества в енергетиката и се обвиняват в манипулиране на пазара на електроенергия, заявяват синдикатите и настояват да се отчита факта, че електроенергийният сектор заема значително място в икономиката на страната, в брутния вътрешен продукт и е основен фактор за сигурността на страната. Голям е приносът на тези дружества и към държавния бюджет. Всички те редовно внасят дължимите данъци към НАП, ПОИ, здравната каса. Осигуровките, които се правят на работниците са върху реалното им възнаграждение и няма забавяне в изплащанията на заплатите им, посочват още те. \r\nСпоред синдикатите НЕК ЕАД има адекватно поведение и управление, съответстващо на закона. Те отбелязват също, че всяко обвинение, че действа „Организирана престъпна група\" е манипулативно и е недопустимо по този начин да се правят внушения за държавните дружества в частност и за електроенергийния отрасъл като цяло. \r\nНа твърденията, че „НЕК продължава да предлага количества, които са крайно недостатъчни\" напомняме, че има производители, които притежават лицензни за производство на електроенергия, но не предоставят никакви количества електроенергия. Така че електроенергийни мощности има, но те предоставят електроенергия, водени само от финансовия си интерес, а се изисква от НЕК, както и от ТЕЦ Марица изток 2, като държавни дружества да предоставят електроенергия без съобразяване с икономическата логика. Напомняме, че в България формата на собственост, частна или държавна, е равнопоставена, пишат още синдикатите. \r\nТе отбелязват, че изказванияте членове на АОРБ, че „държавните централи и НЕК\" не правят каквито и да било усилия за намаляване на разходите си, не отговарят на истината. Синдикатите не са съгласни и с твърденията, че проблемите на енергетиката се прехвърлят към индустрията, тъй като индустриалците получават значителна държавна помощ, която им се гарантира от Фонд „Сигурност на електроенергийната система\", която е значително по-ниска от цената за задължение към обществото, която те заплащат, в сравнение с останалите крайни потребители на електроенергия в страната.  \r\nСиндикатите отбелязват още, че електроенергийната борса функционира като всяка една борса и пазарната цена е пресечна точка между търсенето и предлагането. Те отбелязват, че борсовата цена е справедлива цена за съответната пазарна зона, и не може да бъде квалифицирана като манипулирана, както и да се определят с декрети ценовите нива. Всяка една външна намеса в определянето на борсовата цена само в полза на потребителите води до разрушаване на електроенергийния сектор. \r\nСпоред синдикатите абсолютно недоумение буди и искането за преструктурирането на НЕК ЕАД чрез разделяне на дейностите по обществена доставка и по производство и търговия с електрическа енергия. Как това ще повлияе на борсовите цени на платформата „ден напред\" и какви манипулации ще се избегнат, като такива не съществуват. Не е ясно неистовото желание да се разформирова една такава организация като Националната електрическа енергия. В дружеството е извършено пълно счетоводно разделяне на видовете дейности, така както го изисква Закона за енергетиката и е невъзможно да се манипулират резултатите от лицензионните дейности. КЕВР е одобрила счетоводното разделяне на всеки един лицензиант. Структурата на НЕК ЕАД със съответните дейности по обществена доставка, по производство и търговия не е в противоречие с европейското законодателство.", "date": "2019.05.16", "title": "Синдикатите: Всяка една външна намеса в определянето на борсовата цена само в полза на потребителите води до разрушаване на електроенергийния сектор"}
{"url": "http://www.focus-news.net/news/2019/05/16/2658641/pregled-na-nyakoi-ot-osnovnite-temi-v-balkanskiya-pechat-agentsiya-fokus.html", "text": "Стефан Неманя, основателят на средновековната сръбска държава, е военен престъпник и е грешно да се кръщават училища на него. Той е автор на платформата за престъпления, по която по-късно са действали Радко Младич, Радован Караджич и Дража Михайлович. Тази „интерпретация“ на историята бе предложена от председателя на Партията на демократичното действие Санджак Сюлейман Углянин на пресконференция в сряда. Освен това той заяви, че сръбският президент Александър Вучич има „антибошняшки, унищожителни намерения спрямо бошняците и е един от вдъхновителите на геноцида в Сребреница“, пише електронното издание на белградския ежедневник  „Вечерне новости“ . \r\n„Новата провокация е само една от тенденциозните и политически инспирарани скандали, които сътвори Углянин през последните години“, отбелязва вестникът. \r\n„Сърбите обявяват всички онези, които са извършили престъпления и геноцид срещу бошняците за национални герои и светци. Такъв е случаят и със Стефан Неманя, който е написал платформата за престъплението, за изтребването на нашите предци, богомилите и илирийците. На такъв престъпник бе дадена титла на светец. Дадоха си правото да кръстят основно училище в Нови пазар на този престъпник“, каза Углянин. \r\nСпоред историческата версия на лидера на бошняците в Сърбия, Неманя е написал престъпната платформа на Събора в Нови Пазар през 1176 година. \r\n„Стефан Неманя е извършил повече престъпления, отколкото Ратко Младич“, твърди Углянин. „Прочетете житието на свети Симеон и вижте за какво става дума“. \r\nВ същия стил Углянин, преди няколко години, каза в предаване, че Светият Сава е по-близо до босненците, отколкото до сърбите, което предизвика различни коментари в обществото. \r\n„Свети Сава е по-близо до нас, а не до вас, а ние не ви го даваме, той е наш“, каза той тогава. \r\n„Расим Ляич и Муамер Зукорлич полагат големи усилия, за да премахнат точката за преименуване на улиците от дневния ред на заседанието на Нови Пазар и Сеница“, добави още Углянин. \r\nТой също така ги обвини, че са се опитали да предотвратят посещението на босненския член на президентството на БиХ Шефик Джаферович в Нови Пазар, но не са успели. Агенция „Фокус“ припомня: \r\nА ето и още от скандалите с Углянин в последно време:  На 5 ноември 2018 г., водачът на листата „Самоопределение“ Сюлейман Углянин, който победи на изборите за Национален съвет на бошняците (НСБ) отпразнува успеха в Нови Пазар като политическа победа, съдейки по виковете „Република Санджак“ на неговите поддръжници. \r\nДокато провъзгласяваше победата на своята листа, Углянин заяви пред тълпата, че бошняците все още не са решили своя статут, както и че Александър Вучич е претърпял поражение в Нови Пазар, цитира думите му веснтикът. \r\nПривържениците на НСБ прекъснаха речта на лидера си на няколко пъти, за да скандират „Република Санджак“, „Да живее знамето на Санджак“, „Сульо, ние те обичаме“, а освен това псуваха сръбския президент. \r\nСлед оповестяването на резултатите от изборите, Углянин заяви, че НСБ е „обществено благо на бошняците“, което цели подобряване на Конституцията и гарантиране на правата им със закони. \r\nОсвен това, лидерът на листата „Самоопределение“ увери, че това са най-важните избори за бошняците от разпадането на бивша Югославия, защото те имат в Сърбия, както твърди той, „много нерешени въпроси и голям брой проблеми“. \r\nУглянин също така твърди, че Съвета има законови правомощия да решава „натрупаните проблеми“ с представители на международната общност. Той обяви, че не е доволен от това, че неговата партия не е постигнала абсолютна победа, но посочи, че ще формира мнозинство със съветниците от листата „Vakat je”. \r\n„Доволен съм, че сега имаме повече политически възможности да споделим отговорността и от това, че заедно ще имаме възможност да победим това чудовище и фашистко творение сръбската държава Сърбия, която иска да легализира геноцида и престъпленията, като средство за завладяването на територии и за решаване на политически въпроси“, заключи Углянин. \r\nНа 22 нормври, Действащият заместник-председател на Националния съвет на бошняците (НСБ) Есад Джуджо, в навечерието на сесията по встъпване в длъжност на новия състав на НСБ, публикува в „Туитър“ скандална карта на региона, за каквато я смята белградския ежедневник „Вечерне Новости“, в която територията на Сърбия е „разкъсана“ на „Кралство Сърбия“, Косово, Санджак и Войводина. \r\nКакто пише вестникът, картата на Джуджа е последната от цяла поредица провокации от лагера на Сюлейман Углянин (председател на НСБ)), който сложи Джуджа в листата за последните избори за НСБ. Преди само две седмици Углянин заяви пред своите поддръжници, че Сърбия, която определи като „фашистка държава“, „Иска да легализира геноцида и престъпленията като средство за завладяване на територия и решаване на политически въпроси“. Неговите поддръжници реагираха на това със скандирания: „Републка Санджак“, „Сульо, обичаме те“ и „Вучич – педераст“... \r\nСлед този скандал, представителите на партията на Углянин „Самоопределение“ постигнаха коалиционно споразумение с партия „Vakat je”, (която бе подкрепена от Расим Ляич) и приеха нейните принципи, сред които са спазването на Конституцията и териториалната цялост на Сърбия. В новия скандал Джуджо наруши този договор, отбелязва „Новости“, като посочва обаче, че представителите на “Vakat je” в сряда не са пожелали да коментират този инцидент. Не се е изказвал по въпроса и Углянин. \r\n*** Да се изисква от членовете на въоръжените сили на Босна и Херцеговина (БиХ) или някой друг да действа в противоречие с правните разпоредби е неетично и неприемливо. Отговорните институции трябва да реагират по подходящ начин, заявиха в реакция на посолството на Съединените американски щати в БиХ, предава електронното издание  Sarajevo Times . \r\nИзявлението идва във вризка с искането на председателя на Президиума на БиХ Милорад Додик към членовете на Трети пехотен полк на въоръжените сили на Република Сръбска (РС) да носят униформи на бившата „Армия на Република Сръбска“ на следващото отбелязване на „Деня на Армията“, което предизвика силни реакции сред обществото в БиХ. \r\nСлед сигнала на ФЕНА, Службата за връзки с обществеността на дипломатическото представителство на САЩ припомни, че Законът за отбраната на Босна и Херцеговина от 2005 г. ясно определя задълженията, отговорностите и поведението на членовете на въоръжените сили на БиХ. \r\n„Публичното отричане на един от ключовите стълбове на мира и сигурността в БиХ подкопава стабилността на цялата страна. Такава реторика и призиви за подобни действия са безотговорни и опасни и не помагат на БиХ да постигне поставените цели - европейската интеграция“, заявиха от посолството на САЩ. \r\nОт там подчертават, че Съединените щати остават ангажирани с опазването на мира и стабилността в Босна и Херцеговина, както и с продължаването на професионалното, продуктивно и положително сътрудничество с въоръжените сили на БиХ. \r\n***  Докато върви подготовката на предсрочните местни избори в сръбските-косовски общини Северна Косовска Митровица, Зубин Поток, Лепосавич и Звечан, представителите на партия „Сръбска листа“ дадоха ясно да се разбере, че ако спечелят, което е сигурно, ще действат според инструкциите на Белград, което според прищинския ежедневник  „Зери“  означава против интересите на Косово. \r\nАнализаторите смятат, че „Сръбска листа“ ще продължи да изнудва и саботира косовските институции. Хаки Абази каза пред вестника, че партията на косовските сърби и северът са „ахилесова пета“ за сегашното правителство на Косово, твърдейки, че президентската служба и правителството на Косово са установили „извънинституционални“ отношения със севера. Това, според него, може да бъде решено само когато Сърбия е изключена от упражняване на пряко влияние в Косово. \r\nАнализаторите смятат, че сръбският списък ще продължи да изнудва и саботира косовските институции. Хаки Абази каза пред вестника, че сръбският списък и северът са „ахилесова пета“ за сегашното правителство на Косово, твърдейки, че президентската служба и правителството на Косово са установили „извънинституционални“ отношения със севера. Това, според него, може да бъде решено само когато Сърбия е изключена от упражняване на пряко влияние в Косово. \r\nВ същото време, ръководителят на парламентарната група на Алианса за бъдещето на Косово (ААК) Ахмет Исуфи заяви, че правителството ще предприеме всички необходими стъпки, за да гарантира, че кандидатите, които спечелят неделните избори, ще уважават конституционния и правен ред на Косово. \r\n*** Както сегашната администрация, така и следващата ще трябва да се справят с гръцко-турските отношения в най-критичната им фаза след интервенцията в Кипър през 1974 година. Това, което се развива пред очите ни, е системна стратегия, проектирана от Турция, за да постави под въпрос статуквото в регионите на Егейско и Източно Средиземноморие. Всички доказателства сочат към кулминация на напрежението през следващата есен, пише електронното издание на вестник  Kathimerini  в коментар, представен без редакторска намеса. \r\nТурция винаги чака подходящата възможност да популяризира своите претенции. През 1955 г. в Атина имаше вакуум на властта, а Гърция беше в сблъсък с Великобритания. \r\nПрез 1964 г. Анкара се опита да се възползва от нестабилната политическа ситуация в Гърция, но тя беше осуетена от САЩ. През 1967 г. Турция се възползва от неопитността и изолацията на хунтата и получи онова, което искаше при изтеглянето на гръцките войски от Кипър. \r\nПрез 1974 г. те имаха перфектната възможност и се нахвърлиха върху нея. През 1996 г. те открито повдигнаха въпроса за „сивите зони” в Егейско море, знаейки добре, че имат пред тях ново правителство, което не контролира нищо и е дълбоко разделено. \r\nТурците са търпеливи. Те изграждат своите аргументи и претенции, докато чакат следващата възможност. Целта е да се доведе Гърция на масата за преговори при неблагоприятни условия. \r\nМного вероятно е Анкара да се опита да предизвика криза и чрез нея да наложи дебат по всички въпроси, които иска да повдигне. \r\nТя вижда нестабилността и политическата слабост на правителството. Международният климат също е бурен и неясен. Военната асиметрия в някои области е доста тревожна. Положителен елемент е, че Гърция, както и Кипър, има мощни съюзници. Остава обаче да се види, колко солидни и ефективни биха били тези съюзници в случай на криза. \r\nЕдинственото добро нещо е, че каналите за комуникация между правителството и опозицията в момента са отворени и работят. Досега гръцко-турските отношения не бяха привлечени в ожесточената политическа конфронтация. \r\n***  Президентът на САЩ Доналд Тръмп ще посети Сърбия през 2020 година, непосредствено след изборите в САЩ и ще предложи решение за косовската криза, твърди бившият министър на отбраната на Сърбия и отличен познавач на американската външна политика Православ Давинич, пише електронното издание на македонския вестник  „Вечер“ . \r\nПо неговите думи, американският лидер иска да реши косовския въпрос и по този начин да „удари шамар“ на Клинтънови, които обвинява, че са създали хаос на Балканите. Според Давинич, през следващата година Тръмп със сигурност ще посети Сърбия. \r\nТой добавя, че американският президент има позитивно отношения към сръбския си колега Александър Вучич, което трябва да се използва. \r\n„Тръмп, като бизнесмен, видя, че на това поле може да се направи нещо. Именно в това е шансът на Сърбия. Тръмп иска да реши проблема по свой начин, като бизнес, да получи нещо и да не загуби всичко“, твърди Давинич. \r\nСпоред него, Тръмп има два проблема: вътрешните борби в Държавния департамент и желанието на Пентагона да затвори този регион за Русия. \r\n„Все пак, решение за Косово, най-вероятно, няма да има, докато Тръмп не си осигури втори мандат, за което има големи шансове. Ако той победи отново, съм сигурен, че веднага ще дойде в Сърбия“, уверява Давинич.", "date": "2019.05.16", "title": "Преглед на някои от основните теми в балканския печат ( Агенция „Фокус“ )"}
{"url": "http://www.focus-news.net/news/2019/05/16/2658644/burgas-izlozhbata-art-in-converge-shte-bade-predstavena-v-kulturen-tsentar-morsko-kazino.html", "text": "Изложбата „Аrt in converge” („Изкуството ни свързва“) ще бъде представена в Културен център \"Морско казино\". Това съобщиха от пресцентъра на  Община Бургас . В експозицията са включени 10 бургаски художници в колаборация с 40 творци от Турция, сред които професори по изобразително изкуство от университетите там. Експозицията ще бъде подредена в зала „Ал. Г. Коджакафалията“ на 20 май от 19.00 часа. Впечатляващата изложа съчетава красиви проекти от областта на пластиката, живопистта и мозайката. Експозицията се организира от художествената галерия „Пинело“ – Турция и художествена галерия „Garyeli“ – Бургас в партньорство с Община Бургас. Куратор на изложението е доц. д-р Елиф Сенел от Факултета по изкуства на Университета Газиантеп. В нея ще видите творби на бургаските художници: Даниел Йорданов, Димо Колибаров, Добрин Вътев, Елисавета Ангелова, Георги Динев, Лора Янева, Николай Ангелов – Гари, Пепа Илиева – Чория, Симеон Шивачев – Моната и Стела Христова. Експозицията „Аrt in converge” е с вход свободен и може да бъде разгледана до 22 май.", "date": "2019.05.16", "title": "Бургас: Изложбата „Аrt in converge” ще бъде представена в Културен център \"Морско казино\""}
{"url": "http://www.focus-news.net/news/2019/05/16/2658642/pazardzhik-v-panagyurishte-shte-bade-aktivirana-elektronnata-sistema-za-priem-v-parvi-klas.html", "text": "Електронната система за прием в първи клас в Панагюрище ще бъде активирана днес, съобщи за  Радио „Фокус“ – Пазарджик  Радка Костуркова от Община Панагюрище. Тя обясни, че от днес на началната страница на сайта на Община Панагюрище ще бъде активен банер за достъп до електронната система за прием на ученици в първи клас в училищата на територията на град Панагюрище. Така родителите имат възможност предварително да се запознаят с менюто на платформата и с подробностите, свързани с приема на първокласниците. „Регистрацията на заявленията ще стартира на 22 май 2019 година в 12.00 часа. Системата ще е отворена за регистрации и редакции до 23.59 часа на 1 юни 2019 година. Родителите могат да регистрират заявление както онлайн, през сайта за прием, така и на място в даденото училище. За тяхно улеснение, във всички училища ще има екипи, които ще оказват подкрепа при подаване на електронни заявления. Входящият номер няма значение при класирането. Правилата и критериите за прием ще са достъпни в раздел „Нормативна уредба“ на публичния сайт за прием. Резултатите от първо класиране ще бъдат публикувани на 5 юни 2019 година до 17:00 часа в раздел „Класиране“ – „Резултати“ на публичния сайт за прием. С въвеждане на електронен прием на учениците в първи клас, който влиза в сила за учебната 2019/2020 година, Община Панагюрище цели да бъдат улеснени и по-добре информирани родителите и да бъде създадена по-ефективна организация на приема на децата в първи клас на територията на град Панагюрище“, коментира Костуркова. \r\nВаня НИКОЛОВА", "date": "2019.05.16", "title": "Пазарджик: В Панагюрище ще бъде активирана електронната система за прием в първи клас"}
{"url": "http://www.focus-news.net/news/2019/05/16/2658645/parlamentat-prie-okonchatelno-promenite-v-zakona-za-merkite-sreshtu-izpiraneto-na-pari-s-koito-otpada-zadalzhenieto-na-advokatite-da-dokladvat-na-dans-za-svoi-klienti.html", "text": "Парламентът прие окончателни промени в Закона за мерките срещу изпирането на пари, предаде репортер на  Агенция „Фокус“ . Измененията са внесени от председателя на Вътрешна комисия и депутат от ГЕРБ Пламен Нунев и група народни представители. Една от основните цели на законопроекта е намаляване на административната тежест. Съгласно текстовете данните за действителните собственици на фондации и сдружения, регистрирани по Закона за юридическите лица с нестопанска цел, се заявяват за вписване, ако не са вписани на друго основание в съответния регистър като физически лица. Когато лицата действителни собственици на фондации и сдружения, регистрирани по Закона за юридическите лица с нестопанска цел, са физически лица, които са различни от вписаните - данните за тях се заявяват за вписване. С промените ще отпадне режимът за утвърждаване на вътрешните правила за контрол и предотвратяване на изпирането на пари и финансирането на тероризма от дирекция „Финансово разузнаване“ на ДАНС. Задължителното утвърждаване на вътрешните правила се заменя с възможността отделните органи на агенцията да извършват проверки по документи за запазване на изискванията. Друга основна цел е предприемането на ефективни, отчитащи, спецификата на национална правна система, транспониращи мерки по отношение на лицата, упражняващи адвокатска дейност. Изискването за предоставяне на  информация от дирекция „Финансово разузнаване“ на ДАНС за операции, сделки или клиенти няма да се прилагат за лицата, които по занятие извършват правни консултации и тези упражняващи регламентирана по Закона за адвокатурата дейност. Това изключение няма да се прилага, когато става въпрос за участие в дейности по изпиране на пари или финансиране на тероризма, дава правна консултация по искане, което има за цел изпиране на пари или финансиране на тероризма или знае, че клиентът търси юридически съвет за целите на изпиране на пари или финансирането на тероризма.  \r\nДеница КИТАНОВА", "date": "2019.05.16", "title": "Парламентът прие окончателно промените в Закона за мерките срещу изпирането на пари, с които отпада задължението на адвокатите да докладват на ДАНС за свои клиенти"}
{"url": "http://www.focus-news.net/news/2019/05/16/2658643/gl-arhitekt-zdravko-zdravkov-nad-100-nezakonni-reklamni-elementi-sa-premahnati-ot-nachaloto-na-godinata.html", "text": "От началото на годината са премахнати над 100 незаконни рекламни елементи. Само миналата седмица са премахнати над 20 такива елементи. Това каза главният архитект на София Здравко Здравков на отчет по повод 3 години от встъпването му в длъжност, предаде репортер на  Агенция „Фокус“ . „От началото на мандата ми са премахнати над 500 незаконни рекламни елементи“, обяви той. „Сайтът ни е един от най- посещаваните. Имаме 3300 посещения на ден. 1 204 500 са посещенията за 2018 година“, заяви главният архитект.  \r\nБиляна ИВАНОВА", "date": "2019.05.16", "title": "Гл. архитект Здравко Здравков: Над 100 незаконни рекламни елементи са премахнати от началото на годината"}
{"url": "http://www.focus-news.net/news/2019/05/16/2658648/tass-predstaviteli-na-maduro-i-guaydo-sa-proveli-pregovori-v-oslo.html", "text": "Представители на президента на Венецуела Николас Мадуро и опозиционния лидер Хуан Гуайдо са провели преговори в Осло за разрешаване на острата политическа криза в страната, съобщава в четвъртък държавната медийна компания на Норвегия NRK, като се позовава на източници от дипломатическите кръгове, предава  ТАСС . \r\nНе се разкриват детайли за преговорите, а точното място на тяхното провеждане е засекретено. Източниците на NRK твърдят, че това е втора среща между страните в Осло. Досега не е имало инфорамция за първите такива контакти. \r\nСпоред данните на медията, по време на визитата в четвъртък, представителите на Мадуро и Гуайдо са сядали на няколко пъти на масата за преговори. В състава на делегацията на действащия държавен глава са влезли министъра на връзките и комуникациите Хорхе Родригес и губернатора на щата Миранда Ектор Родригес. Опозицията е била представена втория заместник-председател на Националната асамблея (парламента) на Венецуела Сталин Гонзалес и опозиционерите Херардо Блайд и Фернандо Мартинес. \r\nНорвежкото външно министерство отказа да потвърди факта на преговорите. \"Не мисля, че мога да коментирам това\", каза съветникът по комуникациите на норвежкото външно министерство Пер Вигген. Според NRK, норвежкото дипломатическо ведомство е организирало срещата в координация с американските власти. \r\nНорвегия, за разлика от много други европейски страни, не призна Гуайдо за глава на Венецуела и днес поддържа неутрална позиция във венесуелската криза. \r\nПревод и редакция:", "date": "2019.05.16", "title": "ТАСС: Представители на Мадуро и Гуайдо са провели преговори в Осло"}
{"url": "http://www.focus-news.net/news/2019/05/16/2658646/yordan-arabadzhiev-prevozvach-ot-16-avgust-zapochvat-realni-testove-na-tol-sistemata-koito-shte-prodalzhat-3-mesetsa.html", "text": "От 16 август започват реални тестове на тол системата, които ще продължат 3 месеца. Това каза брифинг в Министерски съвет изпълнителният директор на Съюза на международните превозвачи Йордан Арабаджиев след среща с премиера Бойко Борисов за въвеждането на тол системата, предаде репортер на  Агенция „Фокус“ .  \r\n„Обединихме се около няколко важни точки. Всички сме наясно, че има необходимост и сме съгласни да се въведе тол системата като най-справедливият начин за ползване на пътищата, защото всички искаме да се возим на по-добри пътища“, посочи той.  „Взе се решение още от утре започваме разговори с Министерството на регионалното развитие и благоустройството, но от 16 август се започва реални тестове, като ние предложихме да доставим наши превозни средства, на които да се монтират  бордови устройства и в рамките на около 3 месеца да се извършат тези тестове, за да се види реалната картина, която ще се получи от трафика освен на автобусите и товарните автомобили. Ще работим на база получените данни по обхват и цени. За нас е най-важно да се направят реални тестове, от които да се види реалното състояние на трафика и по какъв начин ще се работи по нататък“, заяви той.  \r\nДаяна ДЮЛГЕРОВА", "date": "2019.05.16", "title": "Йордан Арабаджиев, превозвач: От 16 август започват реални тестове на тол системата, които ще продължат 3 месеца"}
{"url": "http://www.focus-news.net/news/2019/05/16/2658651/evropeyski-izbori-2019-sergey-stanishev-samo-sotsialistite-mogat-da-promenyat-balgariya-i-evropa.html", "text": "\"Мислете за вашето бъдеще и бъдещето на вашите деца. Гласувайте на европейските избори за БСП. БСП е силата на промяната в България, а европейските социалисти са силата на промяната в ЕС\". Това заяви президентът на ПЕС и кандидат за евродепутат от \"БСП за България\" Сергей Станишев пред БТВ, съобщиха от пресцентъра на  БСП . Той добави, че е забавно, когато ЕНП, които управляват Европейската комисия поне от 25 години, говорят за промяна. Лидерът на европейската левица коментира, че ако са искали промяна, ЕНП са можели да я реализират.  \r\n\"Европа се нуждае от социална промяна, хората я очакват. Затова се стремим към прогресивно лявоцентристко, проевропейско мнозинство в  ЕП около ПЕС, като най-голямата политическа сила\", заяви Станишев. \r\n\"Европейският социален стълб тръгна от Гьотеборг по инициатива на шведския премиер социалдемократ Щефан Льовен. По настояване на социалистите, това се превърна в реална политика и позиция на ЕП\", коментира още Сергей Станишев. Той посочи, че имаме новина, когато десницата се опитва да си го припише. Той се аргументира, че  основният проблем на доминираната от ЕНП Европейска комисия е политиката на орязване и ограничения. Кандидатът за евродепутат, добави, че търсейки изход от икономическата криза, десницата се е фиксирала върху това, че целият проблем е в държавния дълг. \"Истината е, че тази криза бе създадена от финансовия спекулативен капитализъм, който взриви финансовата система. Тогава ЕК, доминирана от ЕНП, каза, че всяка държава трябва да ореже максимално своите разходи, за да ги приведе в ред. Безспорно е, че трябва да има ред в бюджета, но бе направено толкова насилствено, че социалната тъкан на редица страни бе разкъсана\", каза още президентът на ПЕС. Той заяви, че тази политика е нанесла огромни щети в доверието към ЕС, защото вместо да бъде съюз, който създава надежда и по-добър живот за всеки, се е превърнал в наказателен и от там идва ръстът на националистите.   \r\nСергей Станишев добави, че преразпределението и насочването на ресурсите от ЕС трябва да бъде в подобряването на жизнения стандарт на хората и това е целта на социалистите. Той заяви, че Европа се нуждае не от пакта за стабилност, наложен от ЕНП, а от пакт за устойчиво развитие, който включва финансова стабилност и социално развитие, защото хората живеят бедно. Станишев припомни, че в края на мандата му като премиер държавният дълг на България е намалял от 30% на 14% от БВП. \"Оставихме на първия кабинет Борисов 8 млрд. лв. резерв. Наред с това, пенсиите бяха увеличени с над 80%, увеличихме и минималната и средната заплата в България\", припомни още кандидатът за евродепутат. Той добави, че след толкова години управление на Борисов, в България делът на работещите бедни е нараснал от 6,5% на 10%. Президентът на ПЕС коментира, че 42% от българите живеят или под прага на бедността или в тежки материални лишения, по данни на НСИ. \"Темпът на догонване в доходите на българите трябва да се ускори, затова най-голямата опасност за България е Европа на няколко скорости. Българските евродепутати трябва да се стремят да бъдем в ядрото на ЕС, а не в неговата периферия. Механизмите за приемането ни в еврозоната, неприемането ни в Шенген също е двоен стандарт, какъвто има при храните. Това е пълно безобразие\", заяви той. \r\nВъв връзка с оставките в правителството заради съмнения за корупция Сергей Станишев коментира, че корупция има навсякъде, но в България тя е много по-широкоразпространена и окопала се. \"Трябват системни мерки за борба с корупцията и основно внимание към разходването на европейските, но и на всички публични средства. Европейските средства са израз на солидарност към новите страни, които са по-изостанали. Вече 12 години сме член на ЕС и при тези десетки милиарди левове, които се изляха в България, би трябвало сме много по-близо до стандарта на ЕС\", коментира още той. Станишев заяви, че това не е така, защото много от тези средства се отклоняват в частни ръце и хората го усещат. Той добави, че Европейската прокуратура е добра стъпка за решаването на много проблеми и тя трябва да започне да функционира още от следващата година. \r\n\"Хората са отчаяни и обезверени по отношение на политиците, но виждат, че това, което се случва в ЕС, засяга техния живот, работните им места и стандарта на живот в България. Пример за това е битката ни по пакета \"Мобилност\", каза още Сергей Станишев. Той добави, че трябва да се научим да отстояваме интереса си последователно и със системна работа. \"Най-голям интерес за най-бедната страна в ЕС, каквато за съжаление е България, е Европа да се обърне в социална посока. Това може да стане с Европейския социален стълб, превърнат от социалистите от прокламация в план за действие с Младежка и Детска гаранция и общоевропейска политика за увеличаване на доходите\", посочи Станишев. Той добави, че когато десните обвиняват социалистите, че само харчат, трябва да припомним, че  ПЕС е започнала няколко инициативи, които могат да донесат много постъпления в европейския и националните бюджети. \"Инициирахме данък върху големите корпорации, които имат приход по-голям от БВП на България, а плащат данъци по-малки от една средна фирма. Доказали сме, че когато искаме да направим нещо социално, първо осигуряваме финансовия ресурс за него\", добави Сергей Станишев. Той коментира, че над 850 млрд. евро годишно не влизат в бюджетите на страните членки заради избягване на данъчното облагане. \"Огромните корпорации, които избягват да плащат данъци, трябва да ги плащат в страните, където работят\", заяви още Сергей Станишев.", "date": "2019.05.16", "title": "Европейски избори 2019: Сергей Станишев: Само социалистите могат да променят България и Европа"}
{"url": "http://www.focus-news.net/news/2019/05/16/2658649/manoil-manev-gerb-advokatite-nyama-da-badat-donosnitsi-zadalzheni-sa-davat-informatsiya-na-dans-samo-ako-sa-pokaneni-da-stanat-sauchastnitsi-v-prane-na-pari-i-finansirane-na-terorizam.html", "text": "Адвокатите няма да бъдат доносници - задължени са дават информация на ДАНС само ако са поканени да станат съучастници в пране на пари и финансиране на тероризъм. Това каза народният представител от ПГ на ГЕРБ Маноил Манев пред журналисти след приемане на Закона за мерките срещу изпирането на пари на второ четене, предаде репортер на  Агенция „Фокус“ . „Адвокатите няма да бъдат доносници. Никой никога не го е искал това, никога не го е целил. Сега текстът е направен така по тяхно предложение. По тяхна идея и със съгласието на ДАНС и цялата работна група адвокатите няма да бъдат задължени лица по смисъла на чл. 4, а само в много определени случаи, ако някой отиде и поиска да му дадат консултация как се перат пари и как се финансира тероризъм. В никакъв друг случай, в никакви други условия, те няма да бъдат задължени да подават такава информация“, допълни Манев. По думите му, ако клиент отиде и поиска от адвоката си да го направи съучастник в извършване на престъпление пране на пари, тогава той трябва да докладва на ДАНС.  \r\nДеница КИТАНОВА", "date": "2019.05.16", "title": "Маноил Манев, ГЕРБ: Адвокатите няма да бъдат доносници - задължени са дават информация на ДАНС само ако са поканени да станат съучастници в пране на пари и финансиране на тероризъм"}
{"url": "http://www.focus-news.net/news/2019/05/16/2658652/ministar-temenuzhka-petkova-shte-otkrie-osmata-regionalna-konferentsiya-dnevniyat-red-na-energiynoto-razvitie-na-regiona-prioriteti-tehnologii-pazari.html", "text": "Министърът на енергетиката Теменужка Петкова ще открие осмата енергийна конференция, посветена на перспективите пред развитието на сектора в региона на Югоизточна Европа. Това съобщиха от пресцентъра на  Министерство на енергетиката . Събитието е организирано от Българския енергиен и минен форум. Очаква се в него да вземат участие представители на държавната администрация от страни-членки на Европейския съюз, на европейски институции, неправителствени организации, търговци и доставчици на енергия, представители на регулаторните органи от региона и други. В рамките на дискусията ще бъде разгледано бъдещето на въглищните региони в преход, развитието на регионалния пазар на електроенергия и природен газ, предизвикателствата пред ВЕИ сектора, ядрената енергетика и други. \r\nКонференцията ще се проведе на 17 май 2019 г. от 9.00 часа в „София Хотел Балкан“.", "date": "2019.05.16", "title": "Министър Теменужка Петкова ще открие осмата регионална конференция „Дневният ред на енергийното развитие на региона -  приоритети, технологии, пазари“"}
{"url": "http://www.focus-news.net/news/2019/05/16/2658632/zeri-kosovo-srabska-lista-zaplashi-che-shte-izpalni-instruktsiite-na-belgrad-pri-pobeda-na-izborite-prez-uikenda.html", "text": "Докато върви подготовката на предсрочните местни избори в сръбските-косовски общини Северна Косовска Митровица, Зубин Поток, Лепосавич и Звечан, представителите на партия „Сръбска листа“ дадоха ясно да се разбере, че ако спечелят, което е сигурно, ще действат според инструкциите на Белград, което според прищинския ежедневник  „Зери“  означава против интересите на Косово. \r\nАнализаторите смятат, че „Сръбска листа“ ще продължи да изнудва и саботира косовските институции. Хаки Абази каза пред вестника, че партията на косовските сърби и северът са „ахилесова пета“ за сегашното правителство на Косово, твърдейки, че президентската служба и правителството на Косово са установили „извънинституционални“ отношения със севера. Това, според него, може да бъде решено само когато Сърбия е изключена от упражняване на пряко влияние в Косово. \r\nАнализаторите смятат, че сръбският списък ще продължи да изнудва и саботира косовските институции. Хаки Абази каза пред вестника, че сръбският списък и северът са „ахилесова пета“ за сегашното правителство на Косово, твърдейки, че президентската служба и правителството на Косово са установили „извънинституционални“ отношения със севера. Това, според него, може да бъде решено само когато Сърбия е изключена от упражняване на пряко влияние в Косово. \r\nВ същото време, ръководителят на парламентарната група на Алианса за бъдещето на Косово (ААК) Ахмет Исуфи заяви, че правителството ще предприеме всички необходими стъпки, за да гарантира, че кандидатите, които спечелят неделните избори, ще уважават конституционния и правен ред на Косово. Агенция „Фокус“ припомня: След като през ноември м.г. Прищина наложи 100-процентови мита върху стоките от Сърбия и Босна и Херцеговина, кметовете на четирите общини на север от река Ибър, Северна Косовска Митровица, Зубин Поток, Лепосавич и Звечан, които са населени от сърби, подадоха оставките си в знак на протест срещу мярката на правителството. \r\n„Сръбска листа“ имаше намерение да бойкотира обявените предсрочни избори в четирите общини, но след консултации в Белград, от партията решиха да участват на вота и ако/като спечелят, отново да подадат оставка и така да държат района в безвластие.  \r\nПревод и редакция:", "date": "2019.05.16", "title": "„Зери“ (Косово): „Сръбска листа“ заплаши, че ще изпълни инструкциите на Белград при победа на изборите през уикенда"}
{"url": "http://www.focus-news.net/news/2019/05/16/2658647/plovdiv-rayonniyat-sad-shte-gleda-merkite-za-neotklonenie-na-dvamata-mazhe-obvineni-za-krazhba-na-zhivotni-v-selo-bolyarino.html", "text": "Районният съд ще гледа мерките за неотклонение на двамата мъже, обвинени за кражба на животни в село Болярино. Това съобщиха от пресцентъра на  Съдебната палата . Съдът ще гледа от 14.00 часа в зала № 10 ще разгледа искането на прокуратурата за вземане на мярка за неотклонение \"Задържане под стража\" спрямо двамата мъже, привлечени като обвиняеми за опит за кражба от ферма край с. Болярино, област Пловдив.  \r\nСпрямо А.Г., на 28 г., е повдигнато обвинение за това, че на 11 май 2019 г., в землището на с. Болярино, обл. Пловдив, направил опит за кражба на селскостопански животни – две крави, от фермата на Д.П. (на 60 г.), като деянието е извършено в условията на опасен рецидив, след предварителен сговор с А.И. (на 28 г.) и с починалото лице  П.Г. (на 30 г.). \r\nСпрямо А.И. е повдигнато обвинение за това, че на 11 май 2019 г., в землището на с. Болярино, обл. Пловдив, направил опит за кражба на селскостопански животни – две крави, от фермата на Д.П., като деянието е извършено в условията на повторност, след предварителен сговор с А.Г., на 28 г., и с починалото лице П.Г. \r\nДо момента А.Г. е осъждан  с 9 влезли в сила съдебни акта (по 8 от тях обвинението е било за кражба и по 1 за грабеж), като е излязъл от затвора през септември 2018 г. Той е бил осъден на „лишаване от свобода“ за срок от две години и осем месеца за кражби на крави от различни собственици, измежду които и от собственика на фермата Д.П.   \r\nА.И. е осъждан два пъти за престъпления против собствеността - кражби.", "date": "2019.05.16", "title": "Пловдив: Районният съд ще гледа мерките за неотклонение на двамата мъже, обвинени за кражба на животни в село Болярино"}
{"url": "http://www.focus-news.net/news/2019/05/16/2658636/gl-arhitekt-zdravko-zdravkov-prez-minalata-godina-v-stolichna-obshtina-sa-izdadeni-razresheniya-za-stroezh-za-2-mln-kv-m.html", "text": "През миналата година са издадени разрешения за строеж за 2 млн. кв. м. в Столична община. Можете да си представите какъв е интересът. Това каза главният архитект на София Здравко Здравков на отчет по повод 3 години от встъпването му в длъжност, предаде репортер на  Агенция „Фокус“ . „Предстои да бъде приет стандарт за предаване на проекти в електронен вид в България“, съобщи той. „Всичките ни регистри са публични. Ще облекчим достъпа до регистрите, ще ги надградим с определени критерии“, посочи Здравков. „Всички издадени от мен актове се публикуват в момента, в който влязат в сила“, изтъкна той. „За тези 3 години се направи огромна стъпка за прозрачността на администрацията и облекчението на гражданите“, обърна внимание главният архитект. „През тези години има коренна промяна в направлението „Архитектура и градоустройство“ основно с неговата прозрачност и с обръщането на нещата в посока дигитализация“, обясни Здравко Здравков. „Считам за свой огромен успех и на ръководството промяната в Закона за устройството и застрояването на Столична община“, обяви той. „Бяха въведени ограничения по отношение надвишаването на параметрите на застрояване, както и регламентиране на височината на сградите“, припомни арх. Здравков.  \r\n„Голяма моя гордост е, че въведохме правилото да не се издават разрешения за строеж без да са приключили процедурите по отчуждаване“, изтъкна Здравков. „През 2017 година имаме над 50 хил. кв. м. дарени терени. През 2018 година дарените терени са 73 хил. кв.м.  За 2019 година до момента дарените терени са 15 хил. кв. м.“, каза още главният архитект. \r\nБиляна ИВАНОВА", "date": "2019.05.16", "title": "Гл. архитект Здравко Здравков: През миналата година в Столична община са издадени разрешения за строеж за 2 млн. кв. м"}
{"url": "http://www.focus-news.net/news/2019/05/16/2658654/balgarskiyat-cherven-krast-shte-napravi-otchet-na-deynostta-si-na-svoyata-godishna-sesiya-na-17-may.html", "text": "Редовната сесия на 66-ото общо събрание на организацията ще се проведе на 17 май 2019 г. от 9.00 часа в зала „София“ на БЧК. Това съобщиха от пресцентъра на  БЧК . Националният съвет на БЧК ще представи пред делегати от цялата страна отчетите за дейността и за бюджета на организацията, за работата на Контролната и на Етичната комисия за 2018 г. Ще бъдат приети планът и бюджетът за 2019 г. и ще бъдат обсъдени редица важни за организацията въпроси. \r\nГости на откриването на най-висшия форум на БЧК ще бъдат председателите на парламентарните комисии по здравеопазване и по труда, социалната и демографската политика  д-р Даниела Дариткова и д-р Хасан Адемов, Мая Манолова, омбудсман на Р България, Гълъб Донев, секретар по социални политики и здравеопазване на президента на Р България, Николай Павлов, зам.-министър на младежта и спорта, Ваня Величкова, гл. секретар на Министерство на здравеопазването, гл. комисар Николай Николов, директор на ГД ПБЗН - МВР, Елеонора Лилова, председател на ДАЗД, както и други представители на изпълнителната власт, на неправителствени организации и партньори.", "date": "2019.05.16", "title": "Българският червен кръст ще направи отчет на дейността си на своята годишна сесия на 17 май"}
{"url": "http://www.focus-news.net/news/2019/05/16/2658657/blagoevgrad-otchita-se-poskapvane-na-osnovnite-goriva-v-oblastta-ot-nachaloto-na-mesets-may.html", "text": "Отчита се промяна в цените на основните горива в област Благоевград от началото на месец май, показва репортерска проверка на  Радио „Фокус“ – Пирин . В момента литър от най-продавания бензин А-95 в областта може да бъде намерен на цена от 2.28 лв./л при средна цена за страната от средна за страната – 2.27 лв./л. Най-ниската цена за литър е отчетена на местна бензиностанция в областния център, която не е част от големите вериги. За сравнение в края на месец април 2018 г., цената от най-масовото гориво в региона е била между 2.02 лв. до 2.19 лв. Цената на дизела също варира, като при средна за страната от 2.33 лв./л в Благоевградска област ще може да заредите от този тип гориво на цени, които са по-високи с около 0.1 лв. Днес в област Благоевград пропан-бутанът се продава на цени от около 1.01 лв./л при средна цена за страната 0.99 лв. Метанът струва средно около 1.53 лв./л, като за сравнение средната цена за страната е 1.45 лв./л, като разликата достига до около 0.10 лв.  \r\nОт началото на месеца е регистрирано поскъпване на горивата, което към днешна дата достига до 0.7 лв. за най-масовия бензин А-95. При дизела повишението е с около 0.3 лв., а при газта с приблизително 0.4 лв. За момента Благоевград по показател цени на горивата се нарежда на 22-ро място в страната. С по-скъпо гориво са само 6 града – Варна, Търговище, Враца, Плевен, Кюстендил и Видин. \r\nВодачите на автомобили в Благоевград коментираха, че традиционно преди летните месеци винаги има повишение в цените на горивата, така че не са изненадани от поскъпванията. Част от тях прогнозират, че преди активния летен сезон ще има и още завишаване на цените, но се надяват то да бъде минимално. Някои от шофьорите споделят, че пътуват до Македония, за да зареждат резервоарите с гориво, защото там е по-евтино, а и успяват да съчетаят пътуването и с други свои дейности. \r\nЛивия НИНОВА", "date": "2019.05.16", "title": "Благоевград: Отчита се поскъпване на основните горива в областта от началото на месец май"}
{"url": "http://www.focus-news.net/news/2019/05/16/2658653/gl-arhitekt-zdravko-zdravkov-knizharite-na-pl-slaveykov-shte-badat-znachitelno-po-malko.html", "text": "Броят на книжарите на пл. „Славейков“ ще бъде значително намален. Това каза главният архитект на София Здравко Здравков на отчет по повод 3 години от встъпването му в длъжност, предаде репортер на  Агенция „Фокус“ . „Пазарът за книги на пл. „Славейков“ ще бъде силно редуциран“, заяви той. „Местата за кашони и навесите няма да се върнат“, коментира Здравков. „Моето разбиране е, че книги трябва да се купуват от книжарници, но волята на Столичния общинския съвет е част от книжарите да бъдат върнати“, посочи гл. архитект. „Първо ще направим прототип на визия и ще я покажем“, обяви Здравко Здравков и допълни, че ще бъде изработен и проект за щендер за книгите. „Няма да се допусне решение с павета или опъване на сезалови въженца“, каза още арх. Здравков. \r\nБиляна ИВАНОВА", "date": "2019.05.16", "title": "Гл. архитект Здравко Здравков: Книжарите на пл. „Славейков“ ще бъдат значително по-малко"}
{"url": "http://www.focus-news.net/news/2019/05/16/2658660/dobrich-v-kavarna-zapochnaha-deynostite-po-proekta-eksperimentalno-vazstanovitelni-protsesi-na-prioriteten-habitat-62-s0-ponto-sarmatski-stepi.html", "text": "На 15 май 2019 г. стартираха дейностите по проект „Експериментално възстановителни процеси на приоритетен хабитат 62 С0* понто-сарматски степи“. Това съобщиха от пресцентъра на  Община Каварна . Проектът се финансира от Предприятието за управление на дейностите по опазване на околната среда и е със срок на реализация 36 месеца.  \r\nОбщата цел на проекта е да се подобри природозащитното състояние според критерия \"Площ\" и критерия \"Структура и функции\" на приоритетния тип местообитание 62C0* \"Понто-сарматски степи\" върху обща площ от 23 ха чрез прилагане на мерки за опазване и възстановяване в рамките на защитена зона за местообитанията BG0000573 \"Комплекс Калиакра\".  \r\nВ изпълнение на заложените в проекта дейности, Община Каварна ще си партнира с Шуменски университет „Епископ Константин Преславски“. Съвместно със експертите и студентите от университета и в присъствието на кмета на Община Каварна Нина Ставрева беше реализирана Дейност 1 от проекта – Определяне на моделни участъци, върху които да стартират дейности за прилагане на консервационни и възстановителни мерки за природно местообитание 62 С0*„Понто-сарматски степи“.", "date": "2019.05.16", "title": "Добрич: В Каварна започнаха дейностите по проекта „Експериментално възстановителни процеси на приоритетен хабитат 62 С0 понто-сарматски степи“"}
{"url": "http://www.focus-news.net/news/2019/05/16/2658662/veliko-tarnovo-initsiativata-den-na-revolyutsiyata-v-hraneneto-shte-se-provede-v-svishtov.html", "text": "Кампанията „Ден на революцията в храненето“ ще се проведе в Свищов. Организатори на събитието са Фондация „За храната” и Регионалната здравна инспекция - Велико Търново, а подкрепа осигуряват Община Свищов и професионалната гимназия „Алеко Константинов“, съобщиха за  Радио „Фокус“ – Велико Търново  от Община Свищов. В рамките на инициативата в Къщата музей „Алеко Константинов“ ще има детски кулинарни работилнички на тема „Ден на здравословното хранене“. В тях ще участват деца от трета подготвителна група на градините в общината. Целта е те да се запознаят с основните здравословни продукти и да имат възможност сами да си приготвят вкусна и полезна храна. \r\nПразникът ще се проведе на 17 май от 10.00 до 11.00 часа. \r\nЛуиза ТРАНЧЕВА", "date": "2019.05.16", "title": "Велико Търново: Инициативата „Ден на революцията в храненето“ ще се проведе в Свищов"}
{"url": "http://www.focus-news.net/news/2019/05/16/2658650/gl-arhitekt-zdravko-zdravkov-14-sa-kandidatite-za-obnovyavaneto-na-pl-sv-nedelya-8-sa-chuzhdestranni.html", "text": "Има 14 кандидати за обновяването на площад „Св. Неделя“. Считам, че ще се получи добър архитектурен конкурс. Това каза главният архитект на София Здравко Здравков на отчет по повод 3 години от встъпването му в длъжност, предаде репортер на  Агенция „Фокус“ . „8 са чуждестранните участници, 6 са българските кандидати“, съобщи той и допълни, че в конкурса участват архитекти от Италия, Русия, Франция и др. „Създадено е добро жури, с колеги от Италия, занимавали се с проекта на площада в Тирана, който спечели конкурс“, посочи Здравков. „От 14 кандидати 7 колектива ще бъдат отсяти за истинската работа и за проектирането. То ще стартира тази година“, заяви гл. архитект. „Имаме желанието до края на октомври или началото на ноември да се предадат документите за проекта за пл. „Св. Неделя“, каза още той. \r\nБиляна ИВАНОВА", "date": "2019.05.16", "title": "Гл. архитект Здравко Здравков: 14 са кандидатите за обновяването на пл. „Св. Неделя“, 8 са чуждестранни"}
{"url": "http://www.focus-news.net/news/2019/05/16/2658663/vidin-suhi-sa-patnite-nastilki-v-oblastta-natovaren-e-trafikat-po-glaven-pat-e-79-v-posoka-gkpp-dunav-most-2.html", "text": "Сухи са пътните настилки в областта. Това съобщиха за  Радио „Фокус“ – Видин  от Областно пътно управление. Натоварен е трафикът по главен път Е-79 в посока ГКПП „Дунав мост 2“, като пътуват предимно тежкотоварни автомобили. Натоварен е участъкът между Дунавци и Видин. От ГКПП „Дунав мост 2“ съобщиха, че работят всички гишета. На другите два гранични пункта в областта – „Връшка чука“ и „Брегово“, трафикът е спокоен, няма образувани опашки от чакащи автомобили.  \r\nВъв Видин трафикът е засилен на входно-изходните артерии на града, в централната градска част и по бул. „Панония“. Не се извършват ремонтни дейности по републиканската пътна мрежа. \r\nАнна ЛОЗАНОВА", "date": "2019.05.16", "title": "Видин: Сухи са пътните настилки в областта, натоварен е трафикът по главен път Е-79 в посока ГКПП „Дунав мост 2“"}
{"url": "http://www.focus-news.net/news/2019/05/16/2658655/ministar-petya-avramova-imame-izgotveni-novi-tarifni-predlozheniya-za-izpolzvaneto-na-tol-sistemata-koito-shte-predlozhim-na-prevozvacheskiya-bransh.html", "text": "Имаме изготвени нови тарифни предложения за използването на тол системата, които ще предложим на превозваческия бранш. Това каза брифинг в Министерски съвет министърът на регионалното развитие и благоустройството Петя Аврамова след среща с премиера Бойко Борисов за въвеждането на тол системата, предаде репортер на  Агенция „Фокус“ . „Няколко са нещата, които решихме след проведения разговор. Всички сме за въвеждането на тол системата. Всички се обединихме около това, че българските пътища имат нужда от средства, за да бъдат рехабилитирани и всички български граждани, включително и превозваческия бранш, да разполагат с едни добри пътища, а затова нещо са необходими много повече средства, от тези, които събираме с винетната система, които са в порядъка на 370 млн. лв.“, обясни тя. „Разговорът беше конструктивен. От утре продължават разговорите в конкретика на работни срещи и ще бъдат коментирани конкретните тарифи. Имаме изготвени нови предложения, които ще предоставим на превозваческия бранш и браншовите организации, които те да разгледат и да обмислят и да водим разговори в конкретика“, добави тя. По думите ѝ другата тема, която ще се обсъжда е обхватът на републиканската пътна мрежа. „Предстоят разговори. От 16 август започват тестове от реално време. Всички представители на бранша изказаха желание в този тестови период да монтират бордови устройства на всички свои автомобили и ние да видим реална картина на пътникопотока на тежкотоварни превозни средства в България“,  уточни Аврамова. Тя припомни, че законово тол системата е с фиксирана дата 16 август. „Ако е необходимо ще направим промяна, за да регулираме този 3-месечен период и законово. След края на този месец ще свикам конструирания обществен консултативен съвет по въпросите, така, че в по-широк формат да предложим тол тарифите и обхвата на тол системата в България“, допълни тя.    \r\nДаяна ДЮЛГЕРОВА", "date": "2019.05.16", "title": "Министър Петя Аврамова: Имаме изготвени нови тарифни предложения за използването на тол системата, които ще предложим на превозваческия бранш"}
{"url": "http://www.focus-news.net/news/2019/05/16/2658656/ria-novosti-igor-kolomoyski-se-varna-v-ukrayna.html", "text": "Бизнесменът Игор Коломойски се върна в Украйна, предава  РИА Новости . \r\nКакто съобщава интернет изданието The Babel, първи за завръщането на бизнесмена е написал журналистът Михаил Ткач в сво канал в Telegram. По-късно самият Коломойски потвърди пред TheBabel, че през нощта е пристигнал на летището в Днепропетровск (вече град Днепър). При това той е заявил, че не знае с какво ще се захване първо. \r\nРуската агенция припомня, че в края на 2016 година правителството на Украйна национализира най-голямата частна банка в страната – Приватбанк, чийто основен акционер е именно Коломойски. Притежател на 100% от акциите на банката стана Министерството на финансите. \r\nПрез юни 2017 година бизнесменът напусна окончателно Украйна и първо отиде да живее в Швейцария, а след това отиде в Израел. По-рано Коломойски заяви, че се готви да се върне в страната след инаугурацията на новоизбрания президент Владимир Зеленски. \r\nПо-рано Коломойски увери, че не възнамерява да иска банката да му бъде върната, а иска да получи от съда справедливост и изплащане на два милиарда долара. Той изрази и своята готовност да вземе обратно компенсации с държавни облигации. В края на април съдът в Киев обяви, че национализацията на Приватбанк е незаконна, а договорът за неговата покупко-продажба е невалиден.  \r\nПревод и редакция:", "date": "2019.05.16", "title": "РИА Новости: Игор Коломойски се върна в Украйна"}
{"url": "http://www.focus-news.net/news/2019/05/16/2658658/magdalena-miltenova-konfederatsiya-na-avtobusnite-prevozvachi-blagodarim-na-premiera-borisov-za-adekvatnoto-reagirane-na-situatsiyata-s-tol-sistemata.html", "text": "Благодарим на премиера Борисов за адекватното реагиране на ситуацията с тол системата. Това каза на брифинг в Министерски съвет председателят на Конфедерацията на автобусните превозвачи Магдалена Милтеновa, след среща с премиера Бойко Борисов за въвеждането на тол системата, предаде репортер на  Агенция „Фокус“ . „От името на автобусния, товарния бранш и спедиторските компании, колегите превозвачи на опасни товари и горива бих искала да благодаря на премиера Борисов за това, че за пореден път реагира изключително адекватно на ситуацията. Покани ни на среща, направихме много конструктивен диалог“, посочи тя. Изключително благодарим, че имаме разбиране по въпроса и че самото тестване на система ще бъде в рамките на тези 6 месеца, които коментирахме, защото сега ще има 3 месеца симулативно тестване и от август месец ще продължим“, уточни тя. „Благодарим на министър Аврамова, на г-н Горанов и на зам.-министър Нанков, които бяха на срещата“, допълни Милтенова.    \r\nДаяна ДЮЛГЕРОВА", "date": "2019.05.16", "title": "Магдалена Милтенова, Конфедерация на автобусните превозвачи: Благодарим на премиера Борисов за адекватното реагиране на ситуацията с тол системата"}
{"url": "http://www.focus-news.net/news/2019/05/16/2658664/evropeyski-izbori-2019-kandidatat-za-evrodeputat-ot-gerb-andrey-kovachev-shte-poseti-gradovete-tran-i-radomir-na-17-may.html", "text": "Кандидатът за член на Европейския парламент от листата на ГЕРБ и СДС Андрей Ковачев ще посети градовете Трън и Радомир на 17 май 2019 г. Това съобщиха от пресцентъра на  ПП ГЕРБ . В 10.00 часа той ще проведе среща с производители, търговци и граждани на градския пазар в Трън. В 11.45 часа ще се състои среща с ръководството и работещите във фирма за проектиране и производство на метални конструкции и машини, както и на електрически табла за управление в Радомир.", "date": "2019.05.16", "title": "Европейски избори 2019: Кандидатът за евродепутат от ГЕРБ Андрей Ковачев ще посети градовете Трън и Радомир на 17 май"}
{"url": "http://www.focus-news.net/news/2019/05/16/2658659/gl-arhitekt-zdravko-zdravkov-izrabotihme-shrift-na-sofiya-koyto-shte-se-izpolzva-za-vsichki-reklamni-i-informatsionni-elementi.html", "text": "Изработихме „шрифт на София“, наречен „София санс“, който ще се използва за всички рекламни и информационни елементи. Това каза главният архитект на София Здравко Здравков на отчет по повод 3 години от встъпването му в длъжност, предаде репортер на  Агенция „Фокус“ . „Идеята е да е ясно разпознаваем като бранд на София“, заяви той. „Шрифтът ще се използва и от Столична община“, посочи Здравков. „През юни предстои представянето на Наредбата за транспортните проучвания. Изключително напреднали сме в работата по наредбата“, съобщи главният архитект. \r\nБиляна ИВАНОВА", "date": "2019.05.16", "title": "Гл. архитект Здравко Здравков: Изработихме „шрифт на София“, който ще се използва за всички рекламни и информационни елементи"}
{"url": "http://www.focus-news.net/news/2019/05/16/2658667/evropeyski-izbori-2019-eva-maydel-gerb-nie-ne-mozhem-da-popravim-dupkite-po-patya-i-da-uvelichim-zaplatite-vi-ot-utre-no-mozhem-da-osigurim-poveche-vazmozhnosti-za-balgariya.html", "text": "Евродепутатите не могат да поправят дупките по улиците или да увеличат работните заплати и пенсиите от утре, но те могат да осигурят повече възможности за България благодарение на това, че сме член на Европейския съюз. Това каза при среща с работници от местна фирма кандидатът за евродепутат от листата на ГЕРБ и СДС Ева Майдел, предаде репортер на  Радио „Фокус“ – Велико Търново . Майдел припомни, че не за пръв път гостува в компанията и уточни, че щом е посрещната отново, това означава, че дейността ѝ в последните пет години е успешна. „Имаме добри резултати, за които всички представители на бизнеса знаят. Това е така, защото ние знаем, че бизнесът има нужда от най-добрата среда, за да дава най-добрите условия на труд за Вас. Затова и голяма част от усилията ни бяха насочени към това. Помогнахме много на българското образование и за това българските деца да имат повече умения, да могат да се реализират на пазара на труда“, коментира още Ева Майдел. Тя допълни, че за последните пет години е посетила над 100 населени места у нас, за да се среща с хората, да научава проблемите им и да търси решения. „За последните 10 години средната работна заплата у нас се е увеличила три пъти. Това е един от най-високите растежи. Ако Вие не усещате стандарта, означава, че имаме много работа. Точно това искаме – да продължим да повишаваме стандарта на живот. Работим максимално бързо, но всичко е факт, благодарение на усилията на бизнеса. Искаме повече млади хора да се приберат у нас. 2018 година е първата, в която имаме повече завърнали се у нас българи, отколкото емигрирали и ще работим тази тенденция да се задържи, но ще е много трудно ако не сме част от Европа, която помага“, посочи още кандидатът за евродепутат. Тя уточни, че парите от ЕС „не идват от небето“, а са плод на европейска солидарност и много работа. Затова и призова за подкрепа на предстоящите избори на 26 май. \r\nЛуиза ТРАНЧЕВА", "date": "2019.05.16", "title": "Европейски избори 2019: Ева Майдел, ГЕРБ: Ние не можем да поправим дупките по пътя и да увеличим заплатите Ви от утре, но можем да осигурим повече възможности за България"}
{"url": "http://www.focus-news.net/news/2019/05/16/2658672/plovdiv-za-shesta-poredna-godina-v-grada-shte-se-provede-golyam-mayski-kontsert-v-park-ruzha.html", "text": "За шеста поредна година ще се проведе голям майски концерт в парк „Ружа“ в Пловдив. Това съобщи за  Радио „Фокус“ – Пловдив  кметът на район „Западен“ в града Димитър Колев. Концертът в парка ще започне в 16.30 часа, като в него ще участват всички образователни и просветни учреждения на територията на района. На сцената в парк „Ружа“ ще се представят творческите колективи на всички ясли, детски градини, училища, читалища и пенсионерски клубове в района. \r\n„Каня всички на това прекрасно събитие, което заедно превърнахме в традиция. Нека отново подкрепим изпълнителите от района“, каза районният кмет Димитър Колев. На концерта, който се провежда дни преди Деня на българската просвета и култура и на славянската писменост, той ще отличи най-добрите учители от района. Официалното награждаване ще е част от концерта и е насрочено за 18.00 часа. \r\nТони МИХАЙЛОВ", "date": "2019.05.16", "title": "Пловдив: За шеста поредна година в града ще се проведе голям майски концерт в парк „Ружа“"}
{"url": "http://www.focus-news.net/news/2019/05/16/2658671/evropeyski-izbori-2019-kandidatat-za-evrodeputat-ot-gerb-mladen-shishkov-shte-poseti-karlovo-na-17-may.html", "text": "Кандидатът за член на Европейския парламент от листата на ГЕРБ и СДС Младен Шишков ще се срещне със структурата на ГЕРБ в Карлово на 17 май 2019 г. Това съобщиха от пресцентъра на  ПП ГЕРБ . Срещата ще бъде в 18.00 часа в заседателната зала на Общината на ул. „Петко Събев“ 1.", "date": "2019.05.16", "title": "Европейски избори 2019: Кандидатът за евродепутат от ГЕРБ Младен Шишков ще посети Карлово на 17 май"}
{"url": "http://www.focus-news.net/news/2019/05/16/2658670/api-shofyorite-da-se-dvizhat-s-povisheno-vnimanie-pri-km-10-na-pat-ii-84-zvanichevo-varvara-poradi-remontni-deynosti.html", "text": "Шофьорите да се движат с повишено внимание при км 10 на път II-84 Звъничево – Варвара, като спазват стриктно поставената сигнализация. Това съобщиха от пресцентъра на  Агенция „Пътна инфраструктура“ . До 18.00 часа днес в участъка ще се извършват ремонтни дейности.", "date": "2019.05.16", "title": "АПИ: Шофьорите да се движат с повишено внимание при км 10 на път II-84 Звъничево – Варвара поради ремонтни дейности"}
{"url": "http://www.focus-news.net/news/2019/05/16/2658666/ministar-petya-avramova-shte-namerim-reshenie-za-tol-sistemata-pri-koeto-transportniyat-bransh-da-bade-konkurentosposoben-a-nie-da-imame-dopalnitelni-prihodi-v-byudzheta.html", "text": "Ще намерим решение за тол системата, при което транспортният бранш да бъде конкурентоспособен, а ние да имаме допълнителни приходи в бюджета. Това каза министърът на регионалното развитие и благоустройството Петя Аврамова на брифинг в Министерски съвет след среща с премиера Бойко Борисов за въвеждането на тол системата, предаде репортер на  Агенция „Фокус“ .  \r\n„Искането на бранша, с което ние се съобразихме и се съгласихме, е от 16 август да направим тестове в реално време с монтирани бордови устройства без заплащане на съответната тол тарифа“, уточни Аврамова. По думите ѝ по този начин ще се проследи реално изминатите километри и вътрешния тежкотварен трафик през България“, уточни министър Аврамова.    \r\n„Тяхното искане е решението за окончателния размер на таксите да бъде взето като решение след проследяване на реалния трафик, както на автомобили от 3,5 до 12 т така и на тези над 12 т и автобусните превози, за да може да придобием реална картина“, добави тя. По думите ѝ ведомството е изготвило няколко варианта, които ще бъдат обсъдени с тях.  \r\n„Аз вярвам, че в такъв конструктивен диалог, в който има и спорове, ще намерим най-доброто решение за България - и браншът да бъде конкурентоспособен и да може да се развива, а в същото време и ние да имаме достатъчно приходи в бюджета от тол таксите и винетки, с които да ремонтираме и изграждаме пътищата в България“, посочи тя. Министър Аврамова добави, че приходите, с които разполага сега Агенция „Пътна инфраструктура“, са абсолютно недостатъчни.  \r\n„Недостигът на средства, който ние имаме е около 600 млн.лв., за да можем да удовлетворяваме всички искания за по-добри пътища в България“, коментира още регионалният министър.  \r\nДаяна ДЮЛГЕРОВА", "date": "2019.05.16", "title": "Министър Петя Аврамова: Ще намерим решение за тол системата, при което транспортният бранш да бъде конкурентоспособен, а ние да имаме допълнителни приходи в бюджета"}
{"url": "http://www.focus-news.net/news/2019/05/16/2658668/kathimerini-gartsiya-kipar-pozvoli-na-frantsiya-da-remontira-korabi-na-baza-na-ostrova.html", "text": "Според съобщенията кипърският министър на отбраната Савас Ангелидис и френският му колега Флоранс Парли се съгласиха в сряда да разрешат на френския флот да използва военноморска база в Мари, за да обслужва трайно военните си кораби, пише електронното издание на вестник  Kathimerini , като се позовава на публикация в сайта politis.com.cy. \r\nВ официално съобщение, цитирано от уебсайта, те „потвърдиха в писмена форма намерението на двете страни да си сътрудничат с оглед укрепване на военния капацитет на Република Кипър и за широко стратегическо сътрудничество в полза на „военноморските сили“ на двете държави. \r\nСпоред информацията, Кипър и Франция ще съфинансират изграждането на нова докинг зона на военноморската база Евангелос Флоракис в Мари, за да направят възможен достъпа на по-големи кораби. Работата по модернизирането на военноморската база вече е започнала. \r\nОперативният център на френските военни кораби ще бъде самолетоносачът Шарл де Гол, който патрулира Източното Средиземноморие. \r\nАнгелидис също така информира Парли за действията на Турция в изключителната икономическа зона на Кипър и обсъди начини за противодействие срещу тях. \r\nФренският министър потвърди силната подкрепа на страната си за острова и осъди дейностите на Турция, които, според нея, нарушават международното право и суверенните права на Кипър. \r\nПревод и редакция:", "date": "2019.05.16", "title": "Kathimerini (Гърция): Кипър позволи на Франция да ремонтира кораби на база на острова"}
{"url": "http://www.focus-news.net/news/2019/05/16/2658665/gl-arhitekt-zdravko-zdravkov-naredbata-za-gradskata-sreda-shte-bade-publikuvana-za-profesionalni-konsultatsii.html", "text": "Наредбата за градската среда ще бъде публикувана на сайта за професионални консултации. Това каза главният архитект на София Здравко Здравков на отчет по повод 3 години от встъпването му в длъжност, предаде репортер на  Агенция „Фокус“ . „Срокът, който сме дали за професионалните консултации е 30-дневен“, съобщи той. Здравко Здравков обясни, че такава наредба досега не е правена в България. Той изрази желание след професионалните консултации и евентуалното нанасяне на корекции, да се премине към внасяне на наредбата в Столичния общински съвет. „Наредбата ще дава ограничение по отношение на фасадите, начина на разполагане на климатици, цветови решения, местата за поставяне на реклами“, изтъкна арх. Здравков. „Наредбата има претенция да подреди нещата в града. Търсихме примери как се прави по цял свят“, коментира той. „Софийският модел сме заимствали от няколко европейски града, включително Лондон“, поясни Здравков. „Наредбата стартира преди 2 години. Фасадите на сградите бяха сканирани с изключително модерни средства“, припомни той. „Крайната цел на наредбата е подреждането на града, с ясни цветови решения, оформяне на партери и осветление, като всяка сграда ще получи своето досие“, обяви Здравко Здравков и поясни, че ще се изисква сградите да се връщат към първоначалния си вид. „София като пионер в изработването на нормативни актове може да покаже и на другите градове как да се работи, да се ръководи и управлява администрация“, изтъкна той. В отговор на въпрос дали наредбата ще важи не само за центъра, а и за други квартали, глaвният архитект поясни: „Наредбата е разработена система от стандарти. Желанието ни е стандартите да са за целия град“. „Всяка година ще надграждаме стандартите“, коментира Здравков. „Поставям си като задача на база на бъдещите инвестиционни намерения да сме подготвени със стандарти“, посочи той. „Работим за стандарти за настилките. В наредбата има определено зониране. Наредбата ще зонира града и ще даде изисквания за градската мебел“, каза още Здравко Здравков. \r\nБиляна ИВАНОВА", "date": "2019.05.16", "title": "Гл. архитект Здравко Здравков: Наредбата за градската среда ще бъде публикувана за професионални консултации"}
{"url": "http://www.focus-news.net/news/2019/05/16/2658669/plamen-nunev-gerb-priehme-s-konsensus-zakona-za-merkite-sreshtu-izpiraneto-na-pari.html", "text": "Приехме с консенсус Закона за мерките срещу изпирането на пари. Това каза народният представител от ПГ на ГЕРБ и председател на Комисията по вътрешна сигурност и обществен ред Пламен Нунев пред журналисти след приемане на Закона за мерките срещу изпирането на пари на второ четене, предаде репортер на  Агенция „Фокус“ . „Днес приехме на второ четене Закона за мерките срещу изпирането на пари. Доста дълга и трудна беше работата на работната група, но това, което е позитивното е, че завърши с консенсус от всички експерти, които участваха най-вече на първо място експертите от ДАНС, Комисията за финансов надзор, Висшия адвокатски съвет. На последната права се включиха предложения от КРИБ и НПО“, допълни още Нунев. Той уточни, че са удовлетворени техните искания.  Народният представител от ПГ на ГЕРБ Маноил Манев  уточни, че са удовлетворени всички онези претенции, минали през работна група, през консултацията с експерти и със становищата на всички, които имат задачи по този закон. Той допълни, че всички тези фирми, които имат извършена някаква регистрация в Търговския регистър, не са длъжни да подават информация за действителни собственици. „За акционерните дружества нещата са доста по-сложни, тъй като там трябва да декларират истинските собственици на капитала. В акционерните дружества има пет възможности за това. ДАНС много правилно и поздравявам ги за това, че излязоха веднага с обяснение на тяхната страница как точно и кои точно са лицата, които декларират при акционерните дружества собственост на капитала“, допълни Манев. \r\nДеница КИТАНОВА", "date": "2019.05.16", "title": "Пламен Нунев, ГЕРБ: Приехме с консенсус Закона за мерките срещу изпирането на пари"}
{"url": "http://www.focus-news.net/news/2019/05/16/2658673/evropeyski-izbori-2019-gerb-i-sds-predstaviha-listata-si-za-evropeyskite-izbori-pred-blizo-4000-dushi-vav-veliko-tarnovo.html", "text": "ГЕРБ тръгна във Велико Търново към победата си на изборите за Европейски парламент на 26 май. Това съобщиха от пресцентъра на  ПП ГЕРБ . Близо 4000 симпатизанти на партията, приятели и съмишленици аплодираха кандидатите за евродепутати на ГЕРБ и СДС и така категорично демонстрираха своята подкрепа към най-голямата и силна партия в страната, която е част от голямото семейство на Европейската народна партия. \r\n„Благодаря ви, приятели, че на 26 ще подкрепите демократична и европейска България в обединена Европа“, заяви вторият в листата на ГЕРБ Андрей Ковачев.Той призова всички да не правим експерименти и да се връщаме назад, което би било огромен риск за родината ни. Много е важно да гласуваме, за да може да продължим напред, да повишаваме доходите, стандарта на живот, да бъдем равни на другите европейски народи. Свободата и демокрацията не са даденост, за тях та се борим всеки ден, заяви Ковачев.  \r\nНай-младият евродепутат в историята на Европейския парламент Андрей Новаков каза, че във Велико Търново България е на всеки ъгъл, а българският дух е на всяка крачка. Вие сте сред най-гордите българи, които познавам. Вие сте причината да продължим! Трябва да се сте горди с това, което постигнахме. И когато е тежко, обръщайте се към резултатите. Никой в съвременната история на България не е постигнал повече от ГЕРБ. И нямаше да успеем без вас, допълни Новаков. \r\nТаксите за преводи в евро намаляха десет пъти и така отпадна един двоен стандарт в Европа. Това е само една от заслугите на четвъртата в листата на ГЕРБ Ева Майдел. Благодаря ви за това, че сте тук, за пълната зала, че ни мотивирате и успяваме заедно, каза тя. Ева Майдел призна, че в старата столица и региона се чувства като у дома си, защото хората са топли и заредени. За разлика от нашите опоненти, ние не сме аматьори и не работим против нашата държава. Ние сме пропътували най-много километри и сме  \r\n„При правителството на ГЕРБ с премиер Бойко Борисов, с подкрепата и на Европейската народна партия, България отново става фактор в Европа и се превръща в лидер на Балканите. Имаме стабилен икономически растеж, започнаха да растат и доходите. Да, всички ние искаме това да стане по-бързо. Всички ние искаме проблемите да бъдат решавани на момента, улиците да са асфалтирани, всички училища и детски градини да са ремонтирани, заплатите да бъдат високи. Спомнете си, обаче, през колко политически катаклизми минахме и през последните 30 години, но и през последните осем години? 6 правителства се смениха само докато аз съм кмет на Велико Търново. И всеки път, когато БСП вземе властта, се връщаме в изходно положение“, отчете областният координатор на ГЕРБ и кмет на Велико Търново инж. Даниел Панов. \r\n\"Изборите на 26 май са важни, много важни! България и българският народ трябва силно да кажат „НЕ“ на всеки един опит страната ни да бъде отклонена от своя европейски път на развитие. А това може да стане единствено с победа на ГЕРБ и Европейската народна партия\", каза Панов..  Той призова хората да не се поддават на политически внушения, провокации, манипулации, целящи да възкресят статуквото на БСП – характерно със спрени еврофондове, огромен дефицит, безработица, достигаща 14-15%, отлив на инвестиции, контрабанда и корупция, недоверие от европейските ни партньори.  \r\n„Участвам с ясното съзнание да подкрепим европейското бъдеще на България. Ние нямаме с ГЕРБ различия по отношение на европейската и външна политика на България Длъжни сме  да направим всичко възможно, за да няма отклонения. Другите сили и най-вече БСП искат да отклонят страната  от европейския път. Те сложиха в листата си личности като Румен Гечев, който фалира България. Ние сме длъжни да подкрепяме бъдещето на България в силна Европа“, припомни на свой ред кандидатът за евродепутат Илия Лазаров. \r\nНа 26 май предстои тежка битка за Европа, такава, каквото искаме да я виждаме – обединена и силна, а не разпокъсана, каквато искат да я видят крайно десни, крайно леви, популисти и евроскептици. Така се обърна към залата председателят на СДС Румен Христов. По думите му, най-важната битка е с БСП, наследник на престъпната БКП. След всяко тяхно управление, следват години, за да се решат проблемите, които те са създали. Затова на 26 май трябва да гласуваме за силния отбор на ГЕРБ и СДС - прекрасен отбор от хора, които са доказали какво могат и в Европа, и в България, заяви Христов.", "date": "2019.05.16", "title": "Европейски избори 2019: ГЕРБ и СДС представиха листата си за европейските избори пред близо 4000 души във Велико Търново"}
{"url": "http://www.focus-news.net/news/2019/05/16/2658661/bobo-veber-analizator-na-zapadnite-balkani-blokiraneto-na-dialoga-belgrad-prishtina-e-rezultat-ot-bezotgovornite-deystviya-na-federika-mogerini.html", "text": "Германският анализатор на Западните Балкани Бобо Вебер твърди, че срещата на върха за Западните Балкани в Берлин е бил организиран, за да се постигне съгласие между Германия и Франция и за да бъде изключена възможността за „корекция на границите“ между Косово и Сърбия, за каквато настояват президентите на двете страни Хашим Тачи и Александър Вучич, пише косовският вестник  „Бота Сот“ . \r\nСпоред Вебер, блокирането на диалога е директен резултат от политически безотговорните действия на върховния представител на ЕС за политиката на сигурност и външните работи Федерика Могерини и нейния екип относно идеята за размяна на територии и решението за налагане на търговска блокада срещу Сърбия. \r\nТой добави още, че германският канцлер Ангела Меркел и френският президент Еманюел Макрон са предприели инициативата за да отнемат процеса на диалога от Могерини. \r\nПревод и редакция:", "date": "2019.05.16", "title": "Бобо Вебер, анализатор на Западните Балкани: Блокирането на диалога Белград-Прищина е резултат от безотговорните действия на Федерика Могерини"}
{"url": "http://www.focus-news.net/news/2019/05/16/2658675/vidin-nivoto-na-dunav-v-nachaloto-na-balgarskiya-uchastak-na-rekata-pri-novo-selo-za-poslednoto-denonoshtie-se-e-povishilo-s-15-sm.html", "text": "Нивото на Дунав в началото на българския участък на реката при Ново село за последното денонощие се е повишило с 15 см и водният стоеж е 523 см, съобщиха от местната  Хидрометеорологична станция . Нивото на реката край Видин е 566 см, регистрираното повишение е от 16 см. Край Лом през последното денонощие е измерено повишение от 23 см, водният стоеж е 575 см. Нивото на реката край Оряхово е 444 см, там е регистрирано повишение за последното денонощие от 22 см. Температурата на водата край Ново село е 15,4 градуса, край Оряхово е 15,9 градуса.", "date": "2019.05.16", "title": "Видин: Нивото на Дунав в началото на българския участък на реката при Ново село за последното денонощие се е повишило с 15 см"}
{"url": "http://www.focus-news.net/news/2019/05/16/2658674/evropeyski-izbori-2019-hristo-gadzhev-gerb-bsp-i-korneliya-ninova-harchat-publichni-sredstva-za-vodene-na-partiyna-propaganda.html", "text": "БСП и Корнелия Нинова харчат публични средства за водене на партийна пропаганда. Това каза народният представител от ПГ на ГЕРБ Христо Гаджев по време на дебатите по Закона за отбраната и Въоръжените сили и във връзка с предложение между двете четения, свързано с деполитизирането на Въоръжените сили предаде репортер на  Агенция „Фокус“ . \r\n„Мероприятия, финансирани от Министерство на отбраната, се оказват чисто партийни, а в някои случаи - чисто предизборни. Става очевидно, че някой харчи публични средства за водене на партийна пропаганда, но и на предизборна такава. Както стана ясно миналата седмица, това са липсващите тук колеги от БСП, а и лично техния председател Корнелия Нинова. Миналата седмица те подписаха предизборно споразумение точно с Неправителствени организации в сектора“, каза още Гаджев. По думите му те са изцяло финансирани и поддържани от държавата. Той уточни, че някои ползват средства и в този случай това е БСП.  \r\n„БСП, говорейки, че искат да въведат нови стандарти и говорейки хубави думи, продължават да газят не само законите на България, но и Конституцията\", допълни Гаджев и заяви, че целта им е само да постигнат победа на дадени избори.  \r\nДеница КИТАНОВА", "date": "2019.05.16", "title": "Европейски избори 2019: Христо Гаджев, ГЕРБ: БСП и Корнелия Нинова харчат публични средства за водене на партийна пропаганда"}
{"url": "http://www.focus-news.net/news/2019/05/16/2658681/sport-balakov-gotvi-palna-promyana-v-natsionalniya-otbor.html", "text": "Новият селекционер на България Красимир Балъков ще извика 7 или 8 нови футболисти за мачовете с Чехия на 7 юни и Косово на 10 юни. Специалистът от Велико Търново има много ясна идея относно повиквателните за дебюта му в Прага и първото му домакинство начело на отбора срещу Косово. Бившият халф ще викне общо 28 футболисти на лагер сбора, като групата с играчи от Първа лига ще бъде доста по-голяма от тази на играчите, които играят зад граница. Досегашният селекционер Петър Хубчев извика 13 легионери от 24 играчи за първите мачове с Черна гора и Косово през март.", "date": "2019.05.16", "title": "Спорт: Балъков готви пълна промяна в националния отбор"}
{"url": "http://www.focus-news.net/news/2019/05/16/2658682/stara-zagora-specheli-vaucher-po-initsiativata-wifi4eu-za-bezplaten-internet-na-obshtestveni-mesta.html", "text": "Градът спечели ваучер по инициативата WiFI4EU на Европейската комисия, с който ще бъде подпомогнато изграждането на безплатна интернет мрежа в няколко парка. Това съобщиха от пресцентъра на  Община Стара Загора . Близо 98% от ваучерите са раздадени още в първите 60 секунди от отварянето на портала за регистрация, като Стара Загора се нарежда сред тях. С конкурса  ще бъдат обхванати 66% от българските общини, което е показателно за огромния интерес от страна на местните общности към инициативата на ЕК.  \r\nПредоставянето на висококачествен интернет достъп на граждани и посетители на ЕС в обществени зони е мисията на инициативата WiFi4EU. Във втория етап на съревнованието са се регистрирали общо 241 български общини, а подалите кандидатури са 117. Според времето на класиране 34 общини са останали извън класирането, 15 са поставени в резервен списък, а 5 не отговарят на изискванията за кандидатстване, става ясно от сайта на Министерството на транспорта, информационните технологии и съобщенията. 63 общини са одобрени за получаване на финансиране в размер на общо 945 хил. евро.  В този конкурс Европейската комисия ще финансира 3400 общини от целия Европейски съюз, Норвегия и Исландия.", "date": "2019.05.16", "title": "Стара Загора спечели ваучер по инициативата WiFI4EU за безплатен интернет на обществени места"}
{"url": "http://www.focus-news.net/news/2019/05/16/2658678/api-vazstanoveno-e-osvetlenieto-v-tunel-zheleznitsa-na-pat-i-1-blagoevgrad-simitli.html", "text": "Възстановено е осветлението в тунел \"Железница\" на път I-1 Благоевград - Симитли. Това съобщиха от пресцентъра на  Агенция „Пътна инфраструктура“ .", "date": "2019.05.16", "title": "АПИ: Възстановено е осветлението в тунел \"Железница\" на път I-1 Благоевград - Симитли"}
{"url": "http://www.focus-news.net/news/2019/05/16/2658683/gen-konstantin-popov-gerb-ideyata-za-uchastie-na-armiyata-v-politseyski-meropriyatiya-ne-e-losha-no-ne-beshe-dobre-formulirana-v-zakona-za-otbranata-i-vaorazhenite-sili.html", "text": "Идеята за участие на армията в полицейски мероприятия не е лоша, но не беше добре формулирана в Закона за отбраната и въоръжените сили. Това каза председателят на Комисията по отбрана и депутат от ГЕРБ ген. Константин Попов пред журналисти във връзка с приетите промени в Закона за отбраната и въоръжените сили, предаде репортер на  Агенция „Фокус“ .  \r\nНа въпрос дали армията ще участва в полицейски мероприятия, ген. Попов отговори: „Това, което гласувахме в зала е, че армията няма да участва в такива операции“. Той уточни, че предложението не е било добре формулирано и е създавало двусмислици. „Точно поради тази причина този текст не беше приет в комисията и армията и Въоръжените сили няма да участват в такива операции, които би трябвало да са отговорност на МВР, по-специално на жандармерията. Друг е въпросът, ако се внесе сериозна конкретика, дефинират се ясно понятията, тогава - да, можем да го премислим. Когато не е ясна идеята, няма смисъл да се приемат такива текстове“, допълни ген. Попов. На въпрос дали има разнобой между правителство и парламент, тъй като това е законопроект на Министерски съвет, Попов посочи, че идеята не е лоша, но не е добре формулирана. „В края на краищата имаме разделение на властите. Министерски съвет не може да диктува това, което се случва в Народното събрание“, допълни ген. Попов.  \r\nДеница КИТАНОВА", "date": "2019.05.16", "title": "Ген. Константин Попов, ГЕРБ: Идеята за участие на армията в полицейски мероприятия не е лоша, но не беше добре формулирана в Закона за отбраната и въоръжените сили"}
{"url": "http://www.focus-news.net/news/2019/05/16/2658679/gl-arhitekt-zdravko-zdravkov-vapreki-kritikite-kam-remonta-na-ul-graf-ignatiev-ochakvam-mnogo-investitori.html", "text": "Въпреки критиките към ремонта на ул. „Граф Игнатиев“ очаквам след време тази пешеходна улица да привлече изключително много инвеститори в партерните си нива. Това каза главният архитект на София Здравко Здравков на отчет по повод 3 години от встъпването му в длъжност, предаде репортер на  Агенция „Фокус“ . „Искам по нов начин да си напишем домашното, да сме подготвени с изисквания за фасадите, за да може когато дойдат новите, наематели да сме отговорили къде да са рекламните послания и тентите, какъв цвят да бъдат“, коментира той. „Вникнали сме до най-малките детайли. Как да изглеждат тентите, сенниците. Предстои да одобрим летните градини за ул. „Граф Игнатиев“, които да не повторят лошия пример на бул. „Витоша“, обясни Здравков. \r\nВ отговор на въпрос от кого зависи качеството на ремонтите, гл. архитект коментира: „Аз и Йорданка Фандъкова се превърнахме в технически ръководители. Нещо, което не ни е присъщо. Ние трябва да сме в ролята на възложител и да търсим крайния резултат. Като вас да сме недоволни от проекта“. „Наистина има необходимост от отстраняване на дефекти, защото всички ги забелязвате. Мобилизацията е голяма, пренареждат се цели карета. Търсим забележки“, посочи Здравков.  \r\nБиляна ИВАНОВА", "date": "2019.05.16", "title": "Гл. архитект Здравко Здравков: Въпреки критиките към ремонта на ул. „Граф Игнатиев“, очаквам много инвеститори"}
{"url": "http://www.focus-news.net/news/2019/05/16/2658677/plovdiv-okrazhniyat-sad-dade-chas-vreme-na-zashtitnitsite-na-kiparetsa-pregazil-tsiganin-kray-selo-bolyarino-da-se-zapoznayat-s-materialite-po-deloto.html", "text": "Окръжният съд даде час време на защитниците на кипъреца Димитракис Пирилис, прегазил циганин край село Болярино, да се запознаят с материалите по делото, предаде репортер на  Радио „Фокус“ – Пловдив . Пирилис беше доведен в залата под конвой и заяви пред журналистите, че има какво да каже и възнамерява да направи изказване, но на по-късен етап. На въпрос дали желае да го снимат, отправен от съдия Даниела Събчева, кипърецът отговори: „Аз нищо не съм направил! Защо да не ме снимат?“. Той е представляван от двама адвокати.  \r\nВ залата присъства и жената, с която живее на семейни начала. \r\nЦветана ТОНЧЕВА", "date": "2019.05.16", "title": "Пловдив: Окръжният съд даде час време на защитниците на кипъреца, прегазил циганин край село Болярино, да се запознаят с материалите по делото"}
{"url": "http://www.focus-news.net/news/2019/05/16/2658685/valentin-dimitrov-kmet-na-general-toshevo-premierat-borisov-poe-angazhiment-da-bade-vazstanoveno-spryanoto-ot-22-dni-vodopodavane-v-kv-pastir.html", "text": "Премиерът Борисов пое ангажимент да бъде възстановено спряното от 22 дни водоподаване в кв. „Пастир. Това каза на брифинг в Министерски съвет кметът на Община Генерал Тошево Валентин Димитров. „Проблемът, за който бях при г-н Борисов, е, че в град Генерал Тошево, кв. „Пастир“ 22 дни е без питейна вода, поради замърсяване с пестициди. „Ангажиментът, който пое г-н Борисов е утре в 11.00 часа да бъде възстановено водоподаването в кв. „Пастир“, но само за битови нужди. Текат и продължават да се правят проби, за да влезе в норма водата на питейни нужди, които да отговарят на изискванията на наредба №9“, добави той. „На по-късен етап ще бъде годна и за пиене. Ангажиментът, който поехме, е да уведомим населението да не ползват водата за питейни нужди“, посочи кметът на Генерал Тошево.  \r\nПопитан защо е необходимо премиерът Борисов да разрешава въпрос на регионално ниво, той отговори: „Проблемът трябваше да бъде решен от ВиК Добрич и РЗИ – Добрич. ВиК не беше изпълнило предписанията да въведе в норми съответната вода, а РЗИ очакваше чисти проби.“ „Оказа се, че няма лаборатория в България, която да изследва тези показатели под 0,1 микрограма на литър“, допълни Валентин Димитров.  \r\nДаяна ДЮЛГЕРОВА", "date": "2019.05.16", "title": "Валентин Димитров, кмет на Генерал Тошево: Премиерът Борисов пое ангажимент да бъде възстановено спряното от 22 дни водоподаване в кв. „Пастир“"}
{"url": "http://www.focus-news.net/news/2019/05/16/2658686/pazardzhik-okrazhniyat-sad-shte-gleda-delo-za-palezh-na-tri-sgradi-v-peshtera.html", "text": "Окръжният съд ще гледа дело за палеж на три сгради в Пещера. Това съобщи за  Радио „Фокус“ – Пазарджик  Маринела Георгиева от администрацията на съда. Апелативен съд – Пловдив е отменил оправдателната присъда, постановена по отношение на Николай Янев и е върнал делото за ново разглеждане от друг състав на съда. Срещу подсъдимия  е повдигнато обвинение за това, че на 26 септември 2016 година в град Пещера е запалил 3 жилищни сгради на обща стойност 23 108 лева, в резултат на което са настъпили значителни вреди за собствениците им. Началото на съдебното заседание е в 14.00 часа, а докладчик по делото е съдия Коста Стоянов. \r\nВаня НИКОЛОВА", "date": "2019.05.16", "title": "Пазарджик: Окръжният съд ще гледа дело за палеж на три сгради в Пещера"}
{"url": "http://www.focus-news.net/news/2019/05/16/2658684/veliko-tarnovo-desetki-grazhdani-si-pravyat-bezplatni-izsledvaniya-v-tsentara-na-grada-v-ramkite-na-kampaniyata-klinika-na-otkrito.html", "text": "Десетки граждани си правят безплатни изследвания в центъра на града. Те участват в кампанията „Клиника на открито“, която се провежда в парк „Марно поле“, предаде репортер на  Радио „Фокус“ – Велико Търново . Там има разположени общо пет кабинета, в които се извършват различни медицински манипулации. На място студенти от Филиал – Велико Търново на Медицински университет – Варна и експерти от РЗИ – Велико Търново мерят кръвна захар и кръвно налягане, изследват дишането със спирометър, измерват ръста и теглото на желаещите и правят анонимни изследвания за ХИВ/СПИН. Специалистите разпространяват и здравно-образователни материали. \r\nМобилните кабинети ще останат в парка до 13.00 часа. \r\nОрганизатори на инициативата са Община Велико Търново, Регионалната здравна инспекция и Филиалът на Медицински университет – Варна. Тя се реализира за пета поредна година, в рамките на общинската програма „Здрави деца в здрави семейства“. Пролетният ѝ дял е посветен на превенцията на хроничните незаразни болести (сърдечно-съдови, белодробни, диабет, затлъстяване), Международния ден на сестринството – 12 май, Световния ден на хипертонията – 17 май, Европейския ден за борба със затлъстяването – 19 май и Световния ден без тютюнев дим – 31 май. \r\nЦелта на кампанията е чрез направените безплатни изследвания да се обърне отново внимание на гражданите към рисковите за здравето фактори – тютюнопушене, нездравословно хранене, ниска двигателна активност и други. \r\nЛуиза ТРАНЧЕВА", "date": "2019.05.16", "title": "Велико Търново: Десетки граждани си правят безплатни изследвания в центъра на града в рамките на кампанията „Клиника на открито“"}
{"url": "http://www.focus-news.net/news/2019/05/16/2658680/deputatite-othvarliha-vazmozhnostta-armiyata-da-mozhe-da-okazva-pomosht-na-darzhavnite-organi-v-protivodeystvieto-na-zaplahi-s-osobeno-visoka-stepen-na-obshtestvena-opasnost.html", "text": "Парламентът прие промени в Закона за отбраната и въоръжените сили на второ четене, предаде репортер на  Агенция „Фокус“ . Депутатите отхвърлиха възможността въоръжените сили да могат да изпълняват задачи по оказване на помощ на държавните органи при противодействие на заплахи с особено висока степен на обществена опасност. Първоначалният текст даваше такава възможност, но между двете четения, бе предложено текстът да отпадне. Народните представители сформираха Съвместно командване на специалните операции (СКСО). Сформирането на такова командване се обуславя от поетите ангажименти към Алианса и от необходимостта от използването на силите за специални операции за мирновременните задачи, изпълнявани в отговор на съвременните рискове и заплахи пред националната сигурност на страната. С приемането на законодателните промени ще се регламентират функциите на СКСО по подбор, подготовка на личен състав и формирования, планиране, координиране, осигуряване на взаимодействието и централизираното провеждане, командване и управление на пълния спектър от специални операции самостоятелно, в състава на съвместни сили и във взаимодействие с други държавни структури от архитектурата за националната сигурност. Със законопроекта се определя йерархически мястото на СКСО на оперативно ниво и неговото непосредствено подчинение на началника на отбраната. Между първо и второ четене  бе постъпило предложение от ПГ на ГЕРБ, свързано с политизирането на сектора. Съгласно окончателно приетите текстове помещенията, предоставени от Министерство на отбраната, се използват съобразно тяхното предназначение и само за осъществяване на общественополезна патриотична дейност. Отдадените под наем помещения не може да се ползват извън предназначението им, да се предоставят и да се ползват съвместно по договор с трети лица.  \r\nДеница КИТАНОВА", "date": "2019.05.16", "title": "Депутатите отхвърлиха възможността армията да може да оказва помощ на държавните органи в противодействието на заплахи с особено висока степен на обществена опасност"}
{"url": "http://www.focus-news.net/news/2019/05/16/2658688/kyustendil-detsa-shte-izpisvat-bukvite-ot-glagolitsata-v-ramkite-na-mesechnata-muzeyna-rabotilnitsa.html", "text": "Деца от Кюстендил ще изписват буквите от глаголицата в рамките на месечната музейна работилница. Това каза пред  Радио „Фокус” – Кюстендил  Мирослава Таскова, експерт към Регионален исторически музей – Кюстендил. По думите ѝ музейната работилница за деца, през настоящия месец е посветена на 24 май – Ден на българската просвета и култура и на славянската писменост. „На този ден честваме създаването на глаголицата от братята Кирил и Методий и спасяването на тяхното дело следствие на прозорливите действия на Борис I и неговите наследници царете Симеон и Петър, с което България е заслужила признателността и уважението не само на славянските народи, но и на света”, каза Мирослава Таскова. Децата ще имат възможност да се запознаят с буквите от глаголицата чрез изписването им с помощта на туш и перо и да овладеят някои техники, използвани при създаване на първите печатни книги отпреди 500 години. Ще видят оригинални ръкописи от фонда на музея, някои на повече от 300 години. \r\nВенцеслав ИЛЧЕВ", "date": "2019.05.16", "title": "Кюстендил: Деца ще изписват буквите от глаголицата в рамките на месечната музейна работилница"}
{"url": "http://www.focus-news.net/news/2019/05/16/2658676/ministar-petya-avramova-vazmozhni-sa-kompromisi-za-patnata-mrezha-obhvanata-ot-tol-sistemata.html", "text": "Възможни са компромиси за пътната мрежа, обхваната от тол системата. Това каза брифинг в Министерски съвет министърът на регионалното развитие и благоустройството Петя Аврамова след среща с премиера Бойко Борисов за въвеждането на тол системата, предаде репортер на  Агенция „Фокус“ . Попитана каква част от пътищата попадат в тол системата, тя отговори: „От 40 хил. км пътища в България, 20 хил. км от които са от републиканска пътна мрежа, първоначалният вариант, който предложихме е 10 800 км. Работна група в момента е направила карта, на която са фиксирани с нулева ставка пътища, които не са в добро експлоатационно състояние“. „В тези разговори ще коментираме в конкретика всеки един път в България, маршрут и начин на преминаване. България не е държава, в която има изградена магистрална мрежа и в която да има алтернативни пътища до всяка магистрала“, добави тя.    \r\nПопитана дали са възможни компромиси в пътната карта на тол системата, тя каза:„Възможни са компромиси, ще представим карта, на която да покажем, кои са пътищата с нулева ставка от тези 10 800 км“.  \r\nНа въпрос, кога ще заработи тол системата в България, тя отговори: „Ноември месец изтича 3-месечният срок. Октомври-ноември - това е времето. Не искам да фиксирам 3-месечен срок. Защото може и по-рано да свършим с тестовия период, но това в разговорите с превозвачите ще го уточним“, коментира още министър Аврамова.     \r\nДаяна ДЮЛГЕРОВА", "date": "2019.05.16", "title": "Министър Петя Аврамова: Възможни са компромиси за пътната мрежа, обхваната от тол системата"}
{"url": "http://www.focus-news.net/news/2019/05/16/2658693/burgas-bez-zatrudnenie-se-osashtestvyava-preminavaneto-prez-gkpp-malko-tarnovo.html", "text": "Без затруднение се осъществява преминаването през ГКПП „Малко Търново“. Това съобщи за  Радио „Фокус“ – Бургас  дежурният на пункта. Към момента няма образувани големи колони на вход и изход за леки и товарни автомобили по пунктовете на българо-турската граница. Преминаването се осъществява безпроблемно. \r\nМария ПОПЧЕВА", "date": "2019.05.16", "title": "Бургас: Без затруднение се осъществява преминаването през ГКПП „Малко Търново“"}
{"url": "http://www.focus-news.net/news/2019/05/16/2658691/albena-georgieva-oblasten-upravitel-na-vidin-modernizatsiyata-na-pat-i-1-vidin-botevgrad-zasyaga-493-798-kv-m-zemedelska-zemya-v-tri-obshtini.html", "text": "Модернизацията  на път I-1 Видин-Ботевград засега 493 798 кв. м земеделска земя в три общини от областта. Това каза областният управител на Видин Албена Георгиева, съобщиха от пресцентъра на  Областна администрация - Видин . Няма постъпили възражения за частичното изменение на проекта на ПУП-парцеларен план в общините Макреш, Грамада и Ружинци. Изтекли са сроковете за подаване на възражения в общините Макреш, Грамада и Ружинци за частичното изменение на проекта на ПУП-парцеларен план за обекта и няма постъпили възражения. Със свое решение, Комисията за земеделските земи към Министерство на земеделието, храните и горите е утвърдила трасе за проектиране в земделски земи за изграждането на обекта. Предстои цялата документация за ПУП-парцеларен план за обекта да се внесе в Националния експертен съвет по устройство на територията и регионална политика за разглеждане и приемане. Областният управител допълни, че от Агенция „Пътна инфраструктура“ е възложено изработване на проект за изменение на кадастралната карта. Изменението касае засегнатите землища от проекта на ПУП-парцеларен план.", "date": "2019.05.16", "title": "Албена Георгиева, областен управител на Видин: Модернизацията на път I-1 Видин - Ботевград засяга 493 798 кв. м земеделска земя в три общини"}
{"url": "http://www.focus-news.net/news/2019/05/16/2658690/kardzhali-zadarzhan-e-41-godishen-mazh-obyaven-za-obshtodarzhavno-izdirvane.html", "text": "Задържан е 41-годишен мъж, обявен за общодържавно издирване. Това съобщиха от  ОДМВР - Кърджали . Криминалисти от РУ - Кърджали са задържали мъжът с влязла в сила присъда, който е бил осъден на лишаване от свобода и обявен за общодържавно издирване на 22 март 2019 г. Полицаите го открили вчера във вила в покрайнините на Кърджали и го задържали, след което е преведен в сектор „Арести“.", "date": "2019.05.16", "title": "Кърджали: Задържан е 41-годишен мъж, обявен за общодържавно издирване"}
{"url": "http://www.focus-news.net/news/2019/05/16/2658687/afp-kitay-predupredi-sasht-da-ne-navrezhda-dopalnitelno-na-targovskite-vrazki-kato-izhvarli-huavey-ot-amerikanskiya-pazar.html", "text": "Китай предупреди САЩ в четвъртък да не нанася допълнителни вреди на търговските връзки, след като американският президент Доналд Тръмп практически изключи китайския телекомуникационен гигант „Хуавей“ от пазара на САЩ и го постави в черния списък, предава  AFP . \r\n„Призоваваме САЩ да спрат с некоректните действия... за да избегнат допълнително влошаване на китайско-американските икономически и търговски отношения“, заяви говорителят на Министерството на търговията на Китай. \r\nПревод и редакция:", "date": "2019.05.16", "title": "AFP: Китай предупреди САЩ да не наврежда допълнително на търговските връзки като изхвърли Хуавей от американския пазар"}
{"url": "http://www.focus-news.net/news/2019/05/16/2658692/makfaks-makedoniya-cherna-gora-ochakva-ubeditelna-podkrepa-ot-bryuksel-po-patya-kam-es.html", "text": "Черна гора очаква, че тази година ще получи подкрепа за отваряне на последната преговорна глава, с което ще се потвърди, че политиката за разширяване на Европейския съюз е жива, че Западните Балкани имат ясна европейска перспектива и че Съюзът ска да е част от нея, подчерта във Виена вицепремиера на Черна гора по икономическата политика и финансовите системи Милутин Симович, цитиран от македонската агенция  „Макфакс“ . \r\nНа среща за развитие на бизнеса в Югоизточна Европа, Симович заяви, че след отварянето на 8 глава, Подогорица иска да се съсредоточи максимално върху бързото й затваряне. \r\nПревод и редакция:", "date": "2019.05.16", "title": "„Макфакс“ (Македония): Черна гора очаква убедителна подкрепа от Брюксел по пътя към ЕС"}
{"url": "http://www.focus-news.net/news/2019/05/16/2658689/gen-konstantin-popov-gerb-sas-zakona-za-otbranata-i-vaorazhenite-sili-se-reshava-vaprosat-za-hranata-na-voennosluzheshtite.html", "text": "Със Закона за отбраната и въоръжените сили се решава въпросът за храната на военнослужещите. Това каза председателят на Комисията по отбрана и депутат от ГЕРБ ген. Константин Попов пред журналисти във връзка с приетите промени в Закона за отбраната и въоръжените сили, предаде репортер на  Агенция „Фокус“ . „Имаше определени проблеми. Знаете, имаме кетърингово хранене. Когато не се случват договорите, което е нормално, тогава ние трябва да лишаваме военнослужещите от това, което им се полага. Сега им се дава съответното финансово заплащане, което се осигурява от кухните. Приготвя им се храна и могат да се хранят наистина добре“, допълни ген. Попов. По думите му за всяка длъжност е различно финансовото заплащане, заяви той като уточни, че става въпрос за около 10-12 лв. на ден.  \r\n„Следващото много важно нещо е, че се създаде Съвместно командване на специалните операции. Тук отдаваме значението на това, което правят нашите специални сили. Така е в другите натовски държави. По-чисто е, по-вярно е и е много по-добро. Разбира се, командирът на това съвместно командване ще бъде бюджетен разпоредител втора степен, ще управлява парите си. Смятам, че това е едно добро решение. Имаше няколко други неща, които също са важни. Те са свързани със специалния статус на военнослужещите, на техните семейства, на техните деца, които могат да учат в училища, в детски градини специално“, допълни ген. Попов.  \r\nДеница КИТАНОВА", "date": "2019.05.16", "title": "Ген. Константин Попов, ГЕРБ: Със Закона за отбраната и въоръжените сили се решава въпросът за храната на военнослужещите"}
{"url": "http://www.focus-news.net/news/2019/05/16/2658694/kardzhali-nad-7-kg-naryazan-tyutyun-i-blizo-3000-kasa-tsigari-bez-banderol-sa-izzeti-pri-spetsializirana-operatsiya-v-grada.html", "text": "Полицаи са иззели чувал с над 7.2  кг нарязан тютюн и 2940 кг цигари без акцизен бандерол при специализирана операция в града. Това съобщиха от  ОДМВР - Кърджали . 53-годишен мъж е проверен снощи в областния град и полицаите са установили, че пренася в чувал над 7 кг нарязан тютюн. Мъжът е задържан за срок до 24 часа в полицейското управление. Работата по случая продължава.  \r\nПо време на същата акция на Полицията са били открити още 1340 къса безакцизни цигари при проверка на автобус, товарен и лек автомобил и в частен дом в Кърджали, обитаван от 60-годишна, полицаите намерили 1600 къса цигари, също без акцизен бандерол.  \r\nКонтрабандните стоки са иззети. На притежателите на цигарите без акцизен бандерол са съставени актове по Закона за акцизите  и данъчните складове.", "date": "2019.05.16", "title": "Кърджали: Над 7 кг нарязан тютюн и близо 3000 къса цигари без бандерол са иззети при специализирана операция в града"}
{"url": "http://www.focus-news.net/news/2019/05/16/2658695/plovdiv-narusheno-e-vodopodavaneto-v-selo-dabene-zaradi-avariya.html", "text": "Нарушено е водоподаването в село Дъбене заради авария на водопровод. Това съобщиха за  Радио „Фокус“ – Пловдив  от водоснабдителното дружество, обслужващо Пловдивска област. \r\nС нарушено водоподаване са също живущите в района на ул. „Славянска“, бул. „Найчо Цанов“, ул. „Антон Папазов“ и бул. „Васил Априлов“ в град Пловдив. \r\nНе е посочен краен срок за отстраняване на възникналите аварии. \r\nТони МИХАЙЛОВ", "date": "2019.05.16", "title": "Пловдив: Нарушено е водоподаването в село Дъбене заради авария"}
{"url": "http://www.focus-news.net/news/2019/05/16/2658697/aktsenti-v-predavaneto-ekologichen-rezonans-na-radio-fokus.html", "text": "Министерството на околната среда и водите (МОСВ) даде начало на програмата „Опазване на околната среда и климатични промени“, финансирана по линия на Финансовия механизъм на Европейското икономическо пространство 2014 – 2021.  Подробности ще научим в предаването  „Екологичен резонанс“  на  Радио „Фокус“  от Силвия Рангелова, директор Дирекция „ Координация по въпросите на ЕС и межународното сътрудничество“ към МОСВ. \r\nС подкрепа от тазгодишната национална кампания на Министерството на околната среда и водите (МОСВ) „За чиста околна среда – 2019“ жителите на град Свищов ще се радват на обновена паркова зона в един от големите квартали на града. Какви дейности са предвидени, ще ни каже кметът Генчо Генчев. Тези и още екологични сюжети, новини и събития – в предаването „Екологичен резонанс“ на Радио „Фокус“ от 13:00 до 14:00 часа, с водещ Йоланда Пелова.", "date": "2019.05.16", "title": "Акценти в предаването „Екологичен резонанс“ на Радио „Фокус“"}
{"url": "http://www.focus-news.net/news/2019/05/16/2658696/nsi-obshtiyat-dohod-sredno-na-litse-ot-domakinstvo-prez-parvoto-trimesechie-na-2019-g-e-1-519-lv-koeto-e-s-80-poveche-spryamo-sashtiya-period-na-2018-g.html", "text": "Общият доход средно на лице от домакинство през първото тримесечие на 2019 г. е 1 519 лв. и нараства с 8.0% спрямо същия период на 2018 година. Това сочи  статистика на Националния статистически институт (НСИ) . В структурата на общия доход с най-висок относителен дял e доходът от работна заплата (57.6%), следван от доходите от пенсии (27.9%) и от самостоятелна заетост (6.4%). Спрямо първото тримесечие на 2018 г. относителният дял на дохода от работна заплата се увеличава с 1.3 процентни пункта, доходът от пенсии - с 0.9 процентни пункта, а доходът извън работната заплата намалява с 0.7 процентни пункта. \r\nВ номинално изражение през първото тримесечие на 2019 г. в сравнение със същото тримесечие на 2018 г. доходите средно на лице от домакинство по източници на доход се променят, както следва: \r\n- Доходът от работна заплата нараства от 792 на 874 лв. (с 10.4%). \r\n- Доходите от пенсии се увеличават от 380 на 424 лв. (с 11.5%). \r\n- Доходът от самостоятелна заетост нараства от 94 на 96 лв. (с 2.3%). \r\n- Доходите от социални обезщетения и помощи намаляват от 41 на 35 лв. (с 14.3%). \r\nПрез първото тримесечие на 2019 г. относителният дял на паричния доход на домакинствата в общия доход е 99.4%, а делът на дохода от натура е 0.6%. Разходи на домакинствата \r\nОбщият разход на лице от домакинство през първото тримесечие на 2019 г. е 1 403 лв. и се увеличава с 11.0% спрямо същото тримесечие на 2018 година.  \r\nВ структурата на общия разход с най-голям относителен дял са разходите за храна (30.2%), следвани от разходите за жилище (18.2%), данъци и социални осигуровки (14.0%) и транспорт и съобщения (12.1%). \r\nКато абсолютни стойности видовете разходи средно на лице от домакинство за едногодишен период  се променят, както следва: \r\n- Разходите за храна и безалкохолни напитки се увеличават от 384 на 423 лв. (с 10.2%). \r\n- Разходите за алкохолни напитки и цигари се увеличават от 53 на 59 лв. (с 9.9%). \r\n- Разходите за облекло и обувки се увеличават от 35 на 42 лв. (с 19.6%). \r\n- Разходите за жилище (вода, електроенергия, отопление, обзавеждане и поддържане на дома) нарастват от 233 на 255 лв. (с 9.4%). \r\n- Разходите за здравеопазване се увеличават от 75 на 84 лв. (с 12.0%). \r\n- Разходите за транспорт и съобщения нарастват от 150 на 170 лв. (с 13.3%). \r\n- Разходите за свободно време, културен отдих и образование нарастват от 43 на 49 лв. (с 15.0%). \r\n- Разходите за данъци и социални осигуровки се увеличават от 177 на 196 лв. (с 10.2%). Потребление на домакинствата \r\nПотреблението на основни хранителни продукти средно на лице от домакинство през първото тримесечие на 2019 г. е без съществена промяна спрямо същото тримесечие на 2018 година. Увеличение се наблюдава при потреблението на плодове - от 10.5 на 11.1 кг, кисело мляко - от 6.6 на 7.0 кг, месо - от 8.4 на 8.8 кг, яйца - от 35 на 37 броя. Намалява консумацията на зеленчуци - от 11.2 на 10.9 кг, картофи - от 6.9 на 6.7 кг, прясно мляко -от 4.3 на 4.1 л, хляб и тестени изделия - от 21.2 на 21.0 килограма. Без промяна остава потреблението на захар.", "date": "2019.05.16", "title": "НСИ: Общият доход средно на лице от домакинство през първото тримесечие на 2019 г. е 1 519 лв., което е с 8.0% повече спрямо същия период на 2018 г."}
{"url": "http://www.focus-news.net/news/2019/05/16/2658699/kmetat-na-sofiya-yordanka-fandakova-obyavi-imenuvaneto-na-ulitsa-v-stolitsata-na-izvestniya-dimi-panitsa.html", "text": "Кметът на София Йорданка Фандъкова присъства на обявяването на именуването на улица в столицата на известния Дими Паница. Решението улицата пред родния дом на известния Дими Паница между бул. „Цар Освободител“ и едноименния площад да бъде наречена на името на бележития българин беше взето от Столичния общински съвет. \r\n„За мен е огромна чест и лична емоция да присъстваме днес заедно по този повод на именуването на една много малка част от един булевард - една улица, но много съществено, важно и знаково място в нашия град на името на голямата личност и общественик Дими Паница“, заяви Йорданка Фандъкова. „Днес имаме изключително знаково събитие - отбелязваме паметта на един човек, който е много тясно свързан и е дал много от себе си за утвърждаване на демокрацията“, добави кметът. \r\nНа събитието присъстваха още Н. Пр. Ерик Льобедел, посланик на Франция, Марина Фон Кристиерсън, племенница на Дими Паница, както и близкият му приятел проф. Минко Балкански. Сред гостите бяха още  представители на Американския университет в България (АУБ), Българското училище за политика „Димитър Паница“, Института за изследване на близкото минало и други институции, основани и вдъхновени от Дими Паница.  \r\nСъщевременно в Ларгото е наредена открита изложба, която ще запознае жителите и гостите на столицата с живота, делото и приноса на Дими Паница. В изложбата, посветена на Дими Паница, столичани и гости на града ще могат да разгледат редки снимки от Фондация „Свободна и демократична България“, чието основаване бележи началото на обществената и дарителска дейност на Дими и съпругата му Ивон у нас, както и черно-бели фотографии от основаването на Американския университет в България. Включени са и слабо известни факти: той проучва, а в последствие инициира създаването на „Джуниър Ачийвмънт“ България, а ролята му за АУБ не се изчерпва с основаването на висшето учебно заведение и участието му в Настоятелството, защото той и съпругата му Ивон имат основен принос за създаването на библиотеката на университета, която днес е една от най-големите англоезични библиотеки в Югоизточна Европа. Изложбата се организира с подкрепата на Столична община и Музея за история на София.", "date": "2019.05.16", "title": "Кметът на София Йорданка Фандъкова обяви именуването на улица в столицата на известния Дими Паница"}
{"url": "http://www.focus-news.net/news/2019/05/16/2658698/varna-chast-ot-grada-e-s-narusheno-vodosnabdyavane-zaradi-avarii.html", "text": "Част от града е с нарушено водоснабдяване заради аварии. Това съобщиха за  Радио „Фокус“ – Варна  от водоснабдителното дружество, обслужващо областта. До около 14.00 часа без вода ще бъдат жк. „Конфуто “ и жк. „Победа“. Проблеми с водоподаването ще имат и абонатите в част от село Тополи до около 13.00 часа. Към момента няма информация за други райони с нарушено водоподаване в областта. \r\nБояна АТАНАСОВА", "date": "2019.05.16", "title": "Варна: Част от града е с нарушено водоснабдяване заради аварии"}
{"url": "http://www.focus-news.net/news/2019/05/16/2658700/biser-mihaylov-oblasten-upravitel-na-blagoevgrad-nyama-otcheteno-povishenie-v-nivata-na-rekite-struma-i-mesta.html", "text": "Спокойна е обстановката в областта въпреки валежите от дъжд. Това каза за  Радио „Фокус“ – Пирин  областният управител на Благоевград Бисер Михайлов. По думите му в Регионална дирекция „Пожарна безопасност и защита на населението“ – Благоевград няма постъпвали сигнали за проблеми. „Нямаме отчетено повишение в нивата на двете основни реки - Струма и Места, през изминалото денонощие“, каза още Бисер Михайлов. Той добави, че при обявени жълти кодове се извършва денонощно наблюдение на нивата на реките и язовирите и тъй като през вчерашния ден е имало предупреждение за областта, е било стриктно следено за нивата реките. \r\nЛивия НИНОВА", "date": "2019.05.16", "title": "Бисер Михайлов, областен управител на Благоевград: Няма отчетено повишение в нивата на реките Струма и Места"}
{"url": "http://www.focus-news.net/news/2019/05/16/2658702/komisiya-kam-parlamenta-shte-oditira-godishniya-finansov-otchet-na-smetnata-palata-za-2018-g.html", "text": "Парламентът създаде комисия за одитиране на годишния финансов отчет на Сметната палата за 2018 г., предаде репортер на  Агенция „Фокус“ . Комисията трябва да изготви доклад по отчета на Сметната палата и да го предостави за разглеждане в Народното събрание до 30 септември 2019 г. заедно с отчета за дейността на палатата за 2018 г. Комисията ще се състои от осем членове. В нея ще влязат депутатите от ГЕРБ Мария Илиева, Евгения Ангелова, от БСП - Дора Янкова, от „Обединени патриоти“ - Николай Александров, от ДПС - Сергей Кичиков, от „Воля – Българските родолюбци“ -  Дора Христова и експертите Снежана Башева и Бойко Костов. Председател на комисията ще бъде депутатът от ГЕРБ Мария Илиева. \r\nДеница КИТАНОВА", "date": "2019.05.16", "title": "Комисия към парламента ще одитира годишния финансов отчет на Сметната палата за 2018 г."}
{"url": "http://www.focus-news.net/news/2019/05/16/2658703/burgas-tri-zheni-sa-blasnati-ot-leki-avtomobili-v-grada-ednata-e-s-opasnost-za-zhivota.html", "text": "Три жени са блъснати от леки автомобили в града, едната е с опасност за живота. Това съобщиха от  ОДМВР - Бургас .  \r\n87-годишна пешеходка е блъсната от лек автомобил в ж.к. „Зорница“. Инцидентът е станал на 15 май т.г. около 09.13 часа в района пред бл. 47 в ж.к. „Зорница“. При движение на заден ход лекият автомобил „Пежо 307“, управляван от 30-годишна жена, блъска 87-годишната пешеходка, която с контузия на главата, без опасност за живота. Тя е настанена за наблюдение в УМБАЛ - Бургас. \r\nОколо 13.03 часа на улица „Транспортна“ в района на кръстовището до магазин „Лидл“ е блъсната друга пешеходка. Водачът на лек автомобил „Опел Зафира“ – 68-годишен мъж от Ахелой, при извършване на ляв завой от магазина в посока на ул. „Транспортна“, не пропуска и блъска преминаващата по пешеходната пътека 30-годишна жена. Пострадалата е с контузия на главата (комоцио), но без опасност за живота. Тя е прегледана и освободена за домашно лечение. \r\nОколо 16.32 часа на улица „А. Г. Коджакафалията“ в жк. „Меден Рудник“ срещу бл. 52 става трети подобен инцидент. Водачът на лек автомобил „Опел Вектра“ – 26-годишен мъж, при извършване на ляв завой от изхода на бензиностанция „Шел“, не пропуска пресичащата 52-годишна пешеходка и я блъска. Тя е с фрактура на крака, счупена ключица и открита рана в лицевата част на главата. Приета е с опасност за живота в УМБАЛ – Бургас.", "date": "2019.05.16", "title": "Бургас: Три жени са блъснати от леки автомобили в града, едната е с опасност за живота"}
{"url": "http://www.focus-news.net/news/2019/05/16/2658705/evropeyski-izbori-2019-vesela-lecheva-30-mlrd-leva-usvoiha-ot-es-upravlyavashtite-no-ne-podobriha-zhivota-na-horata.html", "text": "30 млрд. лева е инвестирал Европейският съюз в България. Тези средства са усвоени от управляващите, но не подобриха живота на хората. През 2007 г. България водеше по много показатели пред Румъния. След десетгодишно управление на ГЕРБ, съседите ни вече ни изпреварват по всички критерии. Това каза в с. Беляковец зам.-председателят на ПГ на \"БСП за България\" Весела Лечева, съобщиха от пресцентъра на  БСП . Тя се срещна с хората и дълго разговаря с тях за значението на европейските институции.  \r\n„Нищо в България не изглежда европейско след ремонта. Като започнете от улица „Гурко“ във Велико Търново и стигнете до центъра на София. Средствата са усвоени, но стандартът ни на живот е все нисък“, посочи Лечева и допълни, че България има потенциал да достигне поне средноевропейското ниво на Словения, Словакия, Естония. \r\n„Да бъдем в ЕС е важно за България, защото той ни дава защита и контрол върху институциите. Ето – сигналът за къщите за гости дойде от разследване на медията „Свободна Европа“, а не от българските институции. Ние, като опозиция, много пъти сме посочвали случаи на корупция, но това не е водило до такива разследвания“, каза тя. \r\n„България има нужда от силни свои представители в европейските институции. Там решенията се вземат на база исканията на всички страни-членки и ако нямаме силен глас, отново ще ни се налага да следваме волята на други държави. Ние трябва да отстояваме своите приоритети“, каза Лечева и посочи примера с плана „Макрон“, за който действия бяха предприети в последния момент. \r\nХората в с. Беляковец питаха откъде водещи политици на ГЕРБ имат пари за луксозни апартаменти и защо не са разследвани и арестувани, вместо да им се приемат оставките.", "date": "2019.05.16", "title": "Европейски избори 2019: Весела Лечева: 30 млрд. лева усвоиха от ЕС управляващите, но не подобриха живота на хората"}
{"url": "http://www.focus-news.net/news/2019/05/16/2658708/veliko-tarnovo-60-domashni-ptitsi-i-6-kozi-sa-izgoreli-pri-pozhar-v-lyaskovets.html", "text": "60 домашни птици и 6 кози са изгорели при пожар в стопански двор в Лясковец. Имотът се намира на улица „Шипка“, а сигнал за инцидента е подаден в 21.00 часа вчера, съобщават за  Радио „Фокус“ – Велико Търново  от Регионална дирекция „Пожарна безопасност и защита на населението“. Огънят е тръгнал от късо съединение. Унищожени са спомагателна постройка и два декара окосен фураж. Спасена е намираща се в близост сграда. Произшествието е ликвидирано от екип на пожарната в Горна Оряховица. \r\nПрез изминалото денонощие горя и къща в село Ресен. Причината за този инцидент е техническа неизправност. Има опушени стени и унищожени техника и мебели. Данни за пострадали граждани няма. Огънят е потушен от огнеборци от старата столица. \r\nЛуиза ТРАНЧЕВА", "date": "2019.05.16", "title": "Велико Търново: 60 домашни птици и 6 кози са изгорели при пожар в Лясковец"}
{"url": "http://www.focus-news.net/news/2019/05/16/2658707/afp-v-kitay-nyamat-informatsiya-za-targovski-pregovori-sas-sasht-v-pekin.html", "text": "От Китай „нямат информация за плана на САЩ“ да изпратят търговска делегация в Пекин за продължаване на преговорите на фона на нарастващото търговско напрежение между двата гиганта, предава  AFP . \r\nВ преговорите миналата седмица във Вашингтон, „двете страни имаха откровени, открити и продуктивни преговори, но в един будещ голямо съжаление ход, американската страна едностранно продължи да ескалира търговските търкания, причинявайки сериозна пречка за китайско-американските икономически и търговски преговори“, заяви говорител на Министерството на търговията Гао Фън. \r\nПревод и редакция:", "date": "2019.05.16", "title": "AFP: В Китай „нямат информация“ за търговски преговори със САЩ в Пекин"}
{"url": "http://www.focus-news.net/news/2019/05/16/2658710/varna-90-godishen-mazh-e-postradaliyat-peshehodets-blasnat-ot-avtobus-na-bul-8-mi-primorski-polk.html", "text": "90-годишен мъж е пострадалият пешеходец, блъснат от градски автобус. Това съобщиха от  ОДМВР – Варна . Инцидентът е станал около 09.10 часа на 15 май на бул. „8-ми Приморски полк“. Водачът на автобус от масовия градски транспорт с инициали Й.С. (на 59 г.) при захождане към автобусна спирка, блъска пешеходец, който се намира на пътното платно. Вследствие на инцидента 90-годишният мъж получава фрактура на бедрото. Той е прегледан и настанен за лечение в МБАЛ „Св. Анна“, без опасност за живота. По случая е образувано досъдебно производство.", "date": "2019.05.16", "title": "Варна: 90-годишен мъж е пострадалият пешеходец, блъснат от автобус на бул. „8-ми Приморски полк“"}
{"url": "http://www.focus-news.net/news/2019/05/16/2658701/gen-andrey-botsev-nachalnik-na-otbranata-do-oktomvri-shte-imame-yasnota-koga-shte-tryabva-da-bade-sformirano-savmestnoto-komandvane-na-spetsialnite-operatsii.html", "text": "До октомври месец ще имаме яснота кога ще трябва да бъде сформирано Съвместното командване на специалните операции. Това каза пред журналисти началникът на отбраната ген. Андрей Боцев във връзка с промените в Закона за отбраната и въоръжените сили, предаде репортер на  Агенция „Фокус“ . „Това командване съвместно го направихме, за да уеднаквим командната структура във всички натовски държави. То ще ръководи специални операции. Може да се наложи в тези специални операции да участват и други подразделения от видовете въоръжени сили. Затова е необходимо то“, обясни ген. Боцев във връзка с измененията в Закона за отбраната и въоръжените сили. Началникът на отбраната благодари на председателя на Комисията по отбрана ген. Константин Попов и на комисията, че всички предложени поправки са били приети. „Това ще осигури по-нататъшната ни работа в правилната посока“, допълни ген. Боцев.  \r\nВъв връзка с участието на въоръжените сили в мероприятия на държавните органи, ген. Боцев уточни: „Аз абсолютно подкрепям ген. Попов и в Комисията изяснихме тези въпроси, че не е моментът сега да се внася това, докато не се изчистят текстовете и да е точно и конкретно разписано какви функции ще има армията“, коментира още ген. Боцев. По отношение на храната на военнослужещите, ген. Боцев уточни, че е имало поправка, която е отменила алтернативата за хранене, когато няма сключен договор. „Ние храним войската, когато имаме сключен договор и ни се доставят продукти, а когато няма, както е в случая от 4 години не можем да сключим договор, заради обжалвания, това право на командирите беше отнето. Ние сме длъжни да даваме командировъчно. Сами разбирате, че с командировъчно като платим на военнослужещите няма как на полето да ги храним. Имаше несъответствие, защото законът даваше право по този начин да храним дежурните сили и средства, които са  в поделенията, но не и тези, които са на лагери и учения навън“, допълни ген. Боцев. По думите му тази поправка ще облекчи командирите.  \r\nДеница КИТАНОВА", "date": "2019.05.16", "title": "Ген. Андрей Боцев, началник на отбраната: До октомври ще имаме яснота кога ще трябва да бъде сформирано Съвместното командване на специалните операции"}
{"url": "http://www.focus-news.net/news/2019/05/16/2658712/d-r-petko-zhelyazkov-sayuz-na-obshtopraktikuvashtite-lekari-dori-da-sa-imunizirani-detsata-mogat-da-prekarat-po-leka-forma-na-koklyush.html", "text": "Дори да са имунизирани, децата могат да прекарат по-лека форма на коклюш. Това каза за  Радио „Фокус“ – Бургас  д-р Петко Желязков, председател на Съюза на общопрактикуващите лекари в Бургас. По думите му болестта все пак не е опасна, ако децата са ваксинирани навреме. „Дори да има имунизация, понякога се наблюдават случаи на малки „взривове“ от коклюш. Характерно за тях е, че не се наблюдава висока температура, но децата страдат от мъчителна кашлица, която се засилва постепенно през първите 4 - 5 дни. После следва 15 - 20-дневен период, по време на който кашлицата е силно мъчителна. След това идва период на затихване“, отбеляза д-р Желязков. Той добави, че при коклюш кашлицата може да продължи от 1.5 - 2 месеца. „Ако кашлицата продължава дълго, липсва висока температура и белите дробове на детето са чисти, се правят микробиологични изследвания поради съмнения за тази болест“, каза още д-р Желязков. Той добави, че в миналото са се наблюдавали тежки случаи на заболяването, при които се е достигало и до задушаване на детето. Според него по тази причина ваксината е изключително важна, тъй като би могла да предотврати или намали тежките последствия от болестта. \r\nМария ПОПЧЕВА", "date": "2019.05.16", "title": "Д-р Петко Желязков, Съюз на общопрактикуващите лекари: Дори да са имунизирани, децата могат да прекарат по-лека форма на коклюш"}
{"url": "http://www.focus-news.net/news/2019/05/16/2658706/blagoevgrad-tri-sa-predstavleniyata-vklyucheni-v-dneshnata-programa-na-festivala-tara-ra-bumbiya.html", "text": "Наситена програма от интересни спектакли очаква почитателите на театъра днес в Благоевград, по време на „Тара-ра-бумбия“ - територия за млад театър. Това съобщиха от пресцентъра на  Община Благоевград . Програмата започва в 14.00 часа с Модул „Памет“- 100 години театър в Благоевград. В модула ще бъде представен спектакълът „Нирвана“  от Константин Илиев, с режисьор Ставри Карамфилов на Камерна сцена в Драматичен театър „Никола Вапцаров“.  \r\n„Аз, Фойербах“ излиза на Голяма сцена в ДТ „Никола Вапцаров“ в 19.00 часа. Спектакълът е посветен на  75-годишнината на Стефан Мавродиев. В ролята на Фойербах се превъплъщава самият той, доайенът на Младежки театър „Николай Бинев“ – Стефан Мавродиев. Пиесата разказва за актьор, който след 7 години пауза, се завръща на театралната сцена, за да се яви на кастинг за желана от него роля пред великия режисьор Летау.  \r\nСлед края на шедьовъра на Стефан Мавродиев, на сцената излизат актьорите от театър „Реплика“ с представлението на режисьора Явор Гърдев - „Елхата у Иванови“. Постановката започва в 21.00 часа в Градска художествена галерия. Драматургичният опус е създаден  през 1938 година и е преведен  на български език от забележителния поет Георги Рупчев. \"Елхата у Иванови\" е творческа акция, създадена от съвместната работа на театър \"Реплика\" и Явор Гърдев.  \r\n„Елхата у Иванови“ не е подходящо за лица под 14 години. Входът е свободен, а броят на местата е ограничен. Не се допускат правостоящи.", "date": "2019.05.16", "title": "Благоевград: Три са представленията, включени в днешната програма на фестивала „Тара-ра-бумбия“"}
{"url": "http://www.focus-news.net/news/2019/05/16/2658714/blagoevgrad-2-976-chetvartoklasnitsi-ot-oblastta-sa-se-yavili-na-natsionalnoto-vanshno-otsenyavane-po-chovekat-i-prirodata.html", "text": "2 976 четвъртокласници от областта са се явили на Националното външно оценяване по Човекът и природата. Това каза за  Радио „Фокус“ - Пирин  Методи Попов, началник на отдел „Инспектиране и организационно-методическа дейност“ към Регионално управление по образованието - Благоевград. „73 ученици не са се явили. От четирите изпита за четвъртокласниците днес има най-малко неявили се. В четирите изпитвания тази година можем да отчетем, че имаме най-голям процент ученици, обхванати от изпитването“, коментира той. Попов припомни, че изпитването е проведено в 99 учебни заведения в областта. По думите му резултатите от теста трябва да излязат до 3 дни след него. \r\nНатали СТЕФАНОВА", "date": "2019.05.16", "title": "Благоевград: 2 976 четвъртокласници от областта са се явили на Националното външно оценяване по Човекът и природата"}
{"url": "http://www.focus-news.net/news/2019/05/16/2658715/burgas-politsiyata-izdirva-16-godishnata-patrisiya-blagoeva-mateeva-ot-zhk-meden-rudnik-koyato-e-v-neizvestnost-ot-snoshti.html", "text": "Областна дирекция на МВР – Бургас обяви за издирване 16-годишната Патрисия Благоева Матеева от бургаския жилищен комплекс „Меден рудник“, която след 20.00 часа снощи е излязла от дома си и не се е прибрала. Това съобщи за  Радио „Фокус“ – Бургас  Цветелина Рандева, говорител на ОДМВР – Бургас.  \r\n„Призоваваме гражданите, разполагащи с някаква информация относно местонахождението на Патрисия Матеева, да съобщят незабавно на тел. 112 или в най-близкото поделение на МВР“, каза Рандева. \r\nМария ПОПЧЕВА", "date": "2019.05.16", "title": "Бургас: Полицията издирва 16-годишната Патрисия Благоева Матеева от жк. „Меден рудник“, която е в неизвестност от снощи"}
{"url": "http://www.focus-news.net/news/2019/05/16/2658711/plovdiv-apelativniyat-sad-potvardi-postoyanniya-arest-na-dvama-ot-mazhete-zadarzhani-za-trafik-na-nad-6-kg-heroin.html", "text": "Пловдив: Апелативният съд потвърди постоянния арест на двама от мъжете, задържани за трафик на над 6 кг хероин. Това съобщиха от пресцентъра на  Съдебната палата в Пловдив . Пловдивският апелативен съд потвърди определение на Окръжен съд – Хасково, с което е взета най-тежката мярка за неотклонение \"Задържане под стража\" спрямо македонския гражданин с инициали В. Д. и холандския гражданин с инициали М. А. Двамата са привлечени като обвиняеми за това, че на 8 май 2019 г. на ГКПП „Капитан Андреево“ с лек автомобил „Рено Меган Сценик“, в съучастие с още двама обвиняеми - български и турски гражданин, без надлежно разрешително са пренесли през границата на страната от република Турция в република България високорисково наркотично вещество – хероин, с общо тегло 6.533 кг на стойност 423 930 лева, като предметът на контрабандата е в особено големи размери и случаят е особено тежък. \r\nСпоред апелативните съдии е налице обосновано предположение двамата да са извършили престъплението, за което са привлечени като обвиняеми и за което се предвижда наказание лишаване от свобода за срок от 15 до 20 години. \r\nОт доказателствата по делото, въпреки ранния етап на разследване, магистратите приеха, че е налице реална опасност обвиняемите да се укрият или извършат престъпление, предвид това, че двамата са чужди граждани и нямат установена адресна регистрация в страната ни. \r\nОпределението на Апелативен съд – Пловдив е окончателно.", "date": "2019.05.16", "title": "Пловдив: Апелативният съд потвърди постоянния арест на двама от мъжете, задържани за трафик на над 6 кг хероин"}
{"url": "http://www.focus-news.net/news/2019/05/16/2658718/evropeyski-izbori-2019-varna-byuletinite-za-predstoyashtite-evroizbori-shte-pristignat-v-grada-na-17-may.html", "text": "Съгласно график определен от Централната избирателна комисия, бюлетините за изборен район \"Варна\" се очаква да пристигнат в рамките на утрешния ден. Това съобщиха от  Районната избирателна комисия . Вероятно изборните книжа ще бъдат доставени след 12.30 часа. Те ще се съхраняват в сградата на Областната управа.  \r\nОбщият брой бюлетини, предвиден за изборен район 03 - Варна е 442 000. На територията на РИК – Варна ще има 642 секции, от които 3 са подвижни. Считано от днес седалището на Районната избирателна комисия вече ще е в Двореца на културата и спорта (ДКС).  \r\nВсеки избирател има възможността да провери адреса на избирателната си секция на интернет адрес grao.bg/elections/,  чрез SMS на номер 18429 и на телефон 0800 1 4726. Телефонът е безплатен за цялата страна. На сайта на РИК03 - Варна е публикуван образец на бюлетината за изборите, насрочени на 26 май. На страницата може да бъде намерена и информация за секциите подходящи за гласуване на хора с зрителни и двигателни увреждания.", "date": "2019.05.16", "title": "Европейски избори 2019: Варна: Бюлетините за предстоящите евроизбори ще пристигнат в града на 17 май"}
{"url": "http://www.focus-news.net/news/2019/05/16/2658719/sofiya-42-godishen-kriminalno-proyaven-mazh-e-zadarzhan-za-otpravena-zakana-za-ubiystvo-na-politseyski-sluzhitel.html", "text": "42-годишен криминално проявен мъж е задържан за отправена закана за убийство на полицейски служител. Това съобщиха от  ОДМВР - София . Рецидивистът е осъждан и е обвинен за хулиганство, отличаващо се с изключителна дързост и цинизъм. Той е задържан в следобедните часове на 14 май за извършени от него хулигански действия пред сградата на Районното управление в Самоков. Отправяните от него ругатни и закани за побой, саморазправа и убийство спрямо полицейски служител, изпълняващ служебните си задължения, се отличавали с особена дързост и цинизъм. След доклад на събраните доказателства в районната прокуратура извършителят е привлечен в качеството на обвиняем. С прокурорско постановление му е наложена мярка за неотклонение „парична гаранция“ в размер на 1000 лева.", "date": "2019.05.16", "title": "София: 42-годишен криминално проявен мъж е задържан за отправена закана за убийство на полицейски служител"}
{"url": "http://www.focus-news.net/news/2019/05/16/2658709/plovdiv-futbolistite-na-lokomotiv-shte-pokazhat-ofitsialno-kupata-na-balgariya-na-ploshtad-stefan-stambolov.html", "text": "Футболистите на „Локомотив“ – Пловдив ще покажат официално Купата на България на площад „Стефан Стамболов“ в града, предаде репортер на  Радио „Фокус“ – Пловдив . Церемонията ще започне в 18.00 часа днес. В чест на отбора, който победи при вчерашното дерби за Купата на България, водите на фонтана пред общината ще бъдат оцветени в бяло. \r\n„Локомотив“ – Пловдив спечели Купата на България за пръв път в историята си след историческа победа срещу вечния съперник „Ботев“ – Пловдив с 1:0 на финала на стадион „Васил Левски“ в София пред повече от 22 000 привърженици на двата отбора, пристигнали от Пловдив. Единственият гол в срещата отбеляза Ален Ожболд в 73-тата минута след асистенция на Анте Аралица. \r\nТони МИХАЙЛОВ", "date": "2019.05.16", "title": "Пловдив: Футболистите на „Локомотив“ ще покажат официално Купата на България на площад „Стефан Стамболов“"}
{"url": "http://www.focus-news.net/news/2019/05/16/2658713/tass-kitay-nyama-da-uchastva-v-pregovori-mezhdu-sasht-i-rusiya-za-yadreno-razorazhavane.html", "text": "Китай няма намерение да участва в преговори със САЩ и Русия за тристранно споразумение за ядрените оръжия. Официалният представител на Министерството на външните работи на Китай Лу Кан коментира заявлението на заместник-държавния секретар на САЩ по контрола над въоръженията и международната сигурност Андреа Томпсън на брифинг в четвъртък, като отбеляза, че това е неприемливо за Пекин, предава  ТАСС. \r\n„Позицията на Китай е, че страните с най-големи ядрени арсенали трябва да изпълнят своите задължения за разоръжаване. Те трябва да продължат да изпълняват двустранните споразумения за контрол над въоръженията и да продължат действието на тези документи“, посочи китайският дипломат. \r\n„Нашите ядрени сили се поддържат на минималното необходимо ниво за поддържане на националната сигурност. Китай няма да участва в никакви преговори за тристранно споразумение по ядрените въоръжения“, категоричен е Лу Кан. \r\n„Китай не участва по никакъв начин в ядрената надпревара, не предоставя на никоя страна своя „ядрен чадър“, а освен това не разполага ядрено оръжие в други държави. Китай продължава да се придържа към принципа да не използва ядрено оръжие първи, а освен това няма да използва този вид въоръжение по отношение на държави, които нямат ядрени оръжия“, резюмира официалният представител на външнополитическото ведомство. \r\nРуската агенция припомня, че в сряда заместник-държавния секретар на САЩ заяви в Конгреса, че Китай отказва да започне значими преговори със САЩ за ядреното въоръжение. По оценката на Томпсън, Китай демонстрира „неготовност“ да води значим диалог със САЩ по въпросите на политиката, отнасяща се до ядрените въоръжения и съкращаване на риска“. Това поведение на Пекин „увеличава риска от грешки и нестабилност“, счита тя. \r\nПревод и редакция:", "date": "2019.05.16", "title": "ТАСС: Китай няма да участва в преговори между САЩ и Русия за ядрено разоръжаване"}
{"url": "http://www.focus-news.net/news/2019/05/16/2658721/na-tarzhestvena-tseremoniya-v-rayona-na-garnizon-kazanlak-be-polozhen-osnovniya-kamak-za-izgrazhdane-na-pravoslaven-paraklis-sveti-velikomachenik-dimitar-solunski.html", "text": "На тържествена церемония в района на 61-ва Стрямска механизирана бригада – Гарнизон Казанлък бе положен основния камък за изграждане на православен параклис „ Свети Великомъченик Димитър Солунски”, предаде кореспондент на  Радио „Фокус” . Специален църковен ритуал бе отслужен от Негово Високопреосвещенство Старозагорският митрополит Киприан в съслужие с казанлъшки свещеници. „Това е първото сакрално дело в изграждането на всеки един храм. Храмът заема важно място в религиозния живот. В него се съсредоточава църковният живот на вярващите, където ежедневно отправяме нашите молитви към Бога. Той вижда делата ни и нашите помисли, и се радва, когато заедно и в единомислие вършим неговото дело”, каза в словото си митрополит Киприан. \r\nКъм присъстващите се обърна и бригаден генерал Пламен Йорданов, командир на 61-ва Стрямска механизирана бригада, който заяви, че вярата винаги е давала сила на българските войни в тежки битки и надежда и опование на техните семейства. „ Поддържането на изконната връзка на Българската армия и Българската православна църква е от фундаментална важност за запазване на моралните ценности и добродетели, поддържане на войнския дух, мотивацията и единството сред военнослужещите. В исторически план тази връзка винаги е била силна и е носила белезите на единството в общата им цел за съхранение на българщината и отстояване на традициите и самобитността на българския народ”, посочи той. \r\nВ полагането на основния камък на параклиса „Свети великомъченик Димитър Солунски” взеха участие кметът на Община Казанлък Галина Стоянова и зам. областният управител на Стара Загора Димитър Драчев.   \r\nПроектът за изграждане на параклиса е разработен от екип оглавяван от архитект Петър Влахов, разработен е за две седмици и е дарен на 61-ва Стрямска механизирана бригада – Гарнизон Казанлък от Старозагорска митрополия.  \r\nПетър Влахов е бивш главен архитект на община Стара Загора и автор на множество архитектурни проекти в региона. Той поясни, че параклисът ще бъде разположен върху площ от 30 квадратни метра, в които влизат и храма, и предверието на т.нар. нартекс – свободното място пред входа, покрито под камбаната. Камбаната ще бъде монтирана на арка, предвид на това, че храмът е малък и не може да има камбанария.  \r\nСлавяна ГАЙДАРОВА", "date": "2019.05.16", "title": "На тържествена церемония в района на Гарнизон Казанлък бе положен основния камък за изграждане на православен параклис „Свети великомъченик Димитър Солунски”"}
{"url": "http://www.focus-news.net/news/2019/05/16/2658723/veliko-tarnovo-shestima-abiturienti-sa-sanktsionirani-za-neizpolzvane-na-obezopasitelen-kolan.html", "text": "Шестима абитуриенти са санкционирани на само за ден /на 15 май/ за неизползване на обезопасителни колани. Това съобщиха от пресцентъра на  Областна дирекция на МВР – Велико Търново . Наложени са им глоби по фиш. От Пътна полиция са категорични, че ще продължат да следят зорко за стриктното спазване на правилата за движение, с цел недопускане на тежки пътни инциденти и опазване живота и здравето на завършващите и техните близки. \r\nИ тази година Областната дирекция е предприела всички необходими мерки за недопускане, предотвратяване на инциденти и за обезпечаване на обществения ред, безопасността на движението по пътищата и недопускане на пътнотранспортни произшествия по време на абитуриентските балове. В тази връзка традиционно са проведени срещи с училищните ръководства и органите на местното самоуправление и местната администрация за координиране на действията и планиране на съвместни мерки по опазването на обществения ред и безопасността на движение по пътищата. Предвидено е засилено полицейско присъствие в районите около учебните заведения, където ще се събират автомобили, с които ще бъдат извозвани абитуриентите, маршрутите на тяхното придвижване и местата, в които ще се провеждат балове и тържествени чествания. Извършени са съвместни проверки с Регионална дирекция „Пожарна безопасност и защита на населението“, РЗИ – Велико Търново и др. в увеселителните заведения (ресторанти, барове, дискотеки, клубове и други), където ще се организират младежки празненства. Специално внимание е обърнато на пропускателния режим, с цел недопускане на лица с огнестрелно оръжие, агресивно поведение, в нетрезво състояние, видимо употребили наркотични вещества или техни аналози, които биха предизвикали нарушения на обществения ред. Проверено е състоянието на пожарната и аварийната безопасност на обектите, качеството на предлаганите хранителни стоки. Взети са необходимите мерки и по отношение на нерегламентирано използване на пиротехнически средства на обществени места.", "date": "2019.05.16", "title": "Велико Търново: Шестима абитуриенти са санкционирани за неизползване на обезопасителен колан"}
{"url": "http://www.focus-news.net/news/2019/05/16/2658720/sport-bayern-se-gotvi-za-7-a-poredna-titla.html", "text": "Карл-Хайнц Румениге, е категоричен, че не може да съществува друг вариант, при който отборът да не спечели титлата в Бундеслигата. В 34-ия последен кръг тази събота баварците приемат на \"Алианц Арена\" Айнтрахт Франкфурт, а по същото време преследвачът Борусия Дортмунд гостува на съименника си в Гладбах. Байерн има аванс от 2 точки и равенство е достатъчно, за да вдигне за 7-и пореден път „Сребърната салатиера“. \r\nМануел Нойер може да пропусне ключовия мач срещу Айнтрахт. Опитният вратар е извън терена от 14 април, когато се контузи в срещата срещу Фортуна Дюселдорф.", "date": "2019.05.16", "title": "Спорт: Байерн се готви за 7-а поредна титла"}
{"url": "http://www.focus-news.net/news/2019/05/16/2658725/mon-52-650-sa-zrelostnitsite-podali-zayavleniya-za-yavyavane-na-matura-po-balgarski-ezik-i-literatura.html", "text": "52 650 са зрелостниците, подали заявления за явяване на матура по български език и литература. Това съобщиха от пресцентъра на  Министерството на образованието и науката  във връзка с провеждането на тазгодишните държавни зрелостни изпити (ДЗИ). За втори ДЗИ заявление са подали 41 716.  \r\nЗа изпита по желание заявление са подали 888 ученици, а да държат изпит за  получаване на Степен на професионална квалификация (СПК) желаещите са 10 421 ученици.  \r\nКвесторите за изпитите са 10 500 за изпита по БЕЛ, 9 500 за втория ДЗИ и 600 квестори за изпита по желание. Квесторите ще осигуряват пропускателния режим на входа на училището. Учениците трябва да носят лична карта и служебна бележка за допускане. В класните стаи се осигуряват двама квестори, като в коридорите също ще има дежурни квестори. Учениците ще сядат на точно определените за тях места в залите.  \r\nЗа ДЗИ по БЕЛ са осигурени 4143 зали в 677 училища, като в тях са включени и две училища в чужбина. За втория ДЗИ са предвидени 3861 зали в 608 училища, а за изпитите по желание залите са 174 в 61 училища.  \r\nМинистерството на образованието и науката е предприело необходимите мерки за безпроблемното провеждане на всички изпити, като освен квестори за нормалното протичане на изпитния ден, във всички зали, в които ще се провеждат изпити и ще се размножават изпитните материали, е осигурено и видеонаблюдение, за да няма опити за преписване и нарушаване на правилата за изпитния ден.  \r\nНа зрелостните изпити се ползва химикалка с черен цвят.  \r\nДЗИ продължават 4 астрономически часа.  \r\nМатурите по български език, по чужд език и всички обществени науки се състоят от 3 модула. Времето за работа по първия модул е 60 минути. Вторият също е 60 минути, а третият - 120. Учениците със специални образователни потребности работят в отделни зали и имат два допълнителни часа за работа.  \r\nЗа математика и природни науки модулите са 2. Първият е от 90 минути, а вторият - 150 минути.  \r\nЗрелостникът няма право да си тръгне до 60 минути след началото на първия модул. Веднъж напуснал, не може да се връща.  \r\nПървият държавен зрелостен изпит по български език и литература е на 21 май, а вторият по предмет по избор е на 23 май.  \r\nРезултатите от матурите ще бъдат обявени до 13 юни 2019 година.", "date": "2019.05.16", "title": "МОН: 52 650 са зрелостниците, подали заявления за явяване на матура по български език и литература"}
{"url": "http://www.focus-news.net/news/2019/05/16/2658727/babh-izvarshi-4362-izvanredni-proverki-za-velikden-i-gergyovden-spreni-ot-realizatsiya-sa-nad-2100-kg-hrani.html", "text": "За по-малко от месец, в периода от 15 април до 6 май, Българската агенция по безопасност на храните (БАБХ) извърши 4362 извънредни тематични проверки по повод празниците Великден и Гергьовден. Това съобщиха от пресцентъра на  БАБХ . Инспекторите от отделите „Контрол на храните“ при съответните областни дирекции по безопасност на храните (ОДБХ) проверяваха обекти за производство и търговия с храни, пакетиращи центрове за яйца, складове за търговия на едро с храни, заведения за обществено хранене и търговски обекти за търговия на дребно с храни, пазари и тържища, находящи се на територията на съответната област. \r\nСпрени от реализация и насочени за унищожаване са над 2100 кг храни от животински произход – говеждо месо, агнешки субпродукти, пилешки бутчета, млечни продукти, в това число близо 540 кг агнешко трупно месо без здравна и идентификационна маркировка, 5 л. краве мляко, 510 бр. кокоши яйца. Изтеглени и насочени за унищожаване са и близо 37 кг храни от неживотински произход, включително козунаци, ядки и добавки в храните. \r\nВ резултат на проверките са съставени 57 акта за установяване на административно нарушение и са издадени 60 предписания. \r\nВ рамките на тематичните проверки в търговската мрежа и заведенията за обществено хранене инспекторите на БАБХ следяха за първи път тази година и за наличието на здравна маркировка на трупното месо в различни цветове за страната на произход – син за месото от дребни преживни животни (ДПЖ) с произход България и червен за месо с произход различен от български (заклано в българска кланица, но с чужд произход). Проверявано е още за правилно съхранение на храните, спазване на сроковете на съхранение, коректно етикетиране и маркиране на яйца, включително за недопускане на яйца от клас „B“ в търговската мрежа, както и за наличие на документи за произход и безопасност. \r\nНай-честите несъответствия са свързани с предлагане на храни с изтекъл срок на годност, без здравна и идентификационна маркировка, без документи за произход и некоректно етикетирани съгласно действащото законодателство. Констатирани са нарушения и за извършване на дейност в обекти без регистрация по чл.12 от Закона за храните, неспазване на Наредбата за специфичните изисквания за млечните продукти – продажба на имитиращи продукти, съдържащи в състава си мляко заедно с млечни продукти, несъответствия на изискванията за качество и контрол за съответствие на пресни плодове и зеленчуци – предлагане на плодове и зеленчуци без необходимите обозначения. По време на проверките са установени пропуски във водените записи в дневниците за самоконтрол (по Системата за управление безопасността на храните), липса на проследимост на предлаганите храни, лични здравни книжки с изтекъл срок на валидност, неспазване на изискванията за температура при съхранение, за сграден фонд и оборудване и за лоши хигиенни условия. \r\nЧаст от проверките бяха извършени съвместно с представители на Икономическа полиция към областните дирекции на Министерството на вътрешните работи (ОДМВР), които се включиха в рамките на тяхната компетентност.", "date": "2019.05.16", "title": "БАБХ извърши 4362 извънредни проверки за Великден и Гергьовден, спрени от реализация са над 2100 кг храни"}
{"url": "http://www.focus-news.net/news/2019/05/16/2658726/pregled-na-mezhdunarodnite-novini-do-13-chasa-agentsiya-fokus.html", "text": "Китай няма намерение да участва в преговори със САЩ и Русия за тристранно споразумение за ядрените оръжия. Официалният представител на Министерството на външните работи на Китай Лу Кан коментира заявлението на заместник-държавния секретар на САЩ по контрола над въоръженията и международната сигурност Андреа Томпсън на брифинг в четвъртък, като отбеляза, че това е неприемливо за Пекин, предава  ТАСС. \r\n„Позицията на Китай е, че страните с най-големи ядрени арсенали трябва да изпълнят своите задължения за разоръжаване. Те трябва да продължат да изпълняват двустранните споразумения за контрол над въоръженията и да продължат действието на тези документи“, посочи китайският дипломат. \r\n„Нашите ядрени сили се поддържат на минималното необходимо ниво за поддържане на националната сигурност. Китай няма да участва в никакви преговори за тристранно споразумение по ядрените въоръжения“, категоричен е Лу Кан. \r\n„Китай не участва по никакъв начин в ядрената надпревара, не предоставя на никоя страна своя „ядрен чадър“, а освен това не разполага ядрено оръжие в други държави. Китай продължава да се придържа към принципа да не използва ядрено оръжие първи, а освен това няма да използва този вид въоръжение по отношение на държави, които нямат ядрени оръжия“, резюмира официалният представител на външнополитическото ведомство. \r\nРуската агенция припомня, че в сряда заместник-държавния секретар на САЩ заяви в Конгреса, че Китай отказва да започне значими преговори със САЩ за ядреното въоръжение. По оценката на Томпсън, Китай демонстрира „неготовност“ да води значим диалог със САЩ по въпросите на политиката, отнасяща се до ядрените въоръжения и съкращаване на риска“. Това поведение на Пекин „увеличава риска от грешки и нестабилност“, счита тя. \r\n***  От Китай „нямат информация за плана на САЩ“ да изпратят търговска делегация в Пекин за продължаване на преговорите на фона на нарастващото търговско напрежение между двата гиганта, предава  AFP . \r\nВ преговорите миналата седмица във Вашингтон, „двете страни имаха откровени, открити и продуктивни преговори, но в един будещ голямо съжаление ход, американската страна едностранно продължи да ескалира търговските търкания, причинявайки сериозна пречка за китайско-американските икономически и търговски преговори“, заяви говорител на Министерството на търговията Гао Фън. \r\n***  Върховната Рада на Украйна подкрепи постановление за провеждане на инаугурацията на новоизбрания президент на страната Владимир Зеленски на 20 май, предава кореспондент на  УНИАН . \r\nПарламентът прие постановление „За датата, времето и мястото на провеждане на тържественото заседание на Върховната Рада на Украйна“, посветено на даването на клетва пред украинския народ на новоибрания президент на Украйна Владимир Зеленски“. \r\nЗа това решение гласуваха 315 от присъстващите 390 депутати в парламента. \r\nУказът предвижда тържествено заседание на 20 май в 10:00 часа в заседателната зала на Върховната Рада, посветено на полагането на клетва от новоизбрания президент на Украйна. Преди това парламентът отказа да определи дата за встъпването в длъжност на новоизбрания президент на 19 май, като за този вариант гласуваха 207 народни представители от необходими 226. Основанието инаугурацията да не се проведе на тази дата е, че тогава се отбелязва Деня на паметта на жертвите на политически репресии и депутатите сметнаха , че е неуместно тържествата по встъпването в длъжност да се състоят именно тогава. \r\n*** Черна гора очаква, че тази година ще получи подкрепа за отваряне на последната преговорна глава, с което ще се потвърди, че политиката за разширяване на Европейския съюз е жива, че Западните Балкани имат ясна европейска перспектива и че Съюзът ска да е част от нея, подчерта във Виена вицепремиера на Черна гора по икономическата политика и финансовите системи Милутин Симович, цитиран от македонската агенция  „Макфакс“ . \r\nНа среща за развитие на бизнеса в Югоизточна Европа, Симович заяви, че след отварянето на 8 глава, Подогорица иска да се съсредоточи максимално върху бързото й затваряне. \r\n*** Според съобщенията кипърският министър на отбраната Савас Ангелидис и френският му колега Флоранс Парли се съгласиха в сряда да разрешат на френския флот да използва военноморска база в Мари, за да обслужва трайно военните си кораби, пише електронното издание на вестник  Kathimerini , като се позовава на публикация в сайта politis.com.cy. \r\nВ официално съобщение, цитирано от уебсайта, те „потвърдиха в писмена форма намерението на двете страни да си сътрудничат с оглед укрепване на военния капацитет на Република Кипър и за широко стратегическо сътрудничество в полза на „военноморските сили“ на двете държави. \r\nСпоред информацията, Кипър и Франция ще съфинансират изграждането на нова докинг зона на военноморската база Евангелос Флоракис в Мари, за да направят възможен достъпа на по-големи кораби. Работата по модернизирането на военноморската база вече е започнала. \r\nОперативният център на френските военни кораби ще бъде самолетоносачът Шарл де Гол, който патрулира Източното Средиземноморие. \r\nАнгелидис също така информира Парли за действията на Турция в изключителната икономическа зона на Кипър и обсъди начини за противодействие срещу тях. \r\nФренският министър потвърди силната подкрепа на страната си за острова и осъди дейностите на Турция, които, според нея, нарушават международното право и суверенните права на Кипър. \r\n*** Бизнесменът Игор Коломойски се върна в Украйна, предава  РИА Новости . \r\nКакто съобщава интернет изданието The Babel, първи за завръщането на бизнесмена е написал журналистът Михаил Ткач в сво канал в Telegram. По-късно самият Коломойски потвърди пред TheBabel, че през нощта е пристигнал на летището в Днепропетровск (вече град Днепър). При това той е заявил, че не знае с какво ще се захване първо. \r\nРуската агенция припомня, че в края на 2016 година правителството на Украйна национализира най-голямата частна банка в страната – Приватбанк, чийто основен акционер е именно Коломойски. Притежател на 100% от акциите на банката стана Министерството на финансите. \r\nПрез юни 2017 година бизнесменът напусна окончателно Украйна и първо отиде да живее в Швейцария, а след това отиде в Израел. По-рано Коломойски заяви, че се готви да се върне в страната след инаугурацията на новоизбрания президент Владимир Зеленски. \r\nПо-рано Коломойски увери, че не възнамерява да иска банката да му бъде върната, а иска да получи от съда справедливост и изплащане на два милиарда долара. Той изрази и своята готовност да вземе обратно компенсации с държавни облигации. В края на април съдът в Киев обяви, че национализацията на Приватбанк е незаконна, а договорът за неговата покупко-продажба е невалиден.  \r\n***  Представители на президента на Венецуела Николас Мадуро и опозиционния лидер Хуан Гуайдо са провели преговори в Осло за разрешаване на острата политическа криза в страната, съобщава в четвъртък държавната медийна компания на Норвегия NRK, като се позовава на източници от дипломатическите кръгове, предава  ТАСС . \r\nНе се разкриват детайли за преговорите, а точното място на тяхното провеждане е засекретено. Източниците на NRK твърдят, че това е втора среща между страните в Осло. Досега не е имало инфорамция за първите такива контакти. \r\nСпоред данните на медията, по време на визитата в четвъртък, представителите на Мадуро и Гуайдо са сядали на няколко пъти на масата за преговори. В състава на делегацията на действащия държавен глава са влезли министъра на връзките и комуникациите Хорхе Родригес и губернатора на щата Миранда Ектор Родригес. Опозицията е била представена втория заместник-председател на Националната асамблея (парламента) на Венецуела Сталин Гонзалес и опозиционерите Херардо Блайд и Фернандо Мартинес. \r\nНорвежкото външно министерство отказа да потвърди факта на преговорите. \"Не мисля, че мога да коментирам това\", каза съветникът по комуникациите на норвежкото външно министерство Пер Вигген. Според NRK, норвежкото дипломатическо ведомство е организирало срещата в координация с американските власти. \r\nНорвегия, за разлика от много други европейски страни, не призна Гуайдо за глава на Венецуела и днес поддържа неутрална позиция във венесуелската криза. \r\n***  Докато върви подготовката на предсрочните местни избори в сръбските-косовски общини Северна Косовска Митровица, Зубин Поток, Лепосавич и Звечан, представителите на партия „Сръбска листа“ дадоха ясно да се разбере, че ако спечелят, което е сигурно, ще действат според инструкциите на Белград, което според прищинския ежедневник  „Зери“  означава против интересите на Косово. \r\nАнализаторите смятат, че „Сръбска листа“ ще продължи да изнудва и саботира косовските институции. Хаки Абази каза пред вестника, че партията на косовските сърби и северът са „ахилесова пета“ за сегашното правителство на Косово, твърдейки, че президентската служба и правителството на Косово са установили „извънинституционални“ отношения със севера. Това, според него, може да бъде решено само когато Сърбия е изключена от упражняване на пряко влияние в Косово. \r\nАнализаторите смятат, че сръбският списък ще продължи да изнудва и саботира косовските институции. Хаки Абази каза пред вестника, че сръбският списък и северът са „ахилесова пета“ за сегашното правителство на Косово, твърдейки, че президентската служба и правителството на Косово са установили „извънинституционални“ отношения със севера. Това, според него, може да бъде решено само когато Сърбия е изключена от упражняване на пряко влияние в Косово. \r\nВ същото време, ръководителят на парламентарната група на Алианса за бъдещето на Косово (ААК) Ахмет Исуфи заяви, че правителството ще предприеме всички необходими стъпки, за да гарантира, че кандидатите, които спечелят неделните избори, ще уважават конституционния и правен ред на Косово. \r\n***  Светият архиерейски събор на Сръбската православна църква е взел решение да поднови преговорите за решаване на статута на Македонската православна църква – Охридска архиепископия (МПЦ-ОА) и да продължи разговорите за това с нейни представители, предава скопският телевизионен канал  „Сител“ . \r\nСръбският вестник „Политика“, позовавайки се на източници от ръководството на СПЦ, информира, че въпросът за МПЦ-ОА е бил единствената тема на заседанието в сряда на най-високото църковно тяло. \r\nКакто предава „Танюг“, СПЦ ще се занимава с прилагането на решението за продължаване на диалога с Македонската църква след заседанието на Светия синод. \r\nНеназован източник е заявил пред белградския ежедневник, че „СПЦ не е искала да подновява диалога с македонците, докато Йован Вранишковски е бил в затвора“. „Той, между другото, е пуснат на свобода през 2015 година и участва и на това, както и на предишните заседания на Събора на СПЦ, заедно с владиките на Православната охридска архиепископия, която е под закрилата на Сръбската църква“. \r\n*** Да се изисква от членовете на въоръжените сили на Босна и Херцеговина (БиХ) или някой друг да действа в противоречие с правните разпоредби е неетично и неприемливо. Отговорните институции трябва да реагират по подходящ начин, заявиха в реакция на посолството на Съединените американски щати в БиХ, предава електронното издание  Sarajevo Times . \r\nИзявлението идва във вризка с искането на председателя на Президиума на БиХ Милорад Додик към членовете на Трети пехотен полк на въоръжените сили на Република Сръбска (РС) да носят униформи на бившата „Армия на Република Сръбска“ на следващото отбелязване на „Деня на Армията“, което предизвика силни реакции сред обществото в БиХ. \r\nСлед сигнала на ФЕНА, Службата за връзки с обществеността на дипломатическото представителство на САЩ припомни, че Законът за отбраната на Босна и Херцеговина от 2005 г. ясно определя задълженията, отговорностите и поведението на членовете на въоръжените сили на БиХ. \r\n„Публичното отричане на един от ключовите стълбове на мира и сигурността в БиХ подкопава стабилността на цялата страна. Такава реторика и призиви за подобни действия са безотговорни и опасни и не помагат на БиХ да постигне поставените цели - европейската интеграция“, заявиха от посолството на САЩ. \r\nОт там подчертават, че Съединените щати остават ангажирани с опазването на мира и стабилността в Босна и Херцеговина, както и с продължаването на професионалното, продуктивно и положително сътрудничество с въоръжените сили на БиХ. \r\n***  Стефан Неманя, основателят на средновековната сръбска държава, е военен престъпник и е грешно да се кръщават училища на него. Той е автор на платформата за престъпления, по която по-късно са действали Радко Младич, Радован Караджич и Дража Михайлович. Тази „интерпретация“ на историята бе предложена от председателя на Партията на демократичното действие Санджак Сюлейман Углянин на пресконференция в сряда. Освен това той заяви, че сръбският президент Александър Вучич има „антибошняшки, унищожителни намерения спрямо бошняците и е един от вдъхновителите на геноцида в Сребреница“, пише електронното издание на белградския ежедневник  „Вечерне новости“ . \r\n„Новата провокация е само една от тенденциозните и политически инспирарани скандали, които сътвори Углянин през последните години“, отбелязва вестникът. \r\n„Сърбите обявяват всички онези, които са извършили престъпления и геноцид срещу бошняците за национални герои и светци. Такъв е случаят и със Стефан Неманя, който е написал платформата за престъплението, за изтребването на нашите предци, богомилите и илирийците. На такъв престъпник бе дадена титла на светец. Дадоха си правото да кръстят основно училище в Нови пазар на този престъпник“, каза Углянин. \r\nСпоред историческата версия на лидера на бошняците в Сърбия, Неманя е написал престъпната платформа на Събора в Нови Пазар през 1176 година. \r\n„Стефан Неманя е извършил повече престъпления, отколкото Ратко Младич“, твърди Углянин. „Прочетете житието на свети Симеон и вижте за какво става дума“. \r\nВ същия стил Углянин, преди няколко години, каза в предаване, че Светият Сава е по-близо до босненците, отколкото до сърбите, което предизвика различни коментари в обществото. \r\n„Свети Сава е по-близо до нас, а не до вас, а ние не ви го даваме, той е наш“, каза той тогава. \r\n„Расим Ляич и Муамер Зукорлич полагат големи усилия, за да премахнат точката за преименуване на улиците от дневния ред на заседанието на Нови Пазар и Сеница“, добави още Углянин. \r\nТой също така ги обвини, че са се опитали да предотвратят посещението на босненския член на президентството на БиХ Шефик Джаферович в Нови Пазар, но не са успели. \r\n*** Според канцлера на ФРГ Ангела Меркел Европейската комисия вече не е в състояние да спре изпълнението на проекта за газопровода „Северен поток-2“, съобщава германското икономическо издание  Das Handelsblatt. . \r\n„До голяма степен проектът е одобрен“, подчерта Меркел в рамките на дискусия след реч за външната политика, проведена в сряда вечер в германския град Равенсбург, провинция Баден-Вюртемберг. „ЕК има възможности за противопоставяне на новия газопровод. Но не може да го възпрепятства“, подчерта германският канцлер. \r\n„Сърцевината“ е Украйна. Тя „трябва да остане транзитна страна – въпреки „Северен поток-2“, увери Меркел, като допълни, че това вече е обещано на новия държавен глава на страната Владимир Зеленски. Съответното е било отбелязано и пред руския президент Владимир Путин. \r\n***  Германският канцлер Ангела Меркел призна, че „се бори“ с френския президент Еманюел Макрон по политически въпроси, но отбеляза, че двете страни са на много подобна вълна“ по отношение на ключовите въпроси, пише европейската редакция на  Politico . \r\nВ пространно интервю пред германския вестник „Зюддойче цайтунг“, публикувано в сряда, Меркел обърна внимание на пукнатините във френско-германските отношения, които станаха по-изразени на фона на разискването миналия месец дали да се даде допълнително забавяне на Великобритания за Брекзит. \r\n„Разбира се, ние се борим помежду си. Между нас има различия в манталитета, както и различията в начина, по който разбираме нашите съответни роли“, каза Меркел, отбелязвайки, че Франция и Германия имат различни политически култури и системи. \r\nТя добави: „Винаги е било така. Президентът Макрон не е първият френски президент, с когото работя“. \r\nМеркел също отрече, че отношенията й с Макрон са се влошили, и каза, че докато Франция и Германия имат различни „разбирания за себе си“, двете страни успяват да постигат компромиси отново и отново. \r\n„По ключови въпроси - къде се намира Европа, икономиката, каква е отговорността ни за климата и Африка - ние сме на много сходна дължина на вълната“, каза тя. \r\n„Това включва и въпроса къде трябва, ако е необходимо, да действаме независимо от Съединените щати, въпреки че не желая такива ситуации“. \r\nВ отговор на интервюто на Меркел, Макрон определи отношенията им като „продуктивна конфронтация“. \r\n„Тя каза, че работим заедно през цялото време, намираме компромиси и се опитваме да ги изградим, но има дискусии“, каза Макрон на пресконференция в Париж. „Какви са вариантите в отношенията между Франция и Германия? Сценарият на стерилна конфронтация - имаме разногласия и не можем да ги надхвърлим. Преживяхме това в миналото. Това може да доведе до най-тежките ситуации - безсилие или война“. \r\nМакрон каза, че другият сценарий е „стерилната антанта“, където двете страни „не искат да кажат, че са в несъгласие, така че ние не решаваме нищо, което също знаем“. \r\n„Не вярвам в нито един от тях... Вярвам в продуктивната конфронтация“, заяви той. \r\n*** Американското Министерство на търговията заяви в сряда, че добавя Huawei Technologies Co Ltd и 70 свъразани с него фирми към така наречения „Черен списък“ - ход, който забранява на телекомуникационния гигант да купува части и компоненти от американски компании без одобрение от правителството на САЩ, предава  Reuters . \r\nАмерикански служители заявиха пред Reuters, че решението би затруднило, ако не и да направи невъзможно, Huawei, най-големият производител на телекомуникационно оборудване в света, да продава някои продукти поради зависимостта си от доставчици от САЩ. \r\nСъгласно заповедта, която ще влезе в сила през следващите дни, Huawei ще се нуждае от лиценз на американското правителство за закупуване на американски технологии. Huawei не e коментирал решението на американските власти. \r\nМинистърът на търговията Уилбър Рос заяви в изявление, че президентът Доналд Тръмп подкрепя решението, което ще \"предотврати използването на американски технологии от чуждестранни предприятия по начин, който потенциално да подкопава американската национална сигурност или интересите на външната политика\".", "date": "2019.05.16", "title": "Преглед на международните новини до 13 часа (Агенция \"Фокус\")"}
{"url": "http://www.focus-news.net/news/2019/05/16/2658728/varna-49-godishna-zhena-e-postradala-sled-ryazko-spirane-na-avtobus-ot-gradskiya-transport-na-bul-vasil-levski.html", "text": "Жена на 49 години е пострадала вчера при рязко спиране на автобус от градския транспорт във Варна. Това съобщават от  Областната дирекция на МВР . Около 11.10 часа на бул. „Васил Левски“ е възникнал инцидент. 55-годишният водач на автобус от масовия градски транспорт, с цел да предотврати пътен инцидент, употребява рязко спирачки и така предизвиква падането на пътничката в салона на автобуса. Вследствие на инцидента жената получава контузни наранявания, прегледана е и освободена за домашно лечение, без опасност за живота.", "date": "2019.05.16", "title": "Варна: 49-годишна жена е пострадала след рязко спиране на автобус от градския транспорт на бул. „Васил Левски“"}
{"url": "http://www.focus-news.net/news/2019/05/16/2658716/alsat-m-makedoniya-pendarovski-i-zaev-shte-imat-sreshta-v-rezidentsiyata-na-prezidenta-v-chetvartak.html", "text": "Президентът на Македония Стево Пендаровски ще има среща с премиера на страната Зоран Заев в четвъртък от 16:15 часа (17:15 българско време) в резиденцията Вила Водно, предава излъчващият на албански скопски телевизионен канал  „Алсат-М“ . \r\nТова ще е първата им среща след инаугурацията на Пендаровски, на която не присъства министър-председателя, защото беше в отпуск. \r\nПревод и редакция:", "date": "2019.05.16", "title": "„Алсат-М“ (Македония): Пендаровски и Заев ще имат среща в резиденцията на президента в четвъртък"}
{"url": "http://www.focus-news.net/news/2019/05/16/2658729/ivanka-chakalska-kmet-na-krupnik-okolo-500-hil-lv-po-op-razvitie-na-selskite-rayoni-sa-otpusnati-za-izgrazhdaneto-na-fizkulturen-salon-v-su-sv-sv-kiril-i-metodiy.html", "text": "Около 500 хил. лв. по ОП „Развитие на селските райони“ са ни отпуснати за изграждането на модерен физкултурен салон в СУ „Св. св. Кирил и Методий“ – Крупник. Това каза за  Радио „Фокус“ – Пирин  Иванка Чакалска, кмет на населеното място. По думите ѝ проектът се реализира по по мярка 7 „Основни услуги и обновяване на селата в селските райони“ от оперативната програма. „Договорът за финансиране вече е сключен с Държавен фонд „Земеделие“. Важно е да отбележим, че не се планира ремонт, а цялостно изграждане на модерен физкултурен салон, който ще се използва предимно за провеждане на часовете по физкултура и спорт, както и за провеждане на спортни мероприятия на закрито. Помещенията, с които ще разполага сградата са: спортна зала, склад за спортни съоръжения, санитарен възел за ученици и посетители и две съблекални. Спортната зала е с размери, които са достатъчни да се помещават и учебни волейболно и баскетболно игрище. Помещението ще разполага с трибуни, които ще бъдат с капацитет около 140 места“, каза още Чакалска. Тя добави, че материално състояние на СУ „Св. св. Кирил  и Методий“ – село Крупник е добро и няма нужда от други ремонти. „Бих казала, че материално-техническата база на училището е на много добро ниво. Сградата е на два етажа. Добре е поддържана. Класните стаи са просторни, светли и топли. В приземния етаж има голяма зала, която се използва предимно за провеждане на тържества. Има и ученически стол, в който всички ученици се изхранват безплатно“, отбеляза Чакалска. Тя заяви, че освен него в тази сграда се помещава и мултимедиен център, който се използва за провеждането на ученическите часове по информатика и информационни технологии. „Извън учебно време се използва за представяне на презентации от различно естество“, посочи Чакалска. \r\nЛивия НИНОВА", "date": "2019.05.16", "title": "Иванка Чакалска, кмет на Крупник: Около 500 хил. лв. по ОП „Развитие на селските райони“ са отпуснати за изграждането на физкултурен салон в СУ „Св. св. Кирил и Методий“"}
{"url": "http://www.focus-news.net/news/2019/05/16/2658730/varna-na-17-may-na-vhoda-na-morskata-gradina-shte-bade-otkrita-izlozhba-sport-more-i-zdrave-s-koyato-zapochva-petiyat-festival-more-i-zdrave.html", "text": "На 17 май в 11.00 часа на входа на Морската градина ще бъде открита изложба на тема „Спорт, море и здраве“, с която започват мероприятията от петия фестивал „Море и здраве“. Това съобщиха от пресцентъра на  Медицинския университет- Варна . Тази година МУ-Варна получи признание от Европейската комисия, чрез отразяване на Фестивала „Море и здраве“ като едно от международните събития, посветени на Европейския ден на морето. Фестивалът ще бъде включен и като част от мероприятията, посветени на Европейската седмица на Общественото здраве (Public Health Week 2019) на Европейската асоциация на общественото здраве.", "date": "2019.05.16", "title": "Варна: На 17 май на входа на Морската градина ще бъде открита изложба „Спорт, море и здраве“, с която започва петият фестивал „Море и здраве“"}
{"url": "http://www.focus-news.net/news/2019/05/16/2658724/glavniyat-arhitekt-na-sofiya-otchete-postignatoto-za-3-godini-na-posta-obzor.html", "text": "Главният архитект на София Здравко Здравков отчете постигнатото през трите години, през които заема поста. Като успех архитектът определи промените в Закона за устройството и застрояването на Столична община. Измененията въведоха параметри в застрояването и допустима височина на сградите. Здравков обърна внимание, че в столицата вече не се издават разрешения за строеж без да са приключили процедурите по отчуждаване. Само миналата година издадените разрешителни за строеж са за 2 млн. кв. м. Увеличават се дарените терени- от над 50 хил. кв. м. през 2017 година, до 73 хил. през 2018 година и 15 хил. кв.м. от началото на тази година. Арх. Здравков изтъкна направеното за по- прозрачна администрация и повече облекчения за гражданите. Всички регистри на направлението „Архитектура и градоустройство“ са публични, а актовете на главния архитект се публикуват веднага след като влязат в сила. Откакто Здравко Здравков заема поста в София са премахнати над 500 незаконни рекламни елементи, като от началото на годината премахнатите вече са над 100. Здравков посочи, че сайтът на направлението, което ръководи, е един от най- посещаваните- 3300 са посещенията на ден, а 1 204 500 са посещенията за 2018 година. \r\nЕдна от най-актуалните теми, по които се работи през последните 2 години, е Наредбата за градската среда. Архитектът съобщи, че документът ще се публикува за професионални консултации. Срокът за консултациите е 30-дневен, след това предстои евентуално нанасяне на корекции и внасяне на наредбата в Столичния общински съвет. Наредбата ще определя как да изглеждат фасадите в центъра на София, в какви цветове да бъдат, как и къде да се поставят реклами и климатици. Ще бъде уредено как да изглеждат партерите, какви да бъдат настилките по тротоарите, осветлението, летните градини и градската мебел. Фасадите на сградите са сканирани, като ще се поставя изискването те да си върнат първоначалния вид. Наредбата ще раздели града на зони, като за всяка зона ще има стандарти. Здравко Здравков поясни, че в наредбата са използвани примери от европейски градове като Лондон. Засега документът засяга само централната част, първоначално ул. „Граф Игнатиев“. Главният архитект коментира, че всяка година стандартите ще се надграждат и ще засягат повече улици и булеварди в града. Според него въпреки критиките към ремонта на ул. „Граф Игнатиев“ след време тази пешеходна улица ще привлече изключително много инвеститори в партерните си нива. Затова общината разработва стандартите, които да представи на инвеститорите.  \r\nЗа друг важен проект- обновяването на площад „Св. Неделя“ вече има 14 кандидати, 8 от чужбина и 6 български. В конкурса участват архитекти от Италия, Русия, Франция и др. Здравко Здравков посочи, че журито е добро и в него участват доказани професионалисти. Едно жури ще прегледа документацията и ще избере 7 от 14-те кандидати. Основното жури ще определели победителя. Очаква се проектирането да започне тази година.  \r\nГлавният архитект обяви, че е изработен „шрифт на София“, наречен „София санс“, който ще се използва за всички рекламни и информационни елементи. Идеята е да е ясно разпознаваем като бранд на столицата. \r\nБиляна ИВАНОВА", "date": "2019.05.16", "title": "Главният архитект на София отчете постигнатото за 3 години на поста (ОБЗОР)"}
{"url": "http://www.focus-news.net/news/2019/05/16/2658733/dobrich-v-grada-shte-se-provede-turnirat-po-futbol-mini-shampionska-liga-dobrich.html", "text": "В града ще се проведе турнирът по футбол „Мини шампионска лига Добрич“. Това съобщиха от пресцентъра на  Общината . Той ще започне на 25 май 2019 г. от 15.30 часа в СК „Простор“. Спортното събитие ще се проведе за трета поредна година от ДФК Звездичка и Община Добрич,  участие в него ще вземат 350 ученици и деца от детските градини в града.  \r\nОбщина Добрич осигурява безвъзмездното ползване на терените на спортен комплекс „Простор\" за провеждане на турнира. Детски Футболен клуб „Звездичка“ с председател Анатоли Нанков, е предвидил купи за отборите, грамота и медал за всяко дете. Наградите ще бъдат връчени от кмета на Добрич Йордан Йорданов и председателя на ОС на БФС гр. Добрич Иван Манолов.", "date": "2019.05.16", "title": "Добрич: В града ще се проведе турнирът по футбол „Мини шампионска лига Добрич“"}
{"url": "http://www.focus-news.net/news/2019/05/16/2658731/varna-59-godishen-peshehodets-e-blasnat-ot-lek-avtomobil-v-kvartal-vazrazhdane.html", "text": "59-годишен пешеходец е с контузни наранявания, след като е блъснат от движещ се на заден ход автомобил в квартал „Възраждане“ във Варна. Това съобщиха от  Областната дирекция на МВР . Инцидентът е станал около 15.45 часа. 24-годишният водач на лек автомобил при неправилно движение назад, блъска пешеходеца, който се намира зад автомобила. Вследствие на инцидента мъжът получава контузни наранявания, прегледан е и освободен за домашно лечение, без опасност за живота.", "date": "2019.05.16", "title": "Варна: 59-годишен пешеходец е блъснат от лек автомобил в квартал „Възраждане“"}
{"url": "http://www.focus-news.net/news/2019/05/16/2658734/the-guardian-mnozinstvoto-ot-evropeytsite-ochakvat-razpadane-na-es-do-20-godini.html", "text": "Повече от половината европейци вярват, че Европейският ще се разпадне в следващите 10 до 20 години, въпреки че подкрепата за Съюза достига нива, които не са виждани от повече от четвърт век, пише британското издание  The Guardian . \r\nВъв Франция, Германия, Италия, Холандия, Австрия, Словакия, Румъния, Гърция, Чешката република и Полша мнозинството от анкетираните смятат, че дезинтеграцията на ЕС е „реалистична възможност“ през следващите 10 до 20 години. \r\nДанните са особено ярко изразени във Франция, където партията на президента Еманюел Макрон „Република напред“ изостава от евроскептичната партия „Народен фронт“ на Марин льо Пен в изборите за европейските парламент, които ще се състоят следващата седмица. \r\nСпоред проучването, поръчано от Европейския съвет за външни отношения (ECFR), 58% от хората във Франция смятат, че е много вероятно или е вероятно ЕС да се разпадне в рамките на 20 години, на второ място след Словакия (66%). \r\nОт 14-те страни, анкетирани от YouGov - съставляващи повече от 70% от местата в Европейския парламент - само в Швеция (44%), Дания (41%) и Испания (40%) делът, предвиждащ имплозия, е под мнозинство. \r\nБлизо седем десетилетия след създаването на Европейската общност за въглища и стомана, обединяваща Франция, Германия, Италия, Белгия, Нидерландия и Люксембург в пакт, предназначен да предотврати по-нататъшна война, трима от 10 души казват, че конфликт между страните в ЕС е реалистична възможност. \r\nЕдва една трета от гласоподавателите във Франция и Полша твърдят, че е възможно война. \r\nТова чувство е особено силно сред хората, които планират да се въздържат или да гласуват за екстремисти следващата седмица. Почти половината (46%) от привържениците на „Националния фронт“ и 41% от привържениците на „Алтернатива за Германия“ в Германия поддържат това мнение. \r\nЕвропейците също са загрижени за колебливото благоденствие. Проучването установи, че само една трета от германците и една четвърт от италианците и французите обикновено разполагат с пари, останали на края на месеца за странични разходи. \r\nВ Европа три четвърти от гласоподавателите смятат, че политиката е нарушена или на национално, или на равнище ЕС, или и на двете. Във Франция само 15% смятат, че политическата система работи добре. \r\nНа основата на последните статистически данни на Евробарометър, които показват, че две трети от европейците имат положителни чувства към ЕС - най-високият регистриран рейтинг от 1983 г. - директорът на ECFR, Марк Леонард, каза, че тежестта на проевропейските партии е да събудят „тихото мнозинство“. \r\nПроучването установи, че почти 92% от гласоподавателите смятат, че ще загубят, ако ЕС се срине. Страховете за способността да търгуват, пътуват и работят в други страни от ЕС са на първо място в списъка на причините. \r\nГражданите се опасяваха, че ще загубят единство по въпросите на сигурността и отбраната и  ценят това, че са част от блок, който може да се противопостави на САЩ и Китай, на фона на нарастващата икономическа несигурност и изненадващия характер на трансатлантическите отношения. \r\nПревод и редакция:", "date": "2019.05.16", "title": "The Guardian: Мнозинството от европейците очакват разпадане на ЕС до 20 години"}
{"url": "http://www.focus-news.net/news/2019/05/16/2658735/normalno-se-osashtestvyava-preminavaneto-prez-granichnite-punktove-s-gartsiya-makaza-zlatograd-i-kapitan-petko-voyvoda.html", "text": "Нормално се осъществява преминаването през граничните пунктове с Гърция „Маказа“, „Златоград“ и „Капитан Петко войвода“ към 13.00 часа, съобщиха за  Радио „Фокус“ – Смолян  от Главна дирекция „Гранична полиция“. Няма забавяне при обработката на документи на вход и изход в и от страната. \r\nНели ГЕРГЬОВСКА", "date": "2019.05.16", "title": "Нормално се осъществява преминаването през граничните пунктове с Гърция „Маказа“, „Златоград“ и „Капитан Петко войвода“"}
{"url": "http://www.focus-news.net/news/2019/05/16/2658737/veliko-tarnovo-300-kutii-tsigari-sa-izzeti-ot-targovki-obekt-v-selo-maysko.html", "text": "300 кутии цигари са иззети от търговки обект в село Майско. Това съобщиха от  Областна дирекция на МВР – Велико Търново . Вчера при извършена проверка в жилище в село Царски извор, обитавано от 63-годишен мъж, са установени и иззети 420 грама насипен тютюн, без акцизен бандерол. По случая е образувана преписка, която е подготвена за изпращане ТД „Дунавска“ –  Русе за вземане на отношение по административен ред. Същият ден служители на Районното управление в Елена, съвместно със служители на Регионална митническа дирекция – Свищов (РМД), са извършили проверка в търговски обект в село Майско, с управител 42-годишен мъж от същото населено място. В хода на дейностите в обекта са намерени и иззети 300 кутии цигари, облепени с акцизен бандерол, но управителят не представил лиценз за извършване на търговска дейност с тютюневи изделия.  По случая е съставен констативен протокол от служители на РМД.", "date": "2019.05.16", "title": "Велико Търново: 300 кутии цигари са иззети от търговки обект в село Майско"}
{"url": "http://www.focus-news.net/news/2019/05/16/2658738/plovdiv-60-tonna-skala-nadvisna-nad-korpus-na-profesionalnata-gimnaziya-po-vatreshna-arhitektura-i-darvoobrabotvane-hristo-botev.html", "text": "60-тонна скала е надвиснала над корпус на Професионалната гимназия по вътрешна архитектура и дървообработване „Христо Ботев“ в Пловдив. Това потвърди за  Радио „Фокус“ – Пловдив  кметът на район „Централен“ в града Георги Стаменов. Той обясни, че огромният скален масив над 20 кубика се е отцепил от основната скална маса на Бунарджика. „Причината е в корените на старо паднало дърво. Те са загнили и са освободили обем, след което се стига до разрушаване на скалите и надвисване на скалния масив над сградите на Гимназията по дървообработване. Обследвахме го и незабавно започна работа с цел недопускане на инцидент – да не падне скала да удари сградата или дете вътре в нея. Животът и здравето на децата са най-важни“, каза Стаменов. Той посочи, че се работи по обезопасяването на пространството, като се очаква дейностите да приключат до 10 дни. „Около 2 метра във височина от този масив вече са обрушени, което намалява възможностите да се прекатури и съответно да удари сградата“, добави Стаменов. \r\nКъм момента в корпуса, над който е надвиснала скалата, не се провеждат учебни занятия. Директорът на учебното заведение е уведомен, че докато не приключи работата по опасния скален масив, в корпуса няма да бъдат допускани деца и служители, за да се минимизира риска от инциденти. \r\nТони МИХАЙЛОВ", "date": "2019.05.16", "title": "Пловдив: 60-тонна скала надвисна над корпус на Професионалната гимназия по вътрешна архитектура и дървообработване „Христо Ботев“"}
{"url": "http://www.focus-news.net/news/2019/05/16/2658704/unian-inauguratsiyata-na-vladimir-zelenski-shte-e-na-20-may.html", "text": "Върховната Рада на Украйна подкрепи постановление за провеждане на инаугурацията на новоизбрания президент на страната Владимир Зеленски на 20 май, предава кореспондент на  УНИАН . \r\nПарламентът прие постановление „За датата, времето и мястото на провеждане на тържественото заседание на Върховната Рада на Украйна“, посветено на даването на клетва пред украинския народ на новоибрания президент на Украйна Владимир Зеленски“. \r\nЗа това решение гласуваха 315 от присъстващите 390 депутати в парламента. \r\nУказът предвижда тържествено заседание на 20 май в 10:00 часа в заседателната зала на Върховната Рада, посветено на полагането на клетва от новоизбрания президент на Украйна. Преди това парламентът отказа да определи дата за встъпването в длъжност на новоизбрания президент на 19 май, като за този вариант гласуваха 207 народни представители от необходими 226. Основанието инаугурацията да не се проведе на тази дата е, че тогава се отбелязва Деня на паметта на жертвите на политически репресии и депутатите сметнаха , че е неуместно тържествата по встъпването в длъжност да се състоят именно тогава. \r\nПревод и редакция:", "date": "2019.05.16", "title": "УНИАН: Инаугурацията на Владимир Зеленски ще е на 20 май"}
{"url": "http://www.focus-news.net/news/2019/05/16/2658736/kyustendil-na-teritoriyata-na-oblastta-nyama-registrirani-sluchai-na-koklyush.html", "text": "На територията на областта няма регистрирани случаи на коклюш. Това съобщиха за  Радио „Фокус” – Кюстендил  от Дирекция „Надзор на заразните болести” към Регионална здравна инспекция – Кюстендил. Данните сочат, че по един заболял е имало през 2018 г. и 2017 година, както и през 2015 година. Два случая на заболяването са установени за 2013 година. Самото заболяване представлява силно заразна бактериална инфекция, засягаща дихателните пътища и белите дробове. Наименованието произлиза от типичната кашлица, която съпровожда инфекцията. Инфекцията се разпространява по въздушно-капков път и може да засегне хора от всички възрасти. Най-застрашени са кърмачетата до 6-месечна възраст, както и децата с нередовен имунизационен календар и неимунизираните. \r\nВенцеслав ИЛЧЕВ", "date": "2019.05.16", "title": "Кюстендил: На територията на областта няма регистрирани случаи на коклюш"}
{"url": "http://www.focus-news.net/news/2019/05/16/2658722/evropeyski-izbori-2019-georgi-svilenski-tsik-da-spazi-zakona-i-da-se-proiznese-po-zhalbata-na-bsp-sreshtu-borisov.html", "text": "Председателят на предизборния щаб на \"БСП за България\" Георги Свиленски внесе сигнал до ЦИК във връзка с жалба срещу съвместителството от страна на Бойко Борисов на поста министър-председател и председател на предизборния щаб на ГЕРБ и партиите, подкрепили евролистата им. Това съобщиха от пресцентъра на  БСП . Свиленски припомни, че комисията не се произнася вече пети ден по жалбата на левицата. \"Въпреки че има установен срок, до този момент, колективният орган не се произнася с решение, с което нарушава Изборния кодекс\", отбеляза той.  \r\n\"Призовавам председателя на ЦИК, която е уважаван юрист и авторитет в юридическите среди, да не прави компромиси със законодателството\", каза Георги Свиленски. Той призова ЦИК да изпълни закона,  както е приет от законодателя, в 24 часов срок да се произнесе с решение по жалбата на БСП , както и да спазва Закона за администрацията, където ясно е записано, че премиерът не може да бъде ръководител на предизборен щаб. \"Не можем да искаме от българските граждани да спазват законите и правилата в България, а най-висшите държавни органи да не го правят. Разчитаме ЦИК да изпълни задълженията си в най-кратък срок\", каза  Георги Свиленски.", "date": "2019.05.16", "title": "Европейски избори 2019: Георги Свиленски: ЦИК да спази закона и да се произнесе по жалбата на БСП срещу Борисов"}
{"url": "http://www.focus-news.net/news/2019/05/16/2658739/ria-novosti-vanshniyat-ministar-otmeni-uchastieto-si-na-zasedanie-na-saveta-na-evropa-zaradi-reshenieto-mu-da-pokani-obratno-rusiya-v-pase.html", "text": "Министърът на външните работи на Украйна Павел Климкин няма да отиде на министерското заседание на Съвета на Европа (СЕ) в Хелзинки заради решението за Русия, съобщи постоянният представител на страната в организацията Дмитрий Кулеба, предава  РИА Новости . \r\nПо-рано Комитетът на министрите на Съвета на Европа прие решение, което отваря пътя за завръщането на Русия в ПАСЕ. Очаква се на годишната сесия на комисията, която ще се проведе на 16-17 май във финландската столица, тази инициатива да бъде одобрена най-накрая, без никакви промени и дискусии. \r\n„Министърът вече е отменил посещението си в Хелзинки и за първи път от много години Украйна няма да бъде представена на нивото на министри“, цитира Кулеба вестник „Европейская правда“. \r\nТой също така не изключи, че ако Русия се върне в ПАСЕ, „Украйна значително ще преразгледа обхвата на сътрудничеството си със Съвета на Европа като институция, която е загубила доверието към себе си“. \r\nПо-рано Климкин заяви, че Киев няма да изпълни Споразумението от Минск в случай на възстановяване на правата на Москва в асамблеята. \r\nПревод и редакция:", "date": "2019.05.16", "title": "РИА Новости: Външният министър отмени участието си на заседание на Съвета на Европа заради решението му да покани обратно Русия в ПАСЕ"}
{"url": "http://www.focus-news.net/news/2019/05/16/2658740/kyustendil-bez-problemi-i-izchakvaniya-se-osashtestvyava-preminavaneto-na-motorni-prevozni-sredstva-prez-gkpp-gyueshevo.html", "text": "Без проблеми и изчаквания се осъществява преминаването на моторни превозни средства през ГКПП „Гюешево”, пътните настилки са мокри. Това съобщи за  Радио „Фокус” – Кюстендил  дежурният на пункта. Трафикът към този час на деня е слаб. Няма образували се колони от чакащи автомобили. \r\nВенцеслав ИЛЧЕВ", "date": "2019.05.16", "title": "Кюстендил: Без проблеми и изчаквания се осъществява преминаването на моторни превозни средства през ГКПП „Гюешево”"}
{"url": "http://www.focus-news.net/news/2019/05/16/2658741/stanislava-popovska-regionalna-sluzhba-po-zaetostta-blagoevgrad-v-byurata-po-truda-v-oblastta-prez-mart-sa-registrirani-14-474-bezrabotni-litsa.html", "text": "В бюрата по труда в областта през март са регистрирани 14 474 безработни лица. Това каза за  Радио „Фокус“ - Пирин  Станислава Поповска, директор на „Регионална служба по заетостта“ - Благоевград. По думите ѝ равнището на регистрираната безработица през месеца, изчислено като дял на регистрираните в бюрата по труда безработни лица към икономически активните 151 333 лица, установени при преброяване 2011 г. за областта е 9.6%. Поповска посочи, че в сравнение с аналогичния момент на 2018 година се наблюдава намаление с 0.7 процентни пункта, като стойността на показателя през март 2018 година е 10.3%. Тя допълни, че в бюрата по труда в областта са консултирани за професионално развитие и информирани за възможността им за включване в „Европейската гаранция за младежта“ – 74 младежи до 24 години и 110 младежи от 25 до 29-годишна възраст. \r\nНатали СТЕФАНОВА", "date": "2019.05.16", "title": "Станислава Поповска, „Регионална служба по заетостта“ - Благоевград: В бюрата по труда в областта през март са регистрирани 14 474 безработни лица"}
{"url": "http://www.focus-news.net/news/2019/05/16/2658743/gd-granichna-politsiya-intenziven-e-trafikat-za-tovarni-avtomobili-na-punktovete-kapitan-andreevo-i-lesovo-na-izhod-ot-stranata.html", "text": "Интензивен е трафикът за товарни автомобили на пунктовете „Капитан Андреево“ и „Лесово“ на изход от страната. Това съобщиха от  ГД „Гранична полиция“ . Нормален е трафикът по границите със Сърбия, Северна Македония, Гърция и Румъния.", "date": "2019.05.16", "title": "ГД „Гранична полиция“: Интензивен е трафикът за товарни автомобили на пунктовете „Капитан Андреево“ и „Лесово“ на изход от страната"}
{"url": "http://www.focus-news.net/news/2019/05/16/2658744/evropeyski-izbori-2019-g-eva-maydel-gerb-neka-zalozhim-na-edin-ekip-koyto-e-dokazal-che-mozhe-da-otstoyava-interesite-na-balgariya-v-ep.html", "text": "Нека не изпращаме в ЕП хора, които говорят против България или изобщо не ходят на работа, а да заложим на един екип, който е доказал, че може да отстоява интересите на страната. Това каза при среща с работници от фирма за полимерни фолиа, опаковки и материали кандидатът за евродепутат от листата на ГЕРБ и СДС Ева Майдел, предаде репортер на  Радио „Фокус“ – Велико Търново . Майдел посочи, че работата на българските евродепутати от ГЕРБ през последните години е показала резултати, като даде за пример намаляването на роуминга за международните разговори и намаляването на таксите за банкови трансакции. Ева Майдел отбеляза, че от декември месец тази година таксата за превод на парични средства в евро ще е по-ниска. „Да, ние сами не можем да направим улицата пред вашия дом, но работим в екип с общински съветници, кметове, депутати и министри. „Европа дава много средства за улиците, за бизнеса, но те не падат от небето. Някой трябва да ги защити, някой трябва да ги отстоява в Брюксел. Ние с моите колеги защитихме България да получи повече пари в следващите 7 години, така че както бизнесът, така и гражданите, да могат да се възпозлват от тези средства“, посочи Майдел.  \r\nТя отбеляза, че съществува мит, според който България дава повече на Европа, отколкото получава. По думите ѝ страната ни получава 4 пъти повече, отколкото дава. „Това означава, че хора като вас, които работят във Франция, в Германия, в Италия, в Испания, дават пари на нашата държава, за да се развиваме по добре и да достигаме по-добри европейски стандарти. Можем и още. Ние сме членове на ЕС от 10 години и вече имаме догонване. Имаме най-високият ръст в Европа, но имаме загубено време от 45 години, в което нищо не се е случвало в нашата държава. Няма как за 10 или 15 години да ги догоним. Трябва още време“, посочи Ева Майдел. Тя добави, че една от целите на евродепутатите от ГЕРБ е младите хора да останат в България и да се реализират в страната си. По думите и 2018 година е първата година, в която броят на завърналите се българи от чужбина е по-голям от този на отпътувалите. „За първи път отчитаме подобрява подобрение в тази тенденцията Това означава, че се случват едни добри неща в нашата страна. Искаме това да продължи да се случва. Искаме хора, които не само да ходят на работа, но ще работя така, че България да се развива по-добре, ще работят така, че да има повече инвестиции, ще работят така, че бизнесът да може да просперира, защото икономиката не се случва с магическа пръчка“, каза Ева Майдел. \r\nНадежда КРЪСТЕВА", "date": "2019.05.16", "title": "Европейски избори 2019 г: Ева Майдел, ГЕРБ: Нека заложим на един екип, който е доказал, че може да отстоява интересите на България в ЕП"}
{"url": "http://www.focus-news.net/news/2019/05/16/2658732/", "text": "Българското правителство спешно трябва да задейства механизма за диференцирана ДДС ставка за хляба. Това каза за дневния информационен блок „Добър ден“ на  Радио „Фокус“  председателят на Националния браншови съюз на хлебарите и сладкарите Мариана Кукушева във връзка с въвеждането на тол таксите. Според Мариана Кукушева въвеждането на тол таксите ще доведе до оскъпяване на всички стоки, най-вече на стоките от първа необходимост, какъвто е хлябът. За да има компенсация в това направление, защото тол системата трябва да работи, българското правителство спешно трябва да задейства механизма за диференцирана ДДС ставка за хляба, каза още тя. „В момента в Гърция се въведе 13%  ДДС на хляба от 24%,  имаме намаление. Предстои въвеждане на 5% от 2020 година. Въпросът ми е българинът чужд ли хляб ще яде. Ние трябва да бъдем компенсирани категорично с такъв тип инструментариум, с който разполага българското правителство - да се въведе диференцирана ДДС ставка на хляба,  за да може да се задържат цените и тежестта да не бъде поета от крайния потребител“, заяви Мариана Кукушева. \r\nМилослава АНГЕЛОВА", "date": "2019.05.16", "title": "Мариана Кукушева, браншови съюз на хлебарите и сладкарите: Българското правителство спешно трябва да задейства механизма за диференцирана ДДС ставка за хляба"}
{"url": "http://www.focus-news.net/news/2019/05/16/2658749/evropeyski-izbori-2019-mvr-na-17-may-ot-pechatnitsata-na-bnb-shte-izlyazat-avtomobilite-s-byuletinite-za-predstoyashtite-izbori.html", "text": "На 17 май в 8.15 часа от печатницата на БНБ (бул. „Цариградско шосе“ 117) ще излязат автомобилите, натоварени с бюлетините за предстоящите избори, като охраната им ще поеме МВР. Това съобщиха от пресцентъра на  МВР . На място представител на ГД „Национална полиция“ ще даде подробности за създадената организация по охраната.", "date": "2019.05.16", "title": "Европейски избори 2019: МВР: На 17 май от печатницата на БНБ ще излязат автомобилите с бюлетините за предстоящите избори"}
{"url": "http://www.focus-news.net/news/2019/05/16/2658747/afp-es-nalozhi-globi-na-pet-golemi-banki-za-valuten-sgovor.html", "text": "В четвъртък мощният антитръстов орган на Европейския съюз наложи глоби за един милиард евро на пет големи банки, включително „Барклис“ и „Ситигруп“, за тайни споразумения на огромния валутен пазар, предава  AFP . \r\nЕвропейската комисия глоби Barclays, Royal Bank of Scotland, Citigroup, JPMorgan и японската банка MUFG на обща стойност 1.07 милиарда евро, след като установи, че търговците са се съгласили да определят обменните курсове чрез електронни чат стаи, се казва в изявление. \r\nКомисията заяви, че швейцарският гигант UBS не е получил глоба, тъй като е разкрил тайното споразумение на властите. \r\n\"Тези картелни решения изпращат ясно послание, че Комисията няма да толерира тайно поведение в който и да е сектор на финансовите пазари\", заяви еврокомисарят по конкуренцията Маргрет Вестагер. \r\n\"Поведението на тези банки подкопава целостта на сектора за сметка на европейската икономика и потребителите\", добави тя. \r\nРешението включва два случая на форекс манипулация, като първият е известен като \"Есекс Експрес\" и \"Джими\", защото всички търговци (с изключение на Джими) са живели в окръга на изток от Лондон. \r\nДругата беше наречена \"Трипосочен бананов сплит\", въпреки че изпълнителната власт на ЕС не обясни защо. \r\n„Някои от търговците създадоха чат-стаи и след това се поканиха да се присъединят, въз основа на техните търговски дейности и лични афинитети, създавайки затворени кръгове на доверие“, обясни комисията. \r\nСговорът се състоя между 2007 и 2013 г., приблизително годините на финансовата криза. \r\nПревод и редакция:", "date": "2019.05.16", "title": "AFP: ЕС наложи глоби на пет големи банки за валутен сговор"}
{"url": "http://www.focus-news.net/news/2019/05/16/2658745/burgas-izdirvanata-ot-politsiyata-16-godishna-patrisiya-blagoeva-mateeva-ot-zhk-meden-rudnik-se-e-pribrala-u-doma.html", "text": "Издирваната от полицията 16-годишна Патрисия Благоева Матеева от жк. „Меден рудник“ се е прибрала у дома. Това съобщи за  Радио „Фокус“ - Бургас  Цветелина Рандева, говорител на ОДМВР - Бургас. Информацията е получена от майка ѝ и от директорката на Помощно училище Отец Паисий, където е ученичка. \r\nДеница ДИМИТРОВА", "date": "2019.05.16", "title": "Бургас: Издирваната от полицията 16-годишна Патрисия Благоева Матеева от жк. „Меден рудник“ се е прибрала у дома"}
{"url": "http://www.focus-news.net/news/2019/05/16/2658746/kyustendil-za-sedma-poredna-godina-obshtina-dupnitsa-shte-naznachi-polski-pazachi-v-malkite-naseleni-mesta.html", "text": "За седма поредна година Община Дупница ще назначи полски пазачи в малките населени места. Това съобщи за  Радио „Фокус” – Кюстендил  Крум Милев, зам.-кмет на Община Дупница. Полските пазачи ще бъдат ангажирани до прибиране на цялата реколта. Зам.-кметът е провел среща с кметовете и кметски наместници, както и с определените за пазачи, на която е обсъдено взаимодействието по между им, както и как да се налагат санкции на провинилите се. От 20 май полските пазачи ще започнат да дават дежурства и да обикалят землищата на малките населени места. Те ще бъдат на граждански договори и ще получават минималната работна заплата. Санкциите за заловени в чужд имот, и увреждащи земеделска продукция животни са от 50 до 250 лева при първи случай и в двоен размер при втори и последващ такъв. \r\nВенцеслав ИЛЧЕВ", "date": "2019.05.16", "title": "Кюстендил: За седма поредна година Община Дупница ще назначи полски пазачи в малките населени места"}
{"url": "http://www.focus-news.net/news/2019/05/16/2658750/kyustendil-chlenove-na-sdruzhenie-sv-sv-kiril-i-metodiy-sa-pocheli-pametta-na-zhertvite-na-bosilegradskiya-pogrom-ot-1917-godina.html", "text": "Членове на Сдружение „Св. св. Кирил и Методий” са почели паметта на жертвите на Босилеградския погром от 1917 година. Това съобщи пред журналисти Владимир Миланов, председател на сдружението, предаде репортер на  Радио „Фокус” – Кюстендил . В почитането на паметта на загиналите са участвали представители на българското малцинство в Босилеград.  \r\nНа 15 и 16 май 1917 г. сръбска чета, предвождана от войводата Коста Печанац, прониква в довоенните предели на Царство България, като атакува Босилеградско. Резултатът от действията на паравоенната формация се измерва в над 35 души убити, унищожено е имуществото на 317 домакинства и щетите са в размер на над 2,5 млн. лева. Жертва става цивилното българско население на селата Горна и Долна Любата, Босилеград, Горна и Долна Лисина, Долна Ръжана, Топли дол. \r\nВенцеслав ИЛЧЕВ", "date": "2019.05.16", "title": "Кюстендил: Членове на Сдружение „Св. св. Кирил и Методий” са почели паметта на жертвите на Босилеградския погром от 1917 година"}
{"url": "http://www.focus-news.net/news/2019/05/16/2658751/smolyan-obshtinata-montira-novi-detski-saorazheniya-v-grada.html", "text": "Общината продължава да ремонтира и възстановява детските площадки в Смолян и кварталите. Това съобщиха от пресцентъра на  Общината . Подменя се нарушената настилка, боядисват се дървените пейки, монтират се нови детски и фитнес съоръжения. Сменят се повредени детайли и изгнили елементи. Ценните придобивки за децата са боядисани и освежени с цветни бои, които да създават настроение на децата. \r\nОбщина Смолян призовава гражданите да се грижат и опазват площадките на които играят децата ни, за да бъде приятно на всички. За съжаление детските площадки, пейките и кошчета стават постоянно обект на кражби и посегателства.", "date": "2019.05.16", "title": "Смолян: Общината монтира нови детски съоръжения в града"}
{"url": "http://www.focus-news.net/news/2019/05/16/2658752/kyustendil-nablyudava-se-pokachvane-na-tsenite-na-gorivata-v-grada-nay-evtiniyat-benzin-e-s-tsena-225-lvl.html", "text": "Наблюдава се покачване на цените на горивата в Кюстендил, най-евтиният бензин е с цена 2,25 лв./л, показа проверка на  Радио „Фокус” – Кюстендил . Около Великденските празници цените на горивата са увеличени на няколко пъти, а през последната седмица е имало ново поскъпване с около 3 стотинки за литър. Към момента цената на литър от най-евтиния бензин е 2.25 лева, а на дизела – 2.29 за литър. В зависимост от добавките в горивото то достига и до цени от 2.58 – 2.60 за литър. Около един лев е цената на автогазта, а тази на метана е 1.36 за литър. \r\nВенцеслав ИЛЧЕВ", "date": "2019.05.16", "title": "Кюстендил: Наблюдава се покачване на цените на горивата в града, най-евтиният бензин е с цена 2.25 лв./л"}
{"url": "http://www.focus-news.net/news/2019/05/16/2658754/mvr-goryala-e-staya-na-meditsinski-sestri-v-mbal-galabovo-nyama-postradali.html", "text": "Горяла е дежурната стая на медицинските сестри на втория етаж в МБАЛ-Гълъбово. Това съобщиха от пресцентъра на  МВР . Сигналът за пожара е подаден в 8.55 часа. На място на произшествието са изпратени петима пожарникари с противопожарен автомобил. Няма пострадали. Своевременно са изведени 13 пациенти от втория етаж на болницата. Пожарът е локализиран.", "date": "2019.05.16", "title": "МВР: Горяла е стая на медицински сестри в МБАЛ-Гълъбово, няма пострадали"}
{"url": "http://www.focus-news.net/news/2019/05/16/2658755/evropeyski-izbori-2019-emil-radev-v-lom-rabotim-za-poveche-evropodkrepa-za-balgarskiya-biznes.html", "text": "Работим за повече европейска подкрепа за българския бизнес. Реализирайки успешно европроекти, предприятията стават по-конкурентоспособни и модернизират производствата си. Чрез членството в ЕС българските фирми получават не само възможности за еврофинансиране, но и свободен достъп до пазар с повече от 500 млн. потребители. Това коментира кандидатът за евродепутат от листата на ГЕРБ и СДС Емил Радев в Лом, където посети две големи предприятия, съобщиха от пресцентъра на  ПП ГЕРБ .  \r\n„Чрез програма „Конкурентоспособност” модернизирахме производството си, адаптирахме го към новите технологии, които навлизат в живота ни и съществено облекчихме труда на хората”, споделиха от ръководството на пивоварно предприятие.  \r\n„Имаме партньори в цяла Европа. Месечно изпращаме около 15 000 тона или 700 тира продукция, като 80% от електрозаварените метални профили, които произвеждаме, се изнасят зад граница”, обясни представител на друго успешно предприятие в Лом. Чрез нова евроинвестиция в размер на 4,5 млн. лв. по програмата за иновации и конкурентоспособност то ще разшири дейността си с допълнително енергийно ефективно оборудване и ще увеличи броя на заетите в производството от 340 на 400 души. \r\n„Това е Европа за хората”, коментира Емил Радев и информира, че се очаква през новия програмен период бюджетът за България да се увеличи с 4 млрд. лв. „Това ще отключи нови възможности пред бизнеса, за стартиращи предприятия, за иновации”, обясни кандидатът за евродепутат от листата на ГЕРБ. Той допълни, че работи активно за намаляване на административната тежест за гражданите и фирмите. „Поведох ефективна битка срещу двойните стандарти при храните, извоювах ново европейско законодателство, чрез което да сложим край на „вечните длъжници”, работя за приемането ни в Шенген. Това са важни каузи, които трябва да бъдат доведени до край”, заключи Емил Радев.", "date": "2019.05.16", "title": "Европейски избори 2019: Емил Радев в Лом: Работим за повече европодкрепа за българския бизнес"}
{"url": "http://www.focus-news.net/news/2019/05/16/2658753/predsedatelyat-na-komisiyata-po-kulturata-i-mediite-vezhdi-rashidov-se-sreshtna-s-ispanski-menidzhari-v-kulturata.html", "text": "Председателят на  Комисията по културата и медиите Вежди Рашидов се срещна днес в Народното събрание с Жозеп Бенц, президент на Кралския артистичен кръг в Барселона, и с Жоан Абело, директор на Музея на Пикасо в Барселона. Това съобщиха от пресцентъра на  Народното събрание . Двамата са на кратко работно посещение в България. На срещата присъства и народният представител Евгени Будинов.  \r\nВежди Рашидов запозна гостите със законодателните инициативи на Комисията по културата и медиите. По време на разговора бяха обсъдени идеи за творчески обмен в различните видове изкуства.  \r\nКралският артистичен кръг на Барселона е основан през 1881 година и една от най-авторитетните институции за развитие на изкуството. Той притежава голяма галерия в Двореца Пинятели и развива културен обмен с много страни от Европа и света. Музеят на Пикасо в Барселона е известен с много богатата си колекция и с реализиране на успешни международни проекти в пластичното изкуство.", "date": "2019.05.16", "title": "Председателят на Комисията по културата и медиите Вежди Рашидов се срещна с испански мениджъри в културата"}
{"url": "http://www.focus-news.net/news/2019/05/16/2658742/krasimir-lalov-natsionalno-sdruzhenie-na-balgarskite-prevozvachi-na-sreshtata-za-tol-taksite-obsadihme-filosofiyata-pri-izgrazhdaneto-im-ne-tehnicheskite-parametri.html", "text": "На срещата за тол таксите обсъди философията при изграждането им. Това каза за дневния блок „Добър ден“ на  Радио „Фокус“  зам.-председателят на Националното сдружение на българските превозвачи Красимир Лалов след среща на бранша с премиера Бойко Борисов. По думите на Лалов са били обсъдени не техническите параметри, а тестването на самата система, като от резултатите ще може да се работи върху това, кои пътища ще бъдат обхванати от тол системата и размера на таксите. Лалов допълни, че тя ще заработи след тестовия период. „Имаше едни проблеми с електронни винетки, с други системи и т.н. Тъй като това ще касае и международни превозвачи от други държави, не може да си позволим нещата да не изглеждат и да не са перфектни. Очаква се сухият тест да започне август месец, може би ще се удължи до октомври. Тогава ще получим вече по-ясни данни за трафика, кои пътни артерии се натоварват с транзит, кои не – доста изходни данни, които ще помогнат при сглобяване на  цялостната картина на тол системата. Ориентировъчно никой не може да каже кога ще започне, плюс минус 3-4 месеца“, обясни Красимир Лалов. Той допълни, че премиерът е дал добър тон на взаймодействие с бранша. Тол системата ще е много важна за България, която гарантира ремонта и изграждането на пътищата, каза още Лалов и допълни, че е било достойно включването на премиера Борисов в разговорите, не заради това, че някой ще протестира, а за да си даде и гледната точка.  \r\nМилослава АНГЕЛОВА", "date": "2019.05.16", "title": "Красимир Лалов, Национално сдружение на българските превозвачи: На срещата за тол таксите обсъдихме философията при изграждането им, не техническите параметри"}
{"url": "http://www.focus-news.net/news/2019/05/16/2658756/burgas-stroezhat-do-uchilishte-lyuben-karavelov-e-spryan-stroitelyat-tryabva-da-obezopasi-izkopa.html", "text": "Незабавно да бъдат изпълнени укрепителни дейности на изкопа на строежа до училище „Любен Каравелов“, да се възстанови подпорната стена и съществуващите стълби и алея, както и да се възстанови демонтираната ограда към училището. Това гласи заповед на Община Бургас, след като кметът Димитър Николов разпореди спирането на строителството на жилищната сграда, съобщиха от пресцентъра на  Общината . Тя е връчена на фирмата и обезопасяването на обекта трябва да започне още днес. „Благодаря на учителите и родителите за това, че ме сигнализираха за проблема. Благодарение на тях успяхме да предотвратим една абсурдна ситуация, която би затруднила нормалния учебен процес“, заяви Николов. На районния архитект, издал строителното разрешение, ще бъде наложено дисциплинарно наказание.", "date": "2019.05.16", "title": "Бургас: Строежът до училище „Любен Каравелов“ е спрян, строителят трябва да обезопаси изкопа"}
{"url": "http://www.focus-news.net/news/2019/05/16/2658759/ministerstvoto-na-pravosadieto-napravi-analiz-za-prilaganeto-na-protsesualnite-kodeksi.html", "text": "Разпоредбите на Гражданскопроцесуалния кодекс, Наказателно процесуалния кодекс и Административнопроцесуалния кодекс създават предпоставка за бърз и ефективен процес, сочи анализ на Министерството на правосъдието, изготвен в изпълнение на проект „Ефективен достъп до правосъдие”, финансиран по Оперативна програма „Добро управление“. Това съобщиха от пресцентъра на  Министерството на правосъдието . \r\nРезултатите и изводите от анализа бяха представени вчера по време на обществено обсъждане с участието на магистрати, представители на Висшия съдебен съвет, Националния институт на правосъдието, адвокатурата, МВР и членове на Съвет по прилагане на Актуализираната стратегия за продължаване на реформата в съдебната система. \r\n„На основата на разработената методология и извършения пилотен анализ ще може да се преценява необходимостта от промяна в процесуалните закони, като се извършва оценка на тяхното прилагане с оглед взимането на информирано и обосновано решение за предложение за промени в тях“, заяви по време на форума заместник-министърът на правосъдието Евгени Стоянов. Той подчерта, че една от целите на проекта е създаване на постоянен механизъм за оценка на прилагането на ГПК, НПК и АПК, включително чрез проучване на общественото мнение. \r\nБяха отправени конкретни препоръки във връзка с подобряване на равния достъп до съда и гаранцията за справедлив и ефективен процес в разумни срокове. \r\nРезултатите от проведеното изследване ще бъдат внесени за разглеждане от Съвета по прилагане на съдебната реформа. А методологията, като постоянен механизъм за оценка на ефекта от прилагането на процесуалните кодекси, ще бъде въведена със заповед на министъра на правосъдието.", "date": "2019.05.16", "title": "Министерството на правосъдието направи анализ за прилагането на процесуалните кодекси"}
{"url": "http://www.focus-news.net/news/2019/05/16/2658761/burgas-frakat-i-dirigentskata-palka-na-emil-chakarov-stanaha-chast-ot-ekspozitsiyata-v-istoricheskiya-muzey-v-grada.html", "text": "Фракът и диригентската палка на Емил Чакъров, с които печели международния конкурс за диригенти под патронажа на Херберт фон Караян през 1971 година и откъдето започва забележителната му световна кариера, вече са част от експозицията на Историческия музей в Бургас. Това съобщиха от пресцентъра на  Община Бургас . Дарението направи неговата бивша учителка и биограф Радка Памукова. „Той беше една изключителна личност, каквито вече не се срещат. Емил дирижираше навсякъде. От малък искаше да дирижира, а талантът му се изяви от рано. Още от ученик забелязах, че в него има нещо необичайно. Музиката за него беше всичко. С този фрак и диригентската палка 23-годишният тогава Емил стана най-младият лауреат на най-престижния диригентски конкурс в света и бе приет да учи в Берлин“, разказа учителката и биограф на маестрото Радка Памукова.  \r\n„За мен е изключителна чест, че диригентската палка и фракът на маестро Чакъров са вече част от експозицията на Историческия музей в Бургас. Знам, че редица музеи и институции са се свързали с Радка Памукова да им предостави експонатите, но тя избра те да останат тук, в родния му град. Така те ще бъдат съхранени и изложени пред очите на неговите съграждани и гостите на града“, сподели директорът на Регионалния исторически музей – Бургас Милен Николов и връчи Свидетелството за дарение на Радка Памукова. Наред с фрака и палката, Радка Памукова връчи на музея и лична кореспонденция на големия маестро. Документите включват последното писмо от Емил Чакъров, изпратено от Париж и адресирано до нея, документът от Берлин, който удостоверява, че той е приет да учи в Берлин и първата му концертна програма от 1963 година.  \r\nОфициално откриване на най-новата експозиция на Историческия музей в Бургас ще се проведе в Нощта на музеите на 18 май, когато посетителите ще бъдат първите, които ще разгледат напълно безплатно вещите и кореспонденцията на световноизвестния диригент Емил Чакъров. Вещите на световноизвестния маестро дари бившата му учителка и негов биограф Радка Памукова.", "date": "2019.05.16", "title": "Бургас: Фракът и диригентската палка на Емил Чакъров станаха част от експозицията в Историческия музей в града"}
{"url": "http://www.focus-news.net/news/2019/05/16/2658758/evropeyski-izbori-2019-sds-vnese-signal-v-tsik-sreshtu-kandidata-za-evrodeputat-stefan-tafrov.html", "text": "СДС внесе сигнал в Централната избирателна комисия срещу кандидата за евродепутат Стефан Тафров. Това съобщиха от пресцентъра на  СДС . На 15 май от партията са установили, че на страницата на кандидата за Европейски парламент от листата на КП „Демократична България-Обединение“ - Стефан Тафров, е качен предизборен клип, съдържащ фигуративна марка на ПП „Съюз на демократичните сили“ и графичните знаци на Организацията на обединените нации и ПП „Съюз на демократичните сили“. От СДС отбелязват, че партията е носител на правата върху фигуративната марка, като защитата е до 26.07.2021 г. и добавят, че представителите на партията участват в листата на ПП ГЕРБ, въз основа на сключено между двете партии споразумение за участие в изборите за Европейски парламент с обща листа. \r\nВ жалбата си до ЦИК от СДС посочват, че правилата за водене на предизборна агитация и добрите нрави забраняват извършването на заблуждаваща агитация и използването на символи/ графични знаци на други политически партии, участващи в изборите. \r\nПП „Съюз на демократичните сили“ не е давала своето съгласие за използване на регистрираната и притежавана от партията фигуритивна марка, поради което считат това използване за неправомерно, става ясно от жалбата. \r\n„Моля, да бъде постановено решение, с което да задължите КП „Демократична България-Обединение“ да премахне от агитационния клип фигуративната марка на ПП „Съюз на демократичните сили“ - лице на лъвче с две вдигнати ръце, както и графичните знаци на Организацията на обединените нации и ПП „Съюз на демократичните сили. Моля, да бъде наложена глоба за допуснатото нарушение на ИК“, пише в жалбата, входирана от председателя на СДС Румен Христов.", "date": "2019.05.16", "title": "Европейски избори 2019: СДС внесе сигнал в ЦИК срещу кандидата за евродепутат Стефан Тафров"}
{"url": "http://www.focus-news.net/news/2019/05/16/2658762/kyustendil-zapochva-tsyalosten-remont-na-detskata-ploshtadka-v-gradskata-gradina-na-dupnitsa.html", "text": "Започва цялостен ремонт на детската площадка в Градската градина на Дупница. Това каза пред  Радио „Фокус” – Кюстендил  Христо Апостолов, пресаташе на Община Дупница. „Съоръженията на едно от най-посещаваните и любими места за децата пристигнаха миналата седмица, но лошото време не позволяваше монтирането им. Служители от „Строителен отдел“ към Община Дупница започнаха подмяната на пързалките, компрометираните елементи по съоръженията, както и на оградата и пейките. След като бе счупена и изкривена умишлено едната от люлките, тя ще бъде ремонтирана и отново поставена за забавление на малчуганите”, каза Христо Апостолов. По думите му поетапно ще бъдат възстановявани и другите кътове за децата. Със заповед на кмета на Общината инж. Методи Чимев в края на месец март е назначена комисия, която е направила оглед на всички детски кътове и след направените констатации с протоколи за необходимите дейности, е започнало възстановяването им. Напълно ремонтирани са други две площадки, а изцяло нова детска площадка пък ще бъде изградена в жилищен комплекс „Елица”, след като Община Дупница е осигурила финансиране в размер на 10 000 лева по проект по „Чиста околна среда”. \r\nВенцеслав ИЛЧЕВ", "date": "2019.05.16", "title": "Кюстендил: Започва цялостен ремонт на детската площадка в Градската градина на Дупница"}
{"url": "http://www.focus-news.net/news/2019/05/16/2658764/veliko-tarnovo-vsyako-treto-dete-v-oblastta-e-s-nadnormeno-teglo.html", "text": "Всяко трето дете в областта е с наднормено тегло. Това сочи национално проучване, проведено в региона, като данните за страната са идентични, обясни за  Радио „Фокус“ – Велико Търново  д-р Светлана Моминска специалист по диетика и хранене от Регионалната здравна инспекция в града. Тя уточни, че към момента тече ново изследване, данните, от което ще бъдат изведени до дни. То е под егидата на Световната здравна организация и е за първокласници. Цели се да се види каква е изходната позиция за децата в училище, когато постъпват в първи клас и какъв е техният начин на живот, който се определя от семейството. Проведено е в шест населени места от областта. Обхванати са 120 деца. „От минали години буди притеснение факта, че децата постъпват в училище все по-пълни. 30% от момичетата и от почти 30%  момичетата са с наднормено тегло. Това е много притеснително, защото всяко трето дете не е с необходимото тегло. С влизането на нормативните документи за здравословно хранене, които все повече се спазват и на територията на Великотърновска област, няма проблем - децата все по-малко консумират обработени въглехидратни храни и хапват все повече продукти, които са позволени в наредбите“, обясни д-р Моминска. Тя изрази и недоумение защо децата и родителите посрещнат експертите негативно, като увери, че всичко се прави само и единствено за осигуряване на по-здравословен живот. Проучва се и начина на хранене на по-големите ученици от общината – от 14 до 18 години, като данните и от това изследване предстои да бъдат изнесени. \r\nЛуиза ТРАНЧЕВА", "date": "2019.05.16", "title": "Велико Търново: Всяко трето дете в областта е с наднормено тегло"}
{"url": "http://www.focus-news.net/news/2019/05/16/2658748/s-3-mesetsa-se-otlaga-vavezhdaneto-na-tol-sistemata-obzor.html", "text": "С 3 месеца се отлага въвеждането на тол системата, така тя ще стартира през ноември, а не през август, както беше първоначално обявено. Това стана ясно след среща при премиера Бойко Борисов между транспортния бранш и ръководството на регионалното министерство. До разговора се стигна след като превозвачите апелираха за диалог между институциите. Страните в разговора успяха да стигнат до съгласие по основни въпроси.  \r\nПо предложение на превозвачите от 16 август започва реално тестване на тол системата на терен с предоставени от бранша превозни средства, на които ще бъдат монтирани бордови устройства. Тестовият период ще продължи около три месеца. Така ще се проследи движението на вътрешния и транзитния тежкотоварен трафик и на автобусите в България, които ще плащат такси за изминато разстояние. Докато текат тестовете на новата система превозвачите няма да бъдат облагани с тол такса, а ще продължат да плащат винетна.  \r\nОт утре започват експертни срещи с представители на браншовите организации. На тях ще бъдат коментирани нови предложения за тарифите. Обект на разговори ще бъде и обхватът на републиканската пътна мрежа, за която ще се плащат тол такси. Обект на разговори ще бъде и обхватът на републиканската пътна мрежа, за която ще се плащат тол такси. Необходимата за функционирането на системата инфраструктура ще бъде изградена върху 10 800 км от нея. Работна група е направила карта, в която са обозначени тези с нулева ставка, които не са в добро експлоатационно състояние. На разговорите ще бъдат коментирани в конкретика тарифите в отделните категории и обхватът на пътищата.  \r\nСлед края на месец май ще бъде свикан и вече конституираният Обществен консултативен съвет по въпросите на тол системата към министъра на регионалното развитие и благоустройството. На него в по-широк формат ще бъдат представени нови варианти на тарифите и обхвата на тола в България.  \r\nТестовият период на терен на системата изтича през ноември. Той може да приключи и по-рано, като срокът ще бъде уточнен в разговори с превозвачите. Ще бъде изготвена промяна в Закона за пътищата, където е посочена датата 16 август 2019 г. за преминаване от винетна към тол такса за тежкотоварните превозни средства над 3,5 тона.  \r\nВ края на срещата при премиера участниците се обединиха около становището, че тол системата е необходима за доброто функциониране на инфраструктурата у нас. Министър Аврамова припомни, че приходите от винетните такси са от порядъка на 370 млн. лв, които не са достатъчни за поддържка на пътната мрежа. „Около 600 млн. лв. годишно е недостигът, за да работим и да удовлетворяваме всички искания за добри пътища в България, каза още тя. Вярвам, че в конструктивен диалог ще намерим най-доброто решение за България, за да може браншът да бъде конкурентоспособен и да се развива и в бюджета да има повече средства за пътища“ допълни регионалният министър.  \r\nПредставителите на транспортния бранш благодариха на правителството за адекватната реакция относно притесненията им около новата система за събиране на пътни такси.  \r\nДаяна ДЮЛГЕРОВА", "date": "2019.05.16", "title": "С 3 месеца се отлага въвеждането на тол системата (ОБЗОР)"}
{"url": "http://www.focus-news.net/news/2019/05/16/2658765/lidiya-parpuleva-ruo-smolyan-530-e-srednata-otsenka-v-oblastta-na-natsionalnoto-vanshno-otsenyavane-po-balgarski-ezik-i-literatura-za-chetvarti-klas.html", "text": "5.30 е средната оценка в областта на Националното външно оценяване по български език и литература за четвърти клас. Това каза за  Радио „Фокус“ – Смолян  Лидия Парпулева, старши експерт на обучението в начален етап в Регионалното управление на образованието – Смолян. Средният брой на точките от тестовете в тази дисциплина е 81.28. Според Парпулева резултатът е по-висок от този през миналата година, когато средната оценка за четвъртокласниците от региона е била 5.12 или 77.65 точки. \r\nОбщият брой на учениците от четвърти клас в 45-те училища в област Смолян, които е трябвало да се явят на Национално външно оценяване е 833. По български език и литература са се явили 813, по математика – 811, по Човекът и обществото – 810, а по Човекът и природата – 812 деца. „Неявилите се ученици са били болни в деня на матурата и не са едни и същи деца. В нашата област децата не отсъстват без причина, за да не се явят на изпит. Всички отсъстващи са основателна причина. Въпреки че се са положили изпитите, те няма да се явяват повторно“, посочи Парпулева. Тя допълни, че за област Смолян вече са излезли резултатите по български език и литература, като се очаква да се генерират и резултатите от останалите „малки матури“. \r\nНели ГЕРГЬОВСКА", "date": "2019.05.16", "title": "Лидия Парпулева, РУО – Смолян: 5.30 е средната оценка в областта на Националното външно оценяване по български език и литература за четвърти клас"}
{"url": "http://www.focus-news.net/news/2019/05/16/2658763/silviya-rangelova-mosv-rabotim-po-programa-opazvane-na-okolnata-sreda-i-klimatichni-promeni-nasochena-kam-podobryavaneto-na-4-oblasti-ekosistemni-uslugi-kragova-ikonomika-morski-vodi-i-klimatichni-promeni.html", "text": "Министерството на околната среда и водите работи по програма „Опазване на околната среда и климатични промени“, насочена към подобряването на 4 области: екосистемни услуги, кръгова икономика, морски води и климатични промени. Това каза за предаването  „Екологичен резонанс“  на  Радио „Фокус“  Силвия Рангелова, директор Дирекция „ Координация по въпросите на ЕС и международното сътрудничество“. Тя уточни, че програмата е на стойност малко на 15 млн. лв. По думите й законодателството по околната среда на ниво ЕС е едно от най- големите по своя обем – на второ място след това по свободно движение на стоки, което според Рангелова обуславя по-големите усилия, насочени към изпълнението на това законодателство. „В областта на Кръговата икономика целта на програмата е да бъде подпомогната държавата ни, да се повиши процентът на рециклиране на отпадъци. В областта на изменението на климата – големи са предизвикателствата на национално ниво пред общините, които трябва да постигнат в борбата с климатичните проблеми. Програмата ще подпомогне общините да се справят именно с такива проблеми, които вече са възникнали – наводнения, свлачища, горещи точки, предизвикани в урбанизирани територии“, обясни тя. Силвия Рангелова каза още, че за двете области програмата е базирана на конкурентен принцип. Общините ще могат да кандидатстват по програмата. \r\nЙоланда ПЕЛОВА", "date": "2019.05.16", "title": "Силвия Рангелова, МОСВ: Работим по програма „Опазване на околната среда и климатични промени“, насочена към подобряването на 4 области: екосистемни услуги, кръгова икономика, морски води и климатични промени"}
{"url": "http://www.focus-news.net/news/2019/05/16/2658766/sport-arzhentina-s-aguero-na-kopa-amerika.html", "text": "Нападателят на Манчестър Сити и шампион на Англия - Серхио Агуеро, ще се завърне в националния отбор на Аржентина. През лятото ще се проведе поредното издание на Копа Америка, в което гаучосите са сред фаворитите за трофея. Аржентина е в група със съставите на Колумбия, Парагвай и Катар, а домакин на турнира е Бразилия. Представители от федерацията издадоха, че треньорският щаб със сигурност ще се довери на нападателя на гражданите. Кун не бе викан в отбора от лятото на миналата година, когато се проведе световното първенство в Русия, а селекцията безславно отпадна на осминафинал от бъдещия шампион Франция (3:4). През този сезон Агуеро завърши с 21 гола във Висшата лига и помогна с представянето си за успехите на Сити. Небесносините вече спечелиха два трофея, след като първо ликуваха с Купата на лигата и сега са се насочили към требъл. В събота на \"Уембли\" ги очаква Уотфорд във финала за ФА къп.", "date": "2019.05.16", "title": "Спорт: Аржентина с Агуеро на Копа Америка"}
{"url": "http://www.focus-news.net/news/2019/05/16/2658768/burgas-kmetat-dimitar-nikolov-pozdravi-atanas-bozhilov-za-svetovnata-mu-titla-po-kikboks.html", "text": "Кметът на Бургас Димитър Николов поздрави Атанас Божилов за спечелената първа за Бургас световна титла от второто издание на професионалната верига по бойни спортове SENSHI. Това съобщиха от пресцентъра на  Община Бургас . Във финала за световната титла на WAKO PRO бургазлията, който е състезател на спортен клуб „Самурай джим“, се наложи над  беларуската кикбокс звезда Макс Сподаренко. Божилов спечели оспорвания мач след единодушно съдийско решение в негова полза. Сподаренко е настоящ европейски шампион, носител на световна купа, медалист от световни и европейски първенства, многократен шампион на страната си. Обявен за най-добър състезател на WAKO в Европа за 2018 в стил К1, имащ участия в едни от най-престижните професионални лиги с над тридесет професионални мача. Димитър Николов пожела на Божилов успех в предстоящите му в следващите месеци важни състезания, в които спортистът ще защитава името и честта на морския град. Срещата между Димитър Николов и Атанас Божилов се проведе в сградата на Община Бургас. На нея присъстваха зам.-кметът по здравеопазване, младежки дейности и спорт д-р Лорис Мануелян, Николай Атанасов – треньор на Атанас Божилов, и Веселина Деведжиева – началник на отдел „Спорт и превенции“.", "date": "2019.05.16", "title": "Бургас: Кметът Димитър Николов поздрави Атанас Божилов за световната му титла по кикбокс"}
{"url": "http://www.focus-news.net/news/2019/05/16/2658769/evropeyski-izbori-2019-tsik-predstavi-mashinite-za-glasuvane-na-evropeyskite-izbori.html", "text": "Централната избирателна комисия (ЦИК) представи машинните за гласуване на изборите за Европейски парламент на 26 май, предаде репортер на  Агенция „Фокус“ . Обществената поръчка за наемане на устройствата бе спечелена от „Сиела Норма“ АД. В конкурса участваха още „Български машини за гласуване“ ООД и „Лекс. БГ“ АД. Победилата компания трябва да достави 3 000 броя специализирани устройства с инсталиран софтуер за електронно машинно гласуване, както и логистично осигуряване и обслужване на устройствата до секционните избирателни комисии в страната, обучение на персонал за работа с устройствата за провеждане на избори. Прогнозната стойност на обществената поръчка е 7,5 млн. лв.  \r\nДаяна ДЮЛГЕРОВА", "date": "2019.05.16", "title": "Европейски избори 2019: ЦИК представи машините за гласуване на европейските избори"}
{"url": "http://www.focus-news.net/news/2019/05/16/2658767/", "text": "Многофункционална детска площадка и кът за отдих ще бъдат изградени в кв. „Дунав“ по проект на Министерството на околната среда и водите (МОСВ) „За чиста околна среда – 2019“. Това каза в интервю за предаването  „Екологичен резонанс“  на   Радио „Фокус“  кметът на Община Свищов Генчо Генчев. Той отбеляза, че за поредна година Община Свищов кандидатства със свои проектни предложения за подобряване на екологичната среда. „Тази година кандидатствахме с четири проектни предложения, които са одобрени. Това са изграждане на многофункционална детска площадка с кът за отдих в ж.к. „Дунав“ – един от големите квартали на града. Такива инициативи ще бъдат реализирани и в селата Горна студена и Ореш. Това е една програма, която дава възможност чрез средствата по програмата за управление на отпадъците всички да бъдат съпричастни към околната среда и природата, по този начин да възпитаваме и младите хора“, допълни Генчо Генчев. Средствата за одобрените проектни предложения на Община Свищов са близо 40 000 лева, като за многофункционалната детска площадка и кът за отдих, които ще бъдат изградени в кв. „Дунав“, Община Свищов ще се включи с още 25 000 лева, за да може парковата зона да придобие изцяло нов облик, допълни кметът. Генчо Генчев заяви, че проектът е очакван от жителите на града. „Опитваме се да достигнем до всички квартали, миналата година изградихме подобна площадка в местност „Паметниците“ - едно предпочитано място за отдих. Продължаваме да работим в тази посока“, каза още Генчо Генчев. Според кмета през последните години много от жителите на града и общината се чувстват ангажирани по отношение на околоблоковите пространства – кътчета и градинки, като Община Свищов подкрепя подобни инициативи. Работи се и за подобряване на спортната инфраструктура, добави кметът. До края на месец юни се очаква да приключат дейностите по проекта за водния цикъл, свързани с подмяна на водопреносни мрежи на 45 улици, както и цялостното им преасфалтиране. \r\nЙоланда ПЕЛОВА", "date": "2019.05.16", "title": "Генчо Генчев, кмет на Община Свищов: Многофункционална детска площадка и кът за отдих ще бъдат изградени в кв. „Дунав“ по проект на МОСВ"}
{"url": "http://www.focus-news.net/news/2019/05/16/2658770/burgas-v-ou-vasil-aprilov-shte-se-provede-praznik-po-povod-svetovniya-den-na-predizvikatelstvoto-i-denya-na-balgarskiya-sport.html", "text": "В ОУ „Васил Априлов“ ще се проведе празник по повод Световния ден на предизвикателството и Деня на българския спорт - 17 май. Това съобщиха от пресцентъра на  Община Бургас . Началото е в 11.00 часа на 17 май. \r\nАкцентът в програмата на организатора Община Бургас е към акробатиката, донесла най-големия успех за града на спортното поле през 2018 година. Смесената двойка Мариела Костадинова и Панайот Димитров станаха двукратни олимпийски шампиони на младежките игри в Буенос Айрес. \r\nЕлитът на бургаската акробатика от четирите клуба в града ще се представи с атрактивни изпълнения. За доброто настроение на всички гости, сред които ще бъдат и легендарни бургаски спортисти, ще се погрижат танцов и вокален състав от ОУ „Васил Априлов“, както и мажоретките от Професионалната търговска гимназия. \r\nЦелта на Българската асоциация спорт за всички, на Министерството на младежта и спорта и Община Бургас е проявата да се превърне в един прекрасен и незабравим ден за всички, защото спортът е здраве и начин на живот. \r\nНачалото на празничния ден 17 май е в 11.00 часа на спортната площадка в двора на ОУ „Васил Априлов“.", "date": "2019.05.16", "title": "Бургас: В ОУ „Васил Априлов“ ще се проведе празник по повод Световния ден на предизвикателството и Деня на българския спорт"}
{"url": "http://www.focus-news.net/news/2019/05/16/2658773/angela-merkel-turtsiya-e-strategicheski-vazhna-za-germaniya.html", "text": "Канцлерът Ангела Меркел подчерта стратегическото значение на Турция за Германия в четвъртък, въпреки постоянните политически различия между Берлин и Анкара, предава  „Анадолската агенция“ . \r\nНашите политически ценности се различават в много области и въпреки това имаме общи интереси\", каза Меркел в интервю за всекидневника \"Suddeutsche Zeitung\". \r\nТя подчерта важната роля на Турция за политическо решение в Сирия и в борбата срещу тероризма, като области, в които двете страни имат общи интереси. \r\n\"Външната политика винаги се провежда като смес от ценности и интереси и тук също трябва да се намери правилното равновесие\", каза тя, като отхвърли критиките на германските опозиционни партии за политиката на нейното правителство спрямо Турция. Преговори за членство на Турция в ЕС \r\nЗапитана за буксуващата кандидатура на Анкара за членство в ЕС, Меркел изрази скептицизъм относно перспективата за пълноправно членство на Турция. \r\n\"Сегашните събития след местните избори не правят по-вероятно Турция да се присъедини към Европейския съюз\", каза тя, добавяйки, че винаги е била скептична по отношение на перспективата за пълноправно членство, но, че благоприятства \"специалните отношения\" между ЕС и Турция , \r\nМеркел също подкрепи продължаването на присъединителните преговори по открит начин, тъй като това беше обещано на Турция през 2005 г., преди нейните християндемократи (ХДС / ХСС) да дойдат на власт в Германия. \r\nПроцесът на членство на Турция в ЕС отдавна е спорен въпрос в германската политика, тъй като социалдемократите подкрепиха перспективата за пълноправно членство, докато Християндемократите подкрепят специално партньорство с Турция. \r\nПреди изборите за Европейски парламент следващата седмица германските консерватори и водещият им кандидат Манфред Вебер започнаха кампания срещу членството на Турция в ЕС. \r\nПревод и редакция:", "date": "2019.05.16", "title": "Ангела Меркел: Турция е стратегически важна за Германия"}
{"url": "http://www.focus-news.net/news/2019/05/16/2658760/premierite-na-balgariya-i-gartsiya-boyko-borisov-i-aleksis-tsipras-shte-dadat-start-na-izgrazhdaneto-na-mezhdusistemnata-gazova-vrazka-mezhdu-dvete-strani.html", "text": "Министър-председателят Бойко Борисов и гръцкият премиер Алексис Ципрас ще дадат началото на изграждането на междусистемната газова връзка между България и Гърция. Това съобщиха от  правителствената информационна служба . Интерконекторът между двете страни е един от приоритетните проекти за сигурност и конкурентоспособност на енергийния пазар в Европейския съюз. Проектът е изключително важен и от гледна точка осигуряване на диверсификация на източниците и доставките на газ за България и региона на Югоизточна Европа. \r\nЦеремонията за даване началото на строителните дейности по проекта ще се състои от 11.30 часа на 22 май 2019 г. до село Кирково, на пътя преди ГКПП \"Маказа\".", "date": "2019.05.16", "title": "Премиерите на България и Гърция Бойко Борисов и Алексис Ципрас ще дадат старт на изграждането на междусистемната газова връзка между двете страни"}
{"url": "http://www.focus-news.net/news/2019/05/16/2658774/rositsa-yordanova-zam-kmet-na-dobrich-proektat-podobryavane-na-vrazkata-s-ten-t-mrezhata-v-transgranichniya-region-medzhidiya-dobrich-shte-bade-zavarsheno-uspeshno.html", "text": "Проектът „Подобряване на връзката с TEN-T мрежата в трансграничния регион Меджидия – Добрич“ ще бъде завършено успешно. Това каза в предаването „Добрич - Блян вихрен, понесен над степ ековита...“ на  Радио „Фокус“  зам.-кметът с ресор „Икономическо развитие и европейски фондове“ Росица Йорданова. „Това че сме позиционирани в различни държави по никакъв начин не беше пречка да бъдем комуникативни, да общуваме дори извън работно време, за да можем да изчистваме в движение нещата, които трябваше да координираме помежду си. Смятам, че ще завършим успешно този проект“, заяви Росица Йорданова. Тя отправи думи на благодарност към екипа на проекта и изпълнителите на дейностите. Те продължават и към този момент. Основната цел на проекта е да обедини общностите и бизнеса от Меджидия и Добрич чрез подобряване на трансграничната транспортна система. Дейността по подобряване на пътната инфраструктура в Добрич обхваща рехабилитация на пътна инфраструктура на две отсечки с обща дължина 7632 метра - ул. ,,Hикола Петков“ c oбхват oт бул. ,,Добруджа“ до ул. ,,Батовска“, с дължина - 2012 метра, и бул. ,,Добруджа“ с обхват от Бензиностанция ,,Шел“ до кръгово кръстовище с кв. ,,Рилци“ с дължина 5620 метра. Като подобект е включено мостово съоръжение над жп линия при бул. ,,Добруджа“. Ремонтът на двете пътни отсечки включва също подмяна на бордюри, ремонт на тротоарни настилки с унипаваж, подмяна на ел. стълбове и осветителни тела, полагане на два пласта асфалтобетон и полагане на хоризонтална маркировка. Тротоарът по дължината на бул. ,,Добруджа“ е разделен на зони за пешеходци и велоалея. Ще бъдат изградени енергоефективни осветителни тела. Финансирането за Община град Добрич е общо в размер на 4 134 860.92 евро, от тях стойността на финансиране от ЕФРР (Европейски фонд за регионално развитие) - 3 514 631 евро, стойност на националното съфинансиране е 620 229 евро. Собственият принос на Община град Добрич е в размер на 82 738 евро. Водещ партньор в румънската Община Меджидия. Към момента това е единственият трансграничен проект, който Община Добрич изпълнява.  \r\nЖулиета НИКОЛОВА", "date": "2019.05.16", "title": "Росица Йорданова, зам.-кмет на Добрич: Проектът „Подобряване на връзката с TEN-T мрежата в трансграничния регион Меджидия – Добрич“ ще бъде завършено успешно"}
{"url": "http://www.focus-news.net/news/2019/05/16/2658776/burgas-s-bogata-programata-v-grada-shte-bade-otbelyazana-15-ata-evropeyska-nosht-na-muzeite.html", "text": "С богата програмата в града ще бъде отбелязана 15-ата Европейска нощ на музеите на 18 май, която тази година съвпада с Международния ден на музеите. Това съобщиха от пресцентъра на  Община Бургас . Жителите и гостите на града ще могат да посетят постоянната експозиция на Авиомузей Бургас от 18.00 до 24.00 часа, която включва разглеждане на самолетите Ан-12, Ан-2, Ту-154, МиГ-17 и МиГ-21. На борда на Ту-154 посетителите ще имат възможността да седнат на мястото на пилота в кабината на самолета, където ще се запознаят с основните инструменти за навигация. По-големите ентусиасти ще се насладят на нощен полет над Бургас в кабината на Ан-24 с очилата за виртуална реалност. \r\nОт 20:00 до 24.00 часа музеят \"Банята на Сюлейман Великолепни\" в Туристически комплекс \"Акве Калиде\" ще отвори врати за посещение на музея. Посетителите ще могат да гледат прожекциите на 3D мапинг на всеки кръгъл час в този интервал. \r\nГостите ще се насладят и на виртуозните изпълнения на китариста Николай Райков сред зеленината и фонтаните в градинските пространства на туристическия комплекс. А от 22:00 часа на сцената на амфитеатъра момичетата от танцов клуб \"Фрея\" ще ги потопят в мистиката на \"Танци на нощта\". \r\nСпециално за събитието в \"Акве Калиде\", \"Бургасбус\" ще осигури извънреден курс на автобус №3 в 24.00 часа от Минерални бани в квартал \"Ветрен\" към Бургас. \r\nВ съботната вечер посетителите ще могат да разгледат и четирите експозиции на Бургаския музей - Археологическа, Етнографска, Природонаучна и Историческа. \r\nОт 18.00 часа в зала \"Трезор\" на Археологическия музей на ул. \"Богориди\" 21 ще бъдат показани две златни изложби - \"Тракийското златно съкровище от Вълчитрън\" и \"Споменът за Велика България. Съкровището на хан Кубрат от Малая Перешчепина\". Час по-късно ще бъде представен и един различен момент от работата по археологическите находки. Реставраторът Силвия Борисова ще демонстрира техники за оразмеряване на артефактите и подготовката им за реставрация. \r\nПрограмата ще продължи в Историческия музей на ул. \"Лермонтов\" 31, където в 18.30 часа за първи път ще бъде показана голямата икона на Исус Христос, реставрирана с обществени дарения от края на миналата година. Самата реставраторка ще покаже на живо част от техниките за консервация на икони. \r\nПосетителите на Историческата експозиция ще бъдат първите, които ще видят лична кореспонденция от 1963-та година, диригентския фрак и палката, с която маестро Емил Чакъров печели международния конкурс за диригенти под патронажа на Херберт фон Караян през 1971-ва година, откъдето започва и забележителната му световна кариера. \r\nПъстрият свят на българската шевица ще се разгърне пред посетителите от 19.00 часа в Етнографския музей на ул. \"Славянска\" 69. Представянето на националната изложба \"По шевиците ще ги познаете\" от РИМ - Шумен, ще бъде съпътствано с открити уроци по везане на шевици. На голямото хоро в двора на музея тази година ще канят Македонски хор \"Гоце Делчев\" - Бургас. \r\nВсички събития в Нощта на музеите в Бургас ще бъдат с вход свободен.", "date": "2019.05.16", "title": "Бургас: С богата програмата в града ще бъде отбелязана 15-ата Европейска нощ на музеите"}
{"url": "http://www.focus-news.net/news/2019/05/16/2658775/kyustendil-kurban-za-zdrave-i-za-bogata-rekolta-e-razdaden-ot-chereshoproizvoditeli-v-selo-nikolichevtsi.html", "text": "Курбан за здраве и за богата реколта е раздаден от черешопроизводители в село Николичевци. Това каза пред журналисти Спаска Методиева, кмет на населеното място, предаде репортер на  Радио „Фокус” – Кюстендил . Около петдесет земеделски производители са участвали в инициативата, която е проведена в двора на изграждащия се храм „Св. Възнесение Господне”. „В Николичевци не са малко черешопроизводителите. Има такива с по 20 – 30 дка, други имат по 2 – 3 дка. Засега очакванията са за добра реколта”, каза Спаска Методиева. Две са местата в населеното място където ще бъдат разположени изкупвателни пунктове. \r\nВенцеслав ИЛЧЕВ", "date": "2019.05.16", "title": "Кюстендил: Курбан за здраве и за богата реколта е раздаден от черешопроизводители в село Николичевци"}
{"url": "http://www.focus-news.net/news/2019/05/16/2658772/evropeyski-izbori-2019-veselin-todorov-siela-norma-ad-mashinite-za-glasuvane-na-evropeyskite-izbori-sa-dostaveni-i-napalno-gotovi-za-rabota.html", "text": "Машините за гласуване на европейските избори са доставени, напълно готови за работа. Това каза изпълнителният директор на „Сиела Норма“ АД, фирмата доставчик на машините за гласуване на европейските избори Веселин Тодоров, предаде репортер на  Агенция „Фокус“ . „Машините са 3300, те са в София в склад. Имат актуализиран софтуер, а бюлетината, както е подадена от ЦИК, е заложена в машините. Те са напълно готови за работа“, заяви той. „Машините са изцяло с нов дизайн. Те са произведени тази година в Тайван и са специално за България“, уточни той. „На 24 май ще бъдат експедирани към цялата страна. Имаме сложната задача да поддържаме процеса в много големи, малки населени места и села“, коментира Веселин Тодоров. Той отбеляза, че съвместната им работа с ЦИК към момента е успешна.  \r\nДаяна ДЮЛГЕРОВА", "date": "2019.05.16", "title": "Европейски избори 2019: Веселин Тодоров, „Сиела Норма“ АД: Машините за гласуване на европейските избори са доставени и напълно готови за работа"}
{"url": "http://www.focus-news.net/news/2019/05/16/2658777/elitsa-karagyozova-rzi-burgas-ot-nachaloto-na-godinata-v-oblastta-e-registriran-edin-sluchay-na-zabolyal-ot-koklyush.html", "text": "От началото на годината в Бургаска област е регистриран един случай на заболял от коклюш. Това съобщи за  Радио „Фокус“ – Бургас  Елица Карагьозова, говорител на Регионалната здравна инспекция (РЗИ) в Бургас. По думите ѝ се касае за заболяло момче във възрастовата група от 1 до 4 години. Случаят е регистриран на територията на община Бургас в седмицата от 15 до 21 април, когато заболялото дете е било хоспитализирано. \r\nМария ПОПЧЕВА", "date": "2019.05.16", "title": "Елица Карагьозова, РЗИ – Бургас: От началото на годината в областта е регистриран един случай на заболял от коклюш"}
{"url": "http://www.focus-news.net/news/2019/05/16/2658778/evropeyski-izbori-2019-ivan-krastev-kam-knsb-radvashto-e-che-obshtata-ni-tsel-e-zashtita-na-rabotnitsite.html", "text": "Радващо е, че общата ни цел е защита на работниците. Това каза кандидатът за евродепутат от \"БСП за България\" Иван Кръстев след среща с ръководството на КНСБ, съобщиха от пресцентъра на  БСП . Днес по тяхна покана се проведе разговор на Кръстев и Цветелина Пенкова от листата на левицата.   \r\nНа срещата се констатираха множество съвпадения между „Визия за Европа”- програмата на БСП за тези избори и манифеста на КНСБ. По отношение на съдбата на българската енергетика, Иван Кръстев, който е от Стара Загора, отбеляза: Не искаме да видим родния ни край като демографска и икономическа пустиня.  Това е въпрос и на национална сигурност - около 40 процента от електроенергията в България се произвежда от трите ТЕЦ-а”. Той подчерта, че вчера е бил на среща в Гълъбово и Раднево, където са били обсъдени проблемите за топлоелектрическите централи. „Обезпокоени сме поради липсата на действия относно енергийното сърце на България. Стара Загора е икономически най- развитият регион в страната след София и това се дължи на съществуването на комплекс „Марица Изток”, обясни още Кръстев. \r\nНа конкретен въпрос по отношение на санкциите срещу Русия, Цветелина Пенкова отговори: ”Тезата на БСП винаги е била ясна – ние сме против санкциите срещу Русия. Те не дават резултат.\" Тя изрази надежда санкциите да бъдат преразгледани. Пенкова обърна специално внимание на принципа - еднакъв труд, еднакво заплащане. Това ще е и основната ѝ битка в ЕП. \r\nНа срещата присъстваха и народните представители на левицата Крум Зарков и Георги Гьоков.", "date": "2019.05.16", "title": "Европейски избори 2019: Иван Кръстев към КНСБ: Радващо е, че общата ни цел е защита на работниците"}
{"url": "http://www.focus-news.net/news/2019/05/16/2658779/prof-argir-zhivondov-institut-po-ovoshtarstvo-ima-rayoni-kadeto-zaradi-izmrazvane-rekoltata-ot-ovoshtni-kulturi-e-unishtozhena-napalno.html", "text": "Пораженията при овощните култури не са толкова от градушките, колкото от измръзванията през миналия месец, по време на цъфтежа. Това каза директорът на Института по овощарство в Пловдив проф. Аргир Живондов в интервю за  Агенция „Фокус“  за състоянието на овошките с оглед на променливото време. „В Северна България, където са паднали градушки, има райони с напълно унищожена реколта. Там, където градушките са били по-слаби, реколтата е частично унищожена“, заяви проф. Аргир Живондов. Според него може да се очаква известно възстановяване на реколтата. „В Южна България също падна градушка и има поражения“, допълни той. „За жалост, има райони, при които реколтата от овощни култури е унищожена напълно“, апелира Живондов, като най- засегнатият район е между Куклен и Завода за цветни метали. „Там черешовата реколта е унищожена от измръзване, защото имаше температури от минус 5 градуса, в продължение на 2 часа, съпроводени със слана“, заяви проф. Живондов. „Картината е много контрастна в съседство. Нямам представа дали на облак се е проявила тази буря, но има рязка граница без плавен преход, между унищожения район и съседния неунищожен от измръзването“, поясни той и допълни, че в отделни други райони на Долни Воден също е имало частично унищожаване на реколтата. „Стопаните, които са палели гуми и слама са успели частично да я спасят, там където е минал пушека от палежите. А в зоните, където не е минал също е контрастна картината в една и съща градина. Едните дървета имат нормална реколта, а другите нямат въобще“, коментира Аргир Живондов. „Именно за това щетите са по-големи от измръзванията, отколкото от градушката. Макар че, районите, в които е паднала градушката не са за завиждане, защото там тя е унищожила реколтата“, посочи професорът. Той посочи, че в започва зреенето на най-ранните сортове череши и най-ранният наш, български сорт – Косара. „Дори миналата седмица беше обран и реализиран на пазара. Първите череши се предлагат напълно узрели, а не само прошарени. Става въпрос за Южна България“, обясни той. По думите му е компрометирана и реколтата от праскови, орехи и частично при ябълките. „Много от сливите също са унищожени, като реколта“, отбеляза Живондов.  \r\nИрина ИВАНОВА Пълния текст на интервюто четете по-късно в „Мнение”", "date": "2019.05.16", "title": "Проф. Аргир Живондов, Институт по овощарство: Има райони, където заради измръзване реколтата от овощни култури е унищожена напълно"}
{"url": "http://www.focus-news.net/news/2019/05/16/2658757/vitsepremierat-i-nachalnik-na-pregovorniya-ekip-na-kosovo-sas-sarbiya-ne-mozhe-da-ima-sporazumenie-s-belgrad-bez-palna-koordinatsiya-sas-sasht.html", "text": "Вицепремиерът и съпредседател на преговорния екип на Косово за диалога със Сърбия Фатмир Лимай заяви, че срещата в Берлин е била добра възможност за Прищина да изрази позицията си за диалога, който трябва да доведе до всеобхавтно споразумение с Белград и взаимно признаване, предава държавната  „Радио и телевизия Косово“ (RTK) . \r\n„Ако (президентът на Сърбия Алерксандър) Вучич казва, че никога няма да признае Косово, тогава няма за какво да преговаряме. Преговорите ще продължат само, ако има признаване“, заяви Лимай в интервю пред телевизия „Клан Косова“. \r\nПо неговите думи, дневният ред на срещата в Париж все още не е уточнен, но добави, че не може да има споразумение със Сърбия без координация със САЩ. „Не изключваме ЕС, но искаме тясна координация с най-близките ни съюзници“, подчерта политикът. \r\nЛимай смята, че Сърбия използва диалога в своя полза, за да се реабилитира международно и „дори да премине в дипломатическа офанзива“ срещу Косово. \r\n„Стигнахме до етап, когато осъдените се прославят, те излизат начело на паради, държавни структури“, отбеляза косовският вицепремиер. \r\nВ същото време, на среща със сдружения за изчезнали лица в Прищина в сряда, Лимай каза, че не може да има споразумение със Сърбия, без първо съдбата на изчезналите лица да бъде решена. \r\nПревод и редакция:", "date": "2019.05.16", "title": "Вицепремиерът и началник на преговорния екип на Косово със Сърбия: Не може да има споразумение с Белград без пълна координация със САЩ"}
{"url": "http://www.focus-news.net/news/2019/05/16/2658782/kyustendil-vremenno-dvizhenieto-po-pat-i-6-pernik-kyustendil-v-rayona-na-selo-konyavo-se-osashtestvyava-dvuposochno-v-edna-lenta-poradi-avariral-lekotovaren-avtomobil.html", "text": "Временно движението по път I-6 Перник – Кюстендил в района на село Коняво се осъществява двупосочно в една лента поради аварирал лекотоварен автомобил. Това съобщиха от пресцентъра на  Агенция „Пътна инфраструктура“ . Шофьорите трябва да се придвижват с повишено внимание и съобразена скорост, като спазват указанията на \"Пътна полиция\".", "date": "2019.05.16", "title": "Кюстендил: Временно движението по път I-6 Перник – Кюстендил в района на село Коняво се осъществява двупосочно в една лента поради аварирал лекотоварен автомобил"}
{"url": "http://www.focus-news.net/news/2019/05/16/2658771/plovdiv-po-leka-myarka-za-neotklonenie-poiska-ot-sada-kiparetsat-koyto-pregazi-s-pikapa-si-tsiganin-vlyazal-da-krade-v-nivata-mu-kray-selo-bolyarino.html", "text": "По-лека мярка за неотклонение поиска кипърецът, който прегази с пикапа си циганин, влязъл да краде в нивата му край село Болярино, община Раковски, по време на заседанието на Окръжния съд в Пловдив по искането на прокуратурата за „задържане под стража”, предаде репортер на  Радио „Фокус“-Пловдив . Инцидентът стана на 11 срещу 12 май. В рамките на личната си защита фермерът Димитакис Пирилис заяви, че е искал само да разпознае крадците и затова е тръгнал сред нивата с джипа си, за да ги установи. Те са били вързали общо 5 крави, които се опитвали да откраднат. Пред съдията кипърецът каза още, че много пъти е подавал жалби до полицията за кражби от имота му, но винаги полицаите са искали да им посочи крадците. „И когато не мога да ги посоча, ще ми кажат да пия една студена вода”, отбеляза Пирилис. Той добави още, че не е имал умисъл, когато е тръгнал с колата си в нивата и, ако е искал да убива, е щял да носи оръжие, а не е имал в себе си нищо, за разлика от крадците, които са били въоръжени. Мъжът заяви, че когато ги е видял дори се е изплашил, тъй като са носили ножове и брадва, като до момента много пъти е ставал жертва на цигански набези и досега са му били откраднати около 150-200 крави.  \r\nАдвокатите на Пирилис казаха в защитата си, че мъжът е крупен инвеститор, който живее в България от 17 години. Досега е инвестирал в селско стопанство над 5 милиона лева и няма никакво желание да изоставя бизнеса си. Той отглежда около 600 животни и обработва много земеделска земя в района на Раковски. Има връзка с много мандри и трябва да се грижи за животните си и за млякото от тях, тъй като може да се развали продукцията. Освен това осигурява работа на много хора в региона. Преди време е била опожарявана и негова къща, също от цигани. „Загубил съм хиляди левове, но не смятам да се отказвам от бизнеса си тук”, каза Пирилис и поиска по-лека мярка за неотклонение от „задържане под стража”, а именно - „домашен арест” или „парична гаранция”. \r\nАдвокатите му посочиха още, че той е с добри характеристични данни, не е бил осъждан досега, пребивава на постоянен адрес при жена, с която живее на семейни начала. \r\nОчаква се Окръжният съд ще обяви до половин час решението си. \r\nЦветана ТОНЧЕВА", "date": "2019.05.16", "title": "Пловдив: По-лека мярка за неотклонение поиска от съда кипърецът, който прегази с пикапа си циганин, влязъл да краде в нивата му край село Болярино"}
{"url": "http://www.focus-news.net/news/2019/05/16/2658780/prof-d-r-tsetsa-doychinova-mu-pleven-vaksinata-protiv-koklyush-e-dobre-prechisten-produkt-i-nyama-stranichni-deystviya.html", "text": "Ваксината против коклюш е добре пречистен продукт и няма странични действия. Това каза за  Радио „Фокус“  проф. д-р Цеца Дойчинова, зам.-декан на факултет ,,Обществено здраве“ в МУ - Плевен и началник отделение ,,Инфекциозни болести“ в УМБАЛ ,,Проф. Георги Странски“. ,,Имунизацията за коклюш е в съчетание с тази срещу други инфекции. Прави се, за да се ограничи това заболяване“, каза проф. Дойчинова. Тя добави, че ваксината е много добре проучена и се понася добре. Това се отнася за всички ваксини, ако са поставени в пълно здраве на детето и са съхранявани правилно, каза още  проф. Дойчинова. ,,Деца във възраст преди имунизация най-често се заразяват от майките, които са носители на бактерията без да боледуват. Коментира се реимунизация на майките, за да се предотврати заразата от тяхна страна по време на бременност. Препоръчвам при съмнение за коклюш, детето да бъде хоспитализирано и да бъде изследвано по показатели със съществено диагностично значение“, допълни проф. Дойчинова. \r\nВиолета КРЪСТЕВА", "date": "2019.05.16", "title": "Проф. д-р Цеца Дойчинова, МУ - Плевен: Ваксината против коклюш е добре пречистен продукт и няма странични действия"}
{"url": "http://www.focus-news.net/news/2019/05/16/2658786/aktsenti-v-predavaneto-dupnitsa-klyuchat-kam-rila-po-radio-fokus-pirin.html", "text": "В предаването  „Дупница – ключът към Рила“  на  Радио „Фокус“  ще поставим акцент върху организираната кръгла маса на тема „Управлението – сложно и трудно, но интересно и важно”. На срещата са поканени учители и ученици от Община Дупница. Целта е да се активизира техният интерес към темата за управлението, да се обърне внимание върху неговата сложност и специфика, върху необходимите качества за хората в управленските органи. Събеседник по темата ще бъде Емил Гущеров, председател на Общински съвет – Дупница. Ще ви срещнем с Ради Данаилова, експерт в отдел „Култура”. Тя ще представи програмата за традиционните майски празници на културата в града. Темата ще продължим с Валентин Бабаланов, директор на Общински драматичен театър „Невена Коканова”. Театралите в града са подготвили нова постановка, посветена на 125 години от първото театрално представление в Дупница. Над 200 професионални състезатели по колоездене ще участват във второто издание на купа „Изкачване на Паничище”. Състезанието ще започне на 18 май от 14.00 часа на площад „Свобода” в Дупница, а от 15.00 часа е официалният старт. Повече за предстоящата спортна проява ще ни разкаже организаторът на събитието Любо Венков. Предаването „Дупница – ключът към Рила“ се излъчва на честотите на Радио „Фокус“ – Пирин от 16.00 до 17.00 часа всеки четвъртък, с водещ Венцеслав Илчев.", "date": "2019.05.16", "title": "Акценти в предаването „Дупница – ключът към Рила“ по Радио „Фокус“ – Пирин"}
{"url": "http://www.focus-news.net/news/2019/05/16/2658785/afp-petima-zaginaha-pri-srutvane-na-sgrada-v-shanhay.html", "text": "Петима души загинаха в четвъртък, когато двуетажна търговска сграда в Шанхай се срути върху строителните работници, които са я ремонтирали, предава  AFP , като се позовава на информация от градските власти. \r\nКитайските спасителни служби преди това твърдяха, че 19 от 20-те работници, попаднали под развалините, са извадени невредими. \r\nНо градските власти на Шанхай по-късно заявиха чрез свой профил в социалните мрежи, че петима от извадените са били мъртви. \r\nПревод и редакция:", "date": "2019.05.16", "title": "AFP: Петима загинаха при срутване на сграда в Шанхай"}
{"url": "http://www.focus-news.net/news/2019/05/16/2658784/dobrich-predstoi-organiziraneto-na-patuvasht-seminar-v-regiona-na-dobrudzha-za-opoznavane-na-pametni-mesta-svarzani-s-parvata-svetovna-voyna.html", "text": "Предстои да бъде организиран пътуващ семинар в региона на Добруджа за опознаване на паметни места, свързани с Първата световна война. Това каза в предаването „Добрич - Блян вихрен, понесен над степ ековита...“ на  Радио „Фокус“  Надежда Иванова, координатор на проекта NETWORLD, по който Регионалният исторически музей (РИМ) в Добрич работи в партньорство с няколко европейски държави за популяризиране на културното наследство от времето на Първата световна война. Пътуващият семинар е плануван и организиран от няколко месеца. В него ще се включат преподаватели и млади хора. По точно определен маршрут те ще посетят паметни места в региона. „Идеята е да популяризираме това наследство сред младите хора и да им дадем възможност да видят събитията през други очи. Самият семинар се нарича „100 години по-късно - същите места, различни възможности“. Нашата идея е да накараме младите хора да преосмислят отношението си към случилото се, към историческото събитие, към възможностите, които дава това културно наследство, да им покажем, че това не са само застинали места на паметта. Това са части от нашата история, които могат да бъдат възродени за нов живот. Идеята е към това културно наследство да се погледне по един нов, иновативен и креативен начин“, отбеляза Надежда Иванова. По думите на специалиста паметта е в основата на уроците, които историята дава на човечеството. Като партньор по проекта РИМ-Добрич е изработил маршрут, който специалистите определят като успешен. Той свързва над 16 паметни места в Добруджа. Те са част от добруджанския фронт и от събитията през 1916 година. Пътуващият семинар ще отведе преподаватели и ученици до част от тези обекти,  децата ще разполагат с работни листи, ще трябва да се справят с поставени задачи, ще бъде заснет видео филм, който ще изпълнява ролята на промоционално видео, което има за цел да подтикне и други млади хора и не само да изминат този път и да научат повече за историята на своя роден край в конкретния исторически момент. Наскоро РИМ- Добрич издаде карта, която съдържа този маршрут с 16 паметни места в Добруджа и с кратка информация за всяко едно от местата. Тази карта, както и промоционалното видео, което ще бъде изработено, имат за цел да приобщят широк кръг от хора – деца, студенти и въобще граждани, които подтиквани от интерес и любопитство, да извървят пътувайки този път назад във времето. Маршрутът преминава през няколко области – Тутракан, Силистра и Добрич. Едно такова пътуване има не само образователна характеристика, но то обогатява също вътрешния мир на човека, срещайки го с идеите за хуманизъм и разбирателство, поставяйки въпросите за другия човек, за толерантността и насочва всеки един към размишления. „За нас ще бъде истинска привилегия и удоволствие да заведем младите хора и да ги поставя в непосредствена близост, в един такъв непосредствен контакт с това наследство“, каза Надежда Иванова. \r\nЖулиета НИКОЛОВА", "date": "2019.05.16", "title": "Добрич: Предстои организирането на пътуващ семинар в региона на Добруджа за опознаване на паметни места, свързани с Първата световна война"}
{"url": "http://www.focus-news.net/news/2019/05/16/2658788/evropeyski-izbori-2019-ivelina-vasileva-gerb-vseki-edin-chovek-tryabva-da-useti-podkrepata-na-evropa.html", "text": "Важно е в Европейския парламент да има хора, които знаят как работят европейските институции и как да насочат вниманието към България, каза днес в Елхово, Ямболско, кандидатът на евродепутат от листата на  ГЕРБ и СДС Ивелина Василева, съобщиха от пресцентъра на  ПП ГЕРБ . По думите й страната ни трябва да има своето достойно място в една силна Европа, за да се осигури по-добро качество на живот на хората. \r\nПри срещата си с членове и симпатизанти на ГЕРБ Ивелина Василева изтъкна успехите на двата големи града в региона – Ямбол и Елхово, в използването на възможностите на европейските програми. Конкретен пример е изпълняваният в момента проект за водния цикъл на община Елхово.  Това са проекти, които носят пряка полза на хората и гарантират чиста и здравословна среда. „Нашата политика е насочена най-вече към защита на националния интерес, защото всеки един човек трябва да усети подкрепата на Европа“, категорична бе Василева и допълни: „За да реализираме всички тези политики, ни е нужна вашата подкрепа. Затова ви призовавам активно да упражните правото си на глас на 26 май“. \r\n„Във ваше лице и в лицето на останалите кандидати на ГЕРБ виждаме хора, които имат опита, знанията и могат да отстояват интересите на България в голямото европейско семейство“, сподели по време на срещата кметът на Елхово Петър Киров. \r\nОбластният координатор на ГЕРБ в Ямбол Георги Славов изтъкна, че арогантността на опонентите от БСП граничи с цинизъм и цели да обезличи всичко хубаво, което ГЕРБ прави. „Но доверието, което хората ни дават - това е нашият най-голям капитал. Затова и на тези избори е важно да получим вашето доверие“, обърна се към присъстващите Славов. По думите му, европейската солидарност, съчетана със стабилност в държавата, са гаранция хубавите неща да продължат да се случват.", "date": "2019.05.16", "title": "Европейски избори 2019: Ивелина Василева, ГЕРБ:  Всеки един човек трябва да усети подкрепата на Европа"}
{"url": "http://www.focus-news.net/news/2019/05/16/2658783/plovdiv-zhiteli-na-4-sela-organiziraha-podpiska-v-podkrepa-na-kiparskiya-fermer-dimitrakis-pirilis-koyto-pregazi-s-pikapa-si-tsiganin-vlyazal-da-krade-v-nivata-mu-kray-selo-bolyarino.html", "text": "Жители на четири села организираха подписка в подкрепа на кипърския фермер Димитракис Пирилис, който прегази с пикапа си циганин, влязъл да краде в нивата му край село Болярино, с искане той да бъде освободен от ареста, предаде репортер на  Радио „Фокус“-Пловдив . Подписката е подкрепена от над 200 души от селата Тюркмен, Братя Даскалови, Гранит и Болярино, на които той осигурява прехрана. Хората пишат, че той им осигурява постоянна работа, че се грижи за тях и семействата им и че е изряден и добър съселянин. Подписката бе предоставена като писмено доказателство в негова защита в Окръжния съд в Пловдив. Към доказателствата бе представена и грамота от пенсионерите на село Гранит, на които Пирилис е предоставил клуб, като освен това им е давал и пари. Съдът прие предоставените доказателства. \r\nОкръжна прокуратура твърди в обвинителния си акт, че е изтекъл срокът на документите за пребиваване на кипърския гражданин в България. Този срок е изтекъл на 30 април 2019 година. Пирелис обаче обори това твърдение, като каза, че много преди това е подал ново заявление, но все още изчаква да станат готови документите, като тези срокове не зависят от него самия. \r\nСолиден аргумент в негова защита е и фактът, посочен от неговите адвокати, че той не е правил опит да се укрие, а когато е видял, че в тъмното е блъснал човек, е отишъл при жена си и са се обадили на тел. 150 и на полицията. След това е отишъл на центъра на селото, за да изчака линейката и полицията, тъй като нивата е трудно да се намери, след което е съдействал по всякакъв начин на органите на реда. \r\nСпоред адвокатите автотехническата експертиза е непълна и те ще поискат да бъде направена нова, за да се установят и още подробности за случая. Според прокуратурата той е направил два кръга с джипа си и е блъснал и още един от крадците. \r\nЗасега е доказано от експертите, че скоростта, с която се е движил, е била 20 км/час. \r\nЦветана ТОНЧЕВА", "date": "2019.05.16", "title": "Пловдив: Жители на 4 села организираха подписка в подкрепа на кипърския фермер Димитракис Пирилис, който прегази с пикапа си циганин, влязъл да краде в нивата му край село Болярино"}
{"url": "http://www.focus-news.net/news/2019/05/16/2658790/prof-d-r-tsetsa-doychinova-mu-pleven-po-danni-na-natsionalniya-tsentar-po-zarazni-i-parazitni-bolesti-sa-registrirani-21-dokazani-sluchaya-na-koklyush.html", "text": "По данни на Националния център по заразни и паразитни болести са регистрирани 21 доказани случая на коклюш. Това каза за  Радио „Фокус“  проф. д-р Цеца Дойчинова, зам.-декан на факултет ,,Обществено здраве“ в МУ - Плевен и началник на отделение ,,Инфекциозни болести“ в УМБАЛ ,,Проф. Георги Странски“. За 2018 г. за същия период от време доказаните случаи са 30\", отбеляза тя. „Заболяването се причинява от бактерии, които предизвикват само него, разпространява се по въздушно-капков път. Има лятно-есенна сезонност. Пристъпите са характерни с наподобяването на магарешки рев, стават нощно време“, каза проф. Дойчинова. „В Плевенска област през месец януари е имало случай на съмнение на неимунизирано дете, което след диагностичното изследване не се е потвърдило\", допълни проф. Дойчинова. \r\nВиолета КРЪСТЕВА", "date": "2019.05.16", "title": "Проф. д-р Цеца Дойчинова, МУ - Плевен: По данни на Националния център по заразни и паразитни болести са регистрирани 21 доказани случая на коклюш"}
{"url": "http://www.focus-news.net/news/2019/05/16/2658793/evropeyski-izbori-2019-eva-maydel-gerb-rabotim-do-2030-g-vsichki-mladi-da-zavarshvat-sredno-obrazovanie-funktsionalno-gramotni.html", "text": "„Създадохме Образование България 2030 с конкретни цели – да подобрим качеството на образованието в България. Работим до 2030 г. всички млади да завършват средно образование функционално грамотни, а поне 80% от наскоро завършилите да се реализират на пазара на труда. Стандартът на живот е висок там, където образованието е качествено. ГЕРБ е единствената партия, в която осъзнаваме това и поставихме образованието като основен приоритет, инвестирайки огромни средства за по-високи заплати на учителите, по-модерни класни стаи и училища, по-малко отпаднали деца от училище и подобряване на уменията и имиджа на учителската професия.“ Това заяви кандидатът за евродепутат от ГЕРБ Ева Майдел по време на среща с учители и директори в Горна Оряховица на 16 май 2019 г., съобщиха от пресцентъра на  ПП ГЕРБ .  \r\nЕва Майдел е инициатор и съосновател на първото по рода си в ЕС сдружение „Образование България 2030“, в което публичен, частен и граждански сектор работят успоредно с правителството за качествено образование и преодоляване на недостига на кадри. За четирите години на съществуването си сдружението допринесе за това темата да е приоритет номер едно на правителството, да има близо 2000 ученици, обучени на уменията за успех на 21-и век в рамките на кампанията „Научи ме да умея“, да има изготвени три ежегодни мониторингови доклада, с които се измерва развитието на образованието. Образование България 2030 участва с позиции в работните групи за промяна на закона за образованието и да организира ежегодно най-голямата конференция за образование в България.", "date": "2019.05.16", "title": "Европейски избори 2019: Ева Майдел, ГЕРБ: Работим до 2030 г. всички млади да завършват средно образование функционално грамотни"}
{"url": "http://www.focus-news.net/news/2019/05/16/2658789/reuters-chlenove-na-amerikanskiya-kongres-razkritikuvaha-turtsiya-za-vrazkite-y-s-rusiya.html", "text": "Висши демократи и републиканци в Камарата на представителите призоваха Турция в сряда да отмени планираното придобиване на руска система за противоракетна отбрана С-400 в последното усилие на американските законодатели да обезкуражат Анкара да продължи сделката, предава  Reuters . \r\nТе представиха резолюция, в която турският президент Реджеп Тайип Ердоган се призова да избягва военни отношения с Русия, които биха могли да застрашат партньорството между САЩ и Турция и ролята на Турция в НАТО. \r\n\"Приобщаването към (руския президент) Владимир Путин е неприемливо\", заяви председателят на Комисията по външни работи на Елиът Енгел. \r\nАмерикански представители призоваха Турция да отмени закупуването на системата С-400 или да рискува позицията си на потенциален купувач и партньор в производството на изтребителя Lockheed Martin F-35. Според тях планът на Турция за закупуване на С-400 ще компрометира сигурността на самолетите и искат Анкара да купи американската система за противоракетна отбрана. \r\nЧленовете на Конгреса са опитали различни подходи, за да убедят Турция да анулира продажбата, включително да въведе законодателство, което би възпрепятствало федералното правителство да харчи пари, за да достави изтребители F-35 в Турция. \r\nПревод и редакция:", "date": "2019.05.16", "title": "Reuters: Членове на американския конгрес разкритикуваха Турция за връзките й с Русия"}
{"url": "http://www.focus-news.net/news/2019/05/16/2658791/prof-argir-zhivondov-institut-po-ovoshtarstvo-zasilen-e-interesat-kam-slivovi-krushovi-chereshovi-i-leshnikovi-nasazhdeniya-no-ima-spad-pri-orehovite.html", "text": "Засилен е интересът при създаването на сливови, крушови, черешови и лешникови насаждения, но има спад при ореховите. Това каза директорът на Института по овощарство в Пловдив проф. Аргир Живондов в интервю за  Агенция „Фокус“  „Засилва се интересът на хората да се занимават с овощарство  към определени култури, макар и с бавни темпове. В последните 10 години се изградиха доста нови овощни насаждения от различни видове“, посочи проф. Аргир Живондов. „Имаше европейски програми и сега има, които подпомагат създаването на нови овощни градини и особено за био производство. Аз съдя и по количеството на продажбите за посадъчен материал. Щом се изкупуват дръвчетата от разсадниците, значи се създават овощни насаждения“, отбеляза директорът на Института по овощарство в Пловдив. Той посочи, че дръвчетата от българските разсадници не се изнасят в чужбина. „Те се изкупуват, за да се засаждат тук, в страната. Като знаем, че дърветата се реализират до голяма степен от разсадниците, това означава, че се създават още нови овощни градини, което е в добра посока на развитие“, коментира Живондов. По думите му засилен е интересът при създаването на сливови насаждения, особено при сини сливи от сорта на Стенлей. „Продължава създаването на черешови насаждения и на доста лешникови. Лешникът доста дълго се съхранява без усилие и при специални условия. Може да се реализира в продължение на 1-2 години, без да се уврежда продукцията. Именно за това и хората се ориентират към създаването на лешникови насаждения“, подчерта той. Професорът посочи, че има известен малък спад в създаването на орехови насаждения. „Рязко прекъсна програмата за финансиране, специално на ореховите насаждения. Неправилно и неправомерно се спря тази програма, която беше предвидена да е в сила до 2020 година, включително. Поминалата година- 2017 г., тази програма беше спряна. За мен това беше абсолютно неправомерно, вместо да продължи да се създава орехово насаждение“, посочи директорът на Института. Той изтъкна, че това е една много ценна овощна култура. „Програмата изведнъж спря, без обяснения и без информация, защо това се получи така. Въпреки това, има хора, които са собственици и със свои средства си създават нови орехови насаждения“, каза той. Живондов обърна внимание, че другата тенденция е към създаването на крушови насаждения. „Това се засилва, защото крушата е един от най-скъпите плодове. Родното й производство се свежда до минимум. Има най-много десетина крушови дървета из цялата страна, които са малко по-големи, от порядъка на 50-100 декара. Тези стопани са доволни, защото дефицитната им продукция и вкусните им плодове се реализират на едни много добри цени. Виждайки това, техни познати, съседи и хора, които се интересуват, решават да започнат да засаждат и те круши“, отбеляза той.  \r\nИрина ИВАНОВА Пълния текст на интервюто четете по-късно в „Мнение”", "date": "2019.05.16", "title": "Проф. Аргир Живондов, Институт по овощарство: Засилен е интересът към сливови, крушови, черешови и лешникови насаждения, но има спад при ореховите"}
{"url": "http://www.focus-news.net/news/2019/05/16/2658787/", "text": "Премиерът даде добър тон на взаимодействие с бранша за тол таксите. Това каза в интервю за дневния информационен блок „Добър ден“ на  Радио „Фокус“  зам.-председателят на Националното сдружение на българските превозвачи Красимир Лалов  по повод срещата при премиера Бойко Борисов за въвеждането на тол системата. Лалов допълни, че технически тол системата продължава да се изгражда.  „Премиерът даде добър тон на взаимодействие с бранша, защото по едно време се ширеше твърдението, че браншът не иска тол система, не иска да плаща. Уточнихме взаимодействието си с Министерството на регионалното развитие и благоустройството.  На този етап сме задоволени, перфектни взаимоотношения няма, но сме задоволени от добрия тон на разбиране както от премиера, така и от министърът на финансите Владислав Горанов,  министърът не регионалното развитие и благоустройството Петя Аврамова и зам. -министър Николай Нанков. Тонът беше ползотворен. Доволни сме от проведената среща, тя не беше на база на това, че протестираме.  Тол системата е важна за България и ще гарантира ремонта и изграждането на пътищата, беше достойно оценена от премиера“, добави Красимир Лалов. Очаква се тол системата да заработи едва след тестовия период, тъй като е свързана и с международни превозвачи, поради което не трябва да се допускат проблеми, както при електронните винетки, коментира Красимир Лалов. По думите му разговорите по темата ще продължат, като това е било декларирано пред премиера Борисов. \r\nМилослава АНГЕЛОВА", "date": "2019.05.16", "title": "Красимир Лалов, Национално сдружение на българските превозвачи: Премиерът даде добър тон на взаимодействие с бранша за тол таксите"}
{"url": "http://www.focus-news.net/news/2019/05/16/2658794/spetsializiraniyat-nakazatelen-sad-osadi-kmeta-na-obshtina-rodopi-za-bezstopanstvenost-dovela-do-shteti-v-razmer-na-nad-459-000-leva.html", "text": "Специализираният наказателен съд постанови една година лишаване от свобода с 3 години изпитателен срок за кмета на Община Родопи Йордан Шишков. Това съобщиха от пресцентъра на  Апелативна специализирана прокуратура . Той е признат за виновен за това, че на 29 октомври 2010 г. и 17 януари 2011 г., при условията на продължавано престъпление, не е положил достатъчно грижи за повереното му общинско имущество, от което са последвали щети в размер на общо 459 654.57 лв. В качеството си на длъжностно лице той е сключил две спогодби по изпълнение на договори на Общината с „Интегрирани пътни системи“ АД – София, съгласно които били предвидени неустойки за всяко забавено плащане от Общината (от 0.2 до 10% от просрочената сума). Тези неустойки не фигурирали в първоначалните договори, но общината платила съответно 148 472.57 лв. и 311 182 лв. вследствие на подписаните от кмета спогодби. \r\nСъдът уважи гражданския иск на Община Родопи Шишков да възстанови пълния размер на нанесената щета от двете спогодби от 459 654.57 лв. Той е осъден да плати в полза на държавата 2537 лв. разноски по делото, както и 18 386.18 лв. държана такса върху уважения размер на гражданския иск. \r\nСпециализираната прокуратура ще протестира присъдата на Специализирания наказателен съд по отношение условното наказание на Йордан Шишков, както и признаването му за невиновен по обвинение за сключване на договори с търговски дружества, без осигурено в общинския бюджет финансиране на изпълнението им. От това Общината загубила още 116 327.19 лв. за арбитражни такси, експертизи и възнаграждения на арбитри.", "date": "2019.05.16", "title": "Специализираният наказателен съд осъди кмета на Община Родопи за безстопанственост, довела до щети в размер на над 459 000 лева"}
{"url": "http://www.focus-news.net/news/2019/05/16/2658796/evropeyski-izbori-2019-nikolay-dikov-kandidat-za-evrodeputat-aktsentat-koyto-postavyam-e-zashtitata-na-balgarskiya-vagledobiv.html", "text": "Синдикатите са балансьор - точно какъвто е и маришкият комплекс. За да има добро бъдеще и правилно развитие за България без синдикатите не може и не трябва. Същото се отнася за ТЕЦ-овете и мините, които произвеждат електричество от българска суровина. Акцентът, който поставям, е защитата на българския въгледобив. Това подчерта Николай Диков, кандидат за представител на ГЕРБ в Европейския парламент, съобщиха от пресцентъра на  ПП ГЕРБ . Днес той бе гост на XI-та отчетно-изборна конференция на СРС „Подкрепа“ – Стара Загора.  \r\nНиколай Диков е единственият човек, който може да защитава интересите на комплекса не само тук, но и в Европа. С тези думи се обърна към участниците в събитието Михаил Михайлов, председател на Синдикалния регионален съюз „Подкрепа“ в нашия град. \r\nОсновната кауза на кандидата за евродепутат е защита на комплекса „Марица изток“ и запазване на конкурентоспособността на българската икономика.", "date": "2019.05.16", "title": "Европейски избори 2019: Николай Диков, кандидат за евродепутат: Акцентът, който поставям, е защитата на българския въгледобив"}
{"url": "http://www.focus-news.net/news/2019/05/16/2658797/za-peta-poredna-godina-sdruzhenie-badeshte-za-detsata-v-kazanlak-shte-vrachi-svoite-godishni-nagradi.html", "text": "За пета поредна година Сдружение „Бъдеще за децата”, в партньорство с Фондация „Сийдър” и с подкрепата на Община Казанлък ще връчи своите награди за общественици, граждани, приятели на детето, дарители, фирми и граждански структури, подкрепили децата в нужда, каза за  Радио „Фокус“  Мария Гинева, директор на Сдружението. Тя поясни, че предложенията ще се приемат до 28 май, като право на номинация имат всички организации работещи с деца - училища и детски градини, клубове, читалища, детски центрове и отделни хора, които да разкажат историята на добрия човек, подал ръка на дете или семейство в нужда.  \r\nНоминациите за наградата за личности и организации могат да бъдат в няколко категории:  Обществена личност  - с цялостен принос за децата на Казанлък;  Бизнес с кауза  - развитие на корпоративни социални програми и проекти за децата на Казанлък; Приятел на детето  – доброволци, професионалисти - учители, специални педагози, психолози, лекари, доброволци, малък и среден бизнес, институции, организации, обществени личности в областта на културата и изкуството – хора, направили нещо значимо за нашите деца.  \r\nПредложенията ще бъдат прецизирани от специална комисия, в която ще участват представители на сдружение „Бъдеще за децата”, на Фондация „Сийдър” и Община Казанлък, доброволец, представител на медиите и едно дете.  \r\nВсеки член на комисията има право да даде своя глас за предпочетена от него кандидатура от категориите – „Обществена личност”, „Приятел на детето” и „Бизнес с кауза”. Комисията ще избере и три истории, които ще получат годишната награда „Бъдеще за децата 2018”. \r\nСлавяна ГАЙДАРОВА", "date": "2019.05.16", "title": "За пета поредна година Сдружение “Бъдеще за децата” в Казанлък ще връчи своите годишни награди"}
{"url": "http://www.focus-news.net/news/2019/05/16/2658795/minka-salagyorova-zam-kmet-na-petrich-problemat-s-nereglamentiranite-smetishta-e-ogromen.html", "text": "Проблемът с нерегламентираните сметища е огромен. Това каза за  Радио „Фокус“-Пирин  Минка Салагьорова, зам.-кмет на Петрич по строителството. По думите й на територията на Община Петрич има много такива сметища. Тя отбеляза, че от началото на годината до момента са издадени над 20 констативни протокола от непрекъснатите обходи, включително и протоколи от съвместни проверки с РИОСВ-Благоевград.  \r\n„По мое мнение грешката на Общината е в превенцията. Ние трябва да засилим контрола и да си отговорим на въпроса защо се появяват тези сметища. В масовия случай се прави следното – някой почиства или прави ремонт на жилището си или търговски обект, но вместо да поръча да бъдат извозени отпадъците на депото, където съответно трябва да си заплати и съответните такси по Закона за отпадъците, той решава, че е по-лесно да си спести този разход. Тогава веднага се намира услужлив гражданин, който срещу малко заплащане натоварва боклука на каруцата си и естествено той не отива на депото, а си намира лесно място да изхвърли боклука, обикновено покрай пътя или реката“, посочи зам.-кметът на Петрич.  \r\nМинка Салагьорова уточни, че до момента над 450 тона отпадъци са депонирани от нерегламентирани сметища. \r\nНатали СТЕФАНОВА", "date": "2019.05.16", "title": "Минка Салагьорова, зам.-кмет на Петрич: Проблемът с нерегламентираните сметища е огромен"}
{"url": "http://www.focus-news.net/news/2019/05/16/2658792/plovdiv-okrazhniyat-sad-ostavi-v-aresta-60-godishniya-dimitrakis-pirilis-koyto-pregazi-s-pikapa-si-tsiganin-vlyazal-da-krade-v-nivata-mu-kray-selo-bolyarino.html", "text": "Окръжният съд в Пловдив остави в ареста 60-годишния Димитракис Пирилис, който прегази с пикапа си циганин, влязъл да краде в нивата му край село Болярино, община Раковски, предаде репортер на  Радио „Фокус“-Пловдив . По този начин съдът уважи мотивите за искането на прокуратурата за вземане на най-тежката мярка за неотклонение „задържане под стража“ спрямо Пирилис. \r\nСрещу кипърския гражданин е повдигнато обвинение за това, че на 11 срещу 12 май 2019 г., в землището на Болярино, местност Крушака, при управление на товарен автомобил умишлено е причинил смъртта на 30-годишния Петър Гаджанов – престъпление по чл. 342 ал. 3 буква „В“ във вр. чл. 343 ал.1 от Наказателния кодекс. \r\nМярката за неотклонение може да бъде обжалвана в тридневен срок. \r\nЦветана ТОНЧЕВА", "date": "2019.05.16", "title": "Пловдив: Окръжният съд остави в ареста 60-годишния Димитракис Пирилис, който прегази с пикапа си циганин, влязъл да краде в нивата му край село Болярино"}
{"url": "http://www.focus-news.net/news/2019/05/16/2658798/evropeyski-izbori-2019-kandidatite-za-evrodeputati-ot-bsp-za-balgariya-shte-posetyat-oblastite-haskovo-pleven-plovdiv-sofiya-pernik-smolyan-i-stara-zagora.html", "text": "На 17 май 2019 г. кандидатите за евродепутати от \"БСП за България\" ще посетят областите Хасково, Плевен, Пловдив, София, Перник, Смолян и Стара Загора. Това съобщиха от пресцентъра на  БСП . Хасково \r\nВ 15.00 часа в гр. Хасково Елена Йончева, Цветелина Пенкова и Емил Геориев ще се срещнат с ръководството и работещите във фабрика за текстил. В 16.15 часа те ще се срещнат с работещите във фабрика за производство на метални конструкции в града. В 17.15 часа на пазара с гр. Хасково те ще се срещнат с граждани. В 18.30 часа в читалище \"Заря\" в града Йончева, Пенкова и Емил Георгиев ще се срещнат с обществеността.  Плевен   \r\nВ 11.00 часа в пресклуба на БТА в гр. Плевен Сергей Станишев ще даде пресконференция. В 12.00 часа в зала \"Ротари\" на х-л Ростов в града той ще се срещне с граждани. В 14.00 часа в гр. Пордим Станишев ще открие клуб на БСП. В 15.30 часа в залата на Oбщината в гр. Левски, той ще се срещне с граждани. В 18.00 часа в х-л \"Плаза\" в гр. Севлиево Станишев ще се срещне с обществеността.  Пловдив \r\nВ 9.30 часа в центъра на с. Брестовица, общ. Родопи, Петър Витанов ще се срещне с граждани. В 9.30 часа в с. Цалапица, общ. Родопи, Момчил Неков ще се срещне с обществеността в парка, в центъра на селото. В 11.00 часа в кафене \"Бялата къща\" в с. Първенец, общ. Родопи, Витанов, Неков и Данчев ще се срещнат със земеделски производители. В 15.00 часа в \"Инфо18център\" на главната улица в центъра на гр. Пловдив Тодор Стоилов и Петър Витанов ще се срещнат с граждани. В 16.00 часа в сградата на Oбщината в гр. Калояново Момчил Неков и Димитър Данчев ще се срещнат със земеделски производители. В 17.30 часа в читалището в гр. Карлово проф. Румен Гечев ще се срещне с граждани. В 18.30 часа в читалището в гр. Хисар Димитър Данчев и Момчил Неков ще се срещнат с граждани. В 18.30 часа в читалището в с. Рогош, общ. Марица, Петър Витанов и Тодор Стоилов ще се срещнат с жители на общината.  София \r\nВ 14.00 часа в читалище \"Райна Княгиня\" в р-н \"Сердика\" в София Мариела Модева ще се срещне с граждани.  \r\nВ 18.00 часа в клуба на БСП в гр. Копривщица Мариела Модева ще се срещне с обществеността.  \r\nВ 10.30 часа в Младежкия дом в гр. Самоков Крум Дончев ще се срещне представители на спортни клубове. Перник \r\nВ 11.00 часа в Младежкия дом в гр. Радомир Иво Христов ще се срещне с граждани.  Смолян \r\nВ 14.30 часа в центъра на гр. Мадан Валери Жаблянов ще се срещне с обществеността. В 15.00 часа в читалището в града Валери Жаблянов ще се срещне с обществеността. В 17.30 часа в центъра на гр. Рудозем той ще се срещне с обществеността. Стара Загора \r\nВ 15.00 часа в залата на общинската администрация в гр. Чирпан Велизар Енчев ще се срещен с пенсионери от общината. В 18.00 часа в зала 1 на х-л Верея в гр. Стара Загора Велизар Енчев ще се срещне с жители. В 18.30 часа в Народно читалище \"Напредък\" в гр. Павел Баня Иван Кръстев ще се срещне с граждани.", "date": "2019.05.16", "title": "Европейски избори 2019: Кандидатите за евродепутати от \"БСП за България\" ще посетят областите Хасково, Плевен, Пловдив, София, Перник, Смолян и Стара Загора"}
{"url": "http://www.focus-news.net/news/2019/05/16/2658799/shumen-s-nauchen-seminar-ot-zarnoto-do-hlyaba-zapochnaha-proyavite-v-grada-po-povod-mezhdunarodniya-den-na-ocharovanieto-na-rasteniyata-18-may.html", "text": "С научен семинар „От зърното до хляба“ започнаха проявите в Шумен по повод Международния ден на очарованието на растенията - 18 май, предаде репортер на  Радио „Фокус“-Шумен . Събитието се проведе в Шуменския  университет „Епископ Константин Преславски“. В началото всички присъстващи бяха поздравени с музикално изпълнение от класа по гайда на  СУ „Сава Доброплодни“. Инициативата „Пети международен ден на растенията“ беше представена от проф. Димчо Захариев. Началото е поставено през 2012 година, като 29 държави от Европа и други 10 от различни части на света се обединяват с идеята да отбележат колко важно е присъствието на растенията в нашия живот. През 2014 година е взето решение този ден да се отбелязва през две години. В проявите се включват различни институции, организации, отделни личности. През 2017 година събитията бележат над 1000, а целта на организаторите тази година е да подобрят този рекорд.   \r\nПроф. Захариев припомни, че Шуменският университет се включва в инициативата през 2015 година. Тази година събитията, организирани от Факултета по природни науки, са под мотото „Никой не е по-голям от хляба“. Докладчици на научния семинар бяха ас.Пламен Чамурлийски от Колеж Добрич, гл. ас. д-р Мария Касчиева, Галин Ганчов, 9 клас на СУ“Сава Допроплодни“ и проф. Димчо Захариев. Пламен Чамурлийски представи историческите аспекти и постижения в селекцията при хлебната пшеница в Южна Добруджа. „Проблеми пред българската селекцията на пшеница няма, има такива по скоро пред реализирането на български семена, на български сортове на пазара и причините за това са основно високонкурентен пазар, бързо налагане на западноевропейски сортове, интензивна технология на отглеждане и не на последно липса на добра реклама“, заяви Пламен Чамурлийски.  \r\nПрезентация за „Брашното- между зърното и хляба“ представи гл. ас. д-р Мария Касчиева. Тя посочи, че първите сведения за получаване на хляб са от късния неолит, а приготвянето на хляб е едно от най- старите занимания в историята на човечеството. „ Брашно е нещо, от което се получава хляб, но не само. Брашно може да се получи както от зърнени храни, така и от бобови култури, от някои видове дървета и храсти“, посочи г. ас. д-р Мария Касчиева. Любопитен акцент в презентацията бяха различните видове модерни и екзотични брашна и  тяхната хранителна стойност. За обредните хлябове, за ритуалите по приготвянето им и мястото им на трапезата в празничните дни разказа деветокласникът Галин Ганчов. Хлебни изделия от различни части на света представи проф. Димчо Захариев. Интересен беше разказът за традицията в Уелс за печене на хляб в глинени саксии.  В специална изложба са подредени отличените рисунки, постери и пана в обявените тематични конкурси.  Ще бъде показана и кулинарна изложба. Ще бъде отчетен и литературният конкурс за есе и кратък разказ „Най-вкусният хляб“. Награждаването на победителите  ще се състои в следобедните часове. \r\nИвелина ИВАНОВА", "date": "2019.05.16", "title": "Шумен: С научен семинар „От зърното до хляба“ започнаха проявите в града по повод Международния ден на очарованието на растенията - 18 май"}
{"url": "http://www.focus-news.net/news/2019/05/16/2658781/beta-sarbiya-kosovski-i-natovski-generali-obsadiha-situatsiyata-v-kosovo.html", "text": "Началникът на Генералния щаб на сръбската армия генерал Милан Мойсилович и Командващият обединените сили на НАТО в Неапол адмирал Джеймс Фого в сряда са обсъдили настоящата ситуация в Косово и участието на въоръжените сили на Сърбия в програмата „Партньорство за мир“ на Алианса, предава сръбската агенция  Beta . \r\nСпоред съобщението от сръбското военно ведомство, на срещата в щаба на НАТО в Неапол двамата са говорили също и за сътрудничеството между страните на фона на това, че силите на Алианса оглавяват международните сили в Косово КФОР. \r\nМойсилович е заявил, че КФОР е единствената легитимна въоръжена сила в Косово, което, според него, трябва да гарантира мира и сигурността на сръбското население в страната. \r\nТой посети и информационния център на Стратегическото направление \"Южен център\" на НАТО, а неговите домакини му представиха основната информация за текущите дейности на JFC на Балканите, Ирак и Южното крило, се казва в изявлението. \r\nПревод и редакция:", "date": "2019.05.16", "title": "Beta (Сърбия): Косовски и натовски генерали обсъдиха ситуацията в Косово"}
{"url": "http://www.focus-news.net/news/2019/05/16/2658801/dobrich-stopanskata-kamara-organizira-forum-vzaimodeystvie-mezhdu-biznes-i-obrazovanie-s-podkrepata-na-obshtinata.html", "text": "Стопанската камара – Добрич организира форум „Взаимодействие между бизнес и образование“ с подкрепата на Общината. Това съобщи в предаването „Добрич - Блян вихрен, понесен над степ ековита...“ на  Радио „Фокус“  Николай Радев, управител на фирма „Фоли Арт“ и председател на Стопанската камара в Добрич. Той е основният инициатор на форума, който ще се проведе в добруджанския град на 22 май. „Идеята се роди абсолютно спонтанно на среща, на която бях при Галя Миткова, началник на канцеларията на кмета на Община Добрич. Неформално се заговорихме за образованието. Аз споделих моята кауза, а тя е решаване на проблема с кадрите, тяхната подготовка, дуалното образование, въобще всички проблеми на бизнеса, за които има наболяла нужда да бъдат решени. В процеса на разговора изникна и самата идея да бъде направена среща, на която различните страни - бизнес и образователни структури, да кажат своите проблеми. Споделихме идеята на кмета Йордан Йорданов и той веднага я прие. Оттам нататък аз споделих с колегите от Стопанска камара в София, че имаме желание да организираме такъв един форум, за който аз дори нямах намерение такава официалност да му бъде дадена. Общината оказа пълна подкрепа, заявиха че ще поканят заместник-министър, който даде тежест на самата среща, да ѝ се осигури чуваемост, за да се чуят нашите проблеми нагоре и там където трябва и съответно направиха програмата на събитието. Аз от своя страна се обадих на Петя Евтимова, която е ръководител на проекта „Домино“, който се оказва ключов за дуалното образование, полезно нещо, което ние от бизнеса за съжаление не познаваме достатъчно“, посочи Николай Радев.  \r\nТой отбеляза, че продължава анкетата, която Стопанска камара – Добрич е стартирала. Въпросите са отправени към бизнеса. Предварително направените анализи показват, че за бизнеса у нас е важен един единствен въпрос - има ли подходящи паралелки в образователната система на добруджанския град? „Масово отговорите са: имаше, но вече са закрити. Запознат съм с план-приема за миналата и за тази година. Това, което видях от справката, е, че има интересни паралелки, които биха били подходящи за местния бизнес, но няма интерес към тях от учениците. Аз си задавам въпроса защо го няма интересът? Ако връзката между образование, бизнес и фирмите е прекъсната, няма как да се случат нещата. Ако трябва образно да опиша нещата, те изглеждат като два прозореца, които гледат в различни посоки. Ако ние се съберем в една стая и си поговорим, ето ние имаме нужда от това и това, вие предлагате това и това обучение, ние сме готови да отворим нашите фирми и да поканим децата вътре в тях, да видят, да се запознаят с процеса на работа. Аз мисля, че бихме постигнали една по-различна мотивация. Самият аз съм пример за дуалната система на образование. В крайна сметка от Математическа гимназия аз завърших в Механотехникума по механизация на селското стопанство. Тогава си мислех, че ще стана художник и това изобщо не ме интересува. Оказа се, че в момента аз работя по всичките свои образования. Занимавам се и с реклама, и със земеделие. Човек не знае превратностите на съдбата къде могат да го отведат. Винаги е полезно човек да опита нещо ново и различно“, каза Николай Радев.  \r\nПо думите му разговорите в тази насока тепърва предстоят. „Бих използвал възможността да поканя всички видове училища да станат членове на Стопанската камара. Ние на първия ни Управителен съвет взехме решение да поканим болници и училища и да ги освободим от ангажимента членски внос. Това го правим, за да могат те да достигат до нашата информация, ние да можем да се обръщаме към тях, защото ние имаме голяма по обем дейност. Това може да се види на сайта на Стопанската камара. Камарата в Добрич и тази в София имат единна политика по някои въпроси, които касаят не само бизнеса, но и обществото като цяло. Информирайки всички наши членове, запознавайки ги с дейността на Стопанска камара, активно можем да продължим диалога, а той ще прерасне в реални действия“, заяви Николай Радев.  \r\nКато крайна цел на търсеното взаимодействие между бизнес и образование той посочи: „Бих искал да споделя, че мотивацията която ние се опитваме да постигнем, е в следната посока – да привлечем младите хора, да ги задържим в нашия град. Това може да се осъществи чрез спазване на 5 основни принципа – инвестиции в пътна инфраструктура, инвестиции в машини, инвестиции в пазари, инвестиции в работна ръка, инвестиции в екология. Всички трябва да вървят заедно и това вече е осъзнато от бизнеса, нещата трябва да вървят ръка за ръка. Затова правим този форум заедно с Общината“.  \r\nНиколай Радев обясни своя оптимизъм с усещането, което има заедно със своите съмишленици, а то е усещане за малки крачки в посока на промяна към добро. „Китайците казват: дългият път се извървява с малки стъпки“, каза Николай Радев. \r\nЖулиета НИКОЛОВА", "date": "2019.05.16", "title": "Добрич: Стопанската камара организира форум „Взаимодействие между бизнес и образование“ с подкрепата на Общината"}
{"url": "http://www.focus-news.net/news/2019/05/16/2658802/haskovo-rayonnata-prokuratura-privleche-kato-obvinyaemi-dvama-mazhe-za-grabezh-ot-doma-na-pensioner.html", "text": "Районна прокуратура-Хасково привлече като обвиняеми: \r\n21-годишен мъж с инициали М.М. и мъж на 25 години с инициали Г.М. за това, че на 14.05.2019 г., в землището на с. Узунджово, обл. Хасково, в съучастие, отнели чужди движими вещи, а именно:  парична сума от 1000 лв., моторен бензинов трион, верига за моторен трион;  мобилен телефон неустановена марка; цветен телевизор; пластмасови фенерчета;  нож с 20 см острие; „швейцарско“ ножче и ръчен часовник от владението на 83-годишен мъж. Намерението им е било противозаконно да ги присвоят, като употребили за това сила (нанасяне на удари в областта на главата и тялото) и заплашване с думите: „Ще ти отрежем главата“, като пострадалият е бил поставен в беззащитно състояние (със завързани със сезал ръце и крака). Това съобщиха от пресцентъра на  Апелативна прокуратура - Пловдив .  \r\nС постановление на Районна прокуратура  – Хасково двамата обвиняеми, които са извършили грабежа в изпитателния срок на предходни осъждания, са задържан за срок от 72 часа, в рамките на които предстои да бъде внесено искане в съда за вземане на мярка за неотклонение „задържане под стража“.  \r\nСпрямо третият извършител - с инициали С. С., на 21 г., предстои да бъде повдигнато обвинение за грабеж и да му бъде наложена мярка за неотклонение от наблюдаващия прокурор.  \r\nДо момента е установено, че 83-годишният пострадал мъж живеел в с. Узунджово, обл. Хасково, където отглеждал овце. На 14.05.2019 г., вечерта, тримата извършители – Г.М., М.М., които са братя, и С.С., отишли в дома му, хванали го за ръцете и кръста, съборили го на земята и го придърпали към фургона, в една от стаите. Там му завързали ръцете и краката със сезал, нанесли му удари в областта на главата и тялото и го оставили седнал на земята. След това го заплашили с нож и отнели от дома му горепосочените вещи. Разследването по случая продължава.", "date": "2019.05.16", "title": "Хасково: Районната прокуратура привлече като обвиняеми двама мъже за грабеж от дома на пенсионер"}
{"url": "http://www.focus-news.net/news/2019/05/16/2658803/sport-bilich-e-favorit-da-smeni-niyl-lenan-v-seltik.html", "text": "Бившият селекционер на националния отбор на Хърватска, Локомотив Москва и Уест Хем - Славен Билич, е фаворит да поеме Селтик, съобщава Sky Sports. 50-годишният специалист е безработен от 25 февруари, когато напусна Ал Итихад от Саудитска Арабия. Според съобщения в медиите ръководството на Селтик все още не е сигурно, че настоящият мениджър Нийл Ленън ще остане начело в дългосрочен план. Селтик през този сезон стана шампион на Шотландия за 50-и път и 8-и пореден, но разликата от останалите, в това число от големия съперник Рейнджърс, вече не е толкова драстична. Сините, начело на които е легендата на Ливърпул Стивън Джерард, ликуваха в последното издание на Олд Фърм с 2:0 и изостават с 6 т. от детелините, като двата шотландски гранда са допуснали по 5 поражения в първенството. \r\nВенцислав ДРАГОМАНОВ", "date": "2019.05.16", "title": "Спорт: Билич е фаворит да смени Нийл Ленън в Селтик"}
{"url": "http://www.focus-news.net/news/2019/05/16/2658800/evropeyski-izbori-2019-erhan-chaushev-tsik-mashinnoto-glasuvane-shte-bade-s-visoki-standarti-na-sigurnost-i-nadezhdnost-na-vota.html", "text": "Машинното гласуване ще бъде с високи стандарти на сигурност и надеждност на вота. Това каза по време на брифинг Ерхан Чаушев, член на ЦИК, предаде репортер на  Агенция „Фокус“ .  „Ще се извършат последващи проверки с цел оптимизиране на процеса за защита. Машинно гласуване, така както е заложено в закона, с висока надеждност и сигурност, ще се осъществи\", изтъкна Чаушев.  \r\nНа въпрос каква е гаранцията за изборния вот и как ще коментира информация, че при президентските избори на Венецуела е имало манипулирани гласове, подадени от такива машини, изпълнителният директор на „Сиела Норма“ АД Веселин Тодоров отговори: „Едва ли има българин, който да се закълне, че изборите в България са 100% честни и в същото време едва ли ще намерите доказателства за изборни престъпления и нарушения, които да са толкова мащабни, че да са повлияли на крайните изборни резултати. Това, което се случи в последните избори във Венецуела е, че те са проведени перфектно от гледна точка на гласуване и единствено и само благодарение на нашите партньори „Смарт матик“ имат 100 %-ви доказателства, че изборите са преправени, грубо казано манипулирани. „Ние сме чували за изборни нарушения, но трудно се доказват. Именно на технологията, която „Смарт матик“ е осигурила има надеждни доказателства за изборните нарушения, които са се случили там“, добави той. „Машинното гласуване и изборите, които са проведени там, са направени по перфектен начин. Някой след това е направил нарушение или престъпление, но е доказано именно благодарение на технологията на „смарт матик“, каза още Веселин Тодоров.  \r\nДаяна ДЮЛГЕРОВА", "date": "2019.05.16", "title": "Европейски избори 2019: Ерхан Чаушев, ЦИК: Машинното гласуване ще бъде с високи стандарти на сигурност и надеждност на вота"}
{"url": "http://www.focus-news.net/news/2019/05/16/2658809/kyustendil-edin-chovek-e-postradal-pri-katastrofa-mezhdu-tovaren-avtomobil-i-mikrobus-na-patya-kyustendil-sofiya.html", "text": "Един човек е пострадал при катастрофа между товарен автомобил и микробус на пътя Кюстендил – София. Това съобщи за  Радио „Фокус” – Кюстендил  Катя Табачка, говорител на Областна дирекция на МВР – Кюстендил. Пострадалият е транспортиран в кюстендилската болница за преглед и за оказване на медицинска помощ. Инцидентът се е случил в Конявската планина. Няма наложени ограничения за движението на моторни превозни средства по пътя, в участъка на инцидента трафикът се регулира от екип на „Пътна полиция”. По първоначални данни товарният автомобил се е движил от София към Кюстендил. Най-вероятно заради мократа настилка е поднесъл, а при завъртане на ремаркето, то е ударило движещия се в насрещното платно микробус. Произшествието се обслужва. \r\nВенцеслав ИЛЧЕВ", "date": "2019.05.16", "title": "Кюстендил: Един човек е пострадал при катастрофа между товарен автомобил и микробус на пътя Кюстендил – София"}
{"url": "http://www.focus-news.net/news/2019/05/16/2658810/georgi-cholakov-vas-tryabva-da-se-predvidi-hipoteza-za-vremenno-otstranyavane-na-edin-ot-trimata-golemi-zashtoto-tam-ima-praznina-v-zakona.html", "text": "Към момента няма предвидена хипотеза за временно отстраняване на един от „тримата големи“ – това трябва да се предвиди, защото там има празнина в закона. Това каза председателят на Върховния административен съд Георги Чолаков пред журналисти след среща с държавния глава Румен Радев, предаде репортер на  Агенция „Фокус“ . „Срещата беше много добра, поговорихме си по всички въпроси - във връзка с  процедурата, визията за избор на нов главен прокурор, съответно с процедурата как и кога ще започне, кои ще участват. Говорихме за предложението, което е направил министърът за разписване на правила за търсене на отговорност на т. нар. „трима големи“, каза Чолаков. На въпрос как гледа на тези предложения, председателят на ВАС отговори: „По принцип законът в момента предвижда възможности за предсрочно прекратяване на мандата на тримата големи. То е разписано както в Конституцията, така също и в Закона за съдебната власт. Ако обаче допълнително се предлагат някакви нови основания, следва да бъдат обсъдени, за да видим какви са тези основания и съответно кой орган ще прави тази процедура“, допълни Чолаков. Попитан какво мисли за временното отстраняване при проверка, той обясни, че това не е предвидено в закона. „Няма предвидена хипотеза за временно отстраняване. Нещо, което според мен трябва да се предвиди, защото там има празнина. Има такава празнина в закона, подкрепям това, защото действително ако се повдигне обвинение срещу един от „трима големи, той не може да остане да изпълнява функциите си, а следва да бъде отстранен временно до приключване на производството. Това в момента не е уредено“, коментира още Чолаков.", "date": "2019.05.16", "title": "Георги Чолаков, ВАС: Трябва да се предвиди хипотеза за временно отстраняване на един от „тримата големи“, защото там има празнина в закона"}
{"url": "http://www.focus-news.net/news/2019/05/16/2658805/evropeyski-izbori-2019-aleksandar-andreev-tsik-ubedeni-sme-che-organizatsiyata-i-podgotovkata-za-izborite-na-26-may-shte-protekat-normalno.html", "text": "Ние от ЦИК сме убедени, че по организацията и подготовката на изборите, всичко ще протече нормално. Това е видимо, публично и това създава доверието в общество. Това каза на брифинг говорителят на ЦИК Александър Андреев, предаде репортер на  Агенция „Фокус“ . Попитан дали ЦИК има напредък за редуцирането на мъртвите души в избирателните списъци, той отговори: „Въпросът за мъртвите души няма общо с машинното гласуване. Той е свързан с изготвянето на избирателните списъци. Избирателните списъци се изготвят от бази данни на население от общинските администрации по постоянен адрес на съответните лица. ЦИК няма правомощията и задължение да поддържа регистър на избирателите“, добави той. „До момента действащото законодателство не предвижда такава компетентност на ЦИК“, поясни говорителят на комисията.   \r\nДаяна ДЮЛГЕРОВА", "date": "2019.05.16", "title": "Европейски избори 2019: Александър Андреев, ЦИК: Убедени сме, че организацията и подготовката за изборите на 26 май ще протекат нормално"}
{"url": "http://www.focus-news.net/news/2019/05/16/2658807/prof-argir-zhivondov-institut-po-ovoshtarstvo-ot-godina-na-godina-zemedelieto-ni-otslabva-vse-poveche-ploshti-pusteyat.html", "text": "От година на година земеделието ни отслабва и все повече и повече площи започват да пустеят. Това каза директорът на Института по овощарство в Пловдив проф. Аргир Живондов в интервю за  Агенция „Фокус“ . „Най-големите производители на плодове се опитват и постигат това, да изнасят плодове навън, в чужбина. Изнасяме много сливи, както и орехова ядка. Череши се изнасят за Румъния и за Украйна“, посочи проф. Аргир Живондов. Той подчерта, че проблемът в овощарството идва от това, че посредниците не си вършат добре работата в страната. „В повечето случаи те печелят, вместо самия производител, който се е грижел да създаде градина и да я отглежда. Често пъти производителят печели по-малко, отколкото посредникът. Той не е точно регламентирано звено в нашата страна. Има няколко борси в България, които е трудно да ги наречем така. Те изпълняват някакви подобни функции, но не и точните, които трябва да бъдат“, коментира директорът на Института по овощарство в Пловдив. Той посочи, че истинската борса по предварителни договори изкупува продукцията на всички земеделски производители. „И ако тя не може да я препродаде и реализира от своя страна, нека губещият да е посредникът, а не земеделският стопанин. У нас, все още, за съжаление, земеделският стопанин е най-уязвимото и най-потърпевшето губещо звено. Ами ако него го няма, всички други загиват след него по веригата търговци“, обърна внимание проф. Живондов. „Ако го няма този локомотив, търговци, посредници и всякакви прекупвачи загиват, защото няма да има какво да купят, за да препродадат. Търговският посредник задължително, по предварителен договор, трябва да изкупува всичката продукция на земеделския стопанин“, изтъкна Живондов. Професорът посочи, че земеделският стопанин не трябва да се притеснява, като произвежда. „Мисълта му трябва да е чиста и свободна от всякакви притеснения- дали ще си продаде реколтата, колко, кога и на кого ще я продаде. Тези въпроси не трябва да съществуват за самия производител, който се трепе да произвежда. Той винаги трябва да бъде сигурен и спокоен, че реколтата му ще бъде изкупена“, каза още той.  \r\nИрина ИВАНОВА", "date": "2019.05.16", "title": "Проф. Аргир Живондов, Институт по овощарство: От година на година земеделието ни отслабва, все повече площи пустеят"}
{"url": "http://www.focus-news.net/news/2019/05/16/2658811/evropeyski-izbori-2019-v-sedem-obshtini-v-shumenska-oblast-shte-ima-podvizhni-sektsii-v-denya-na-evroizborite.html", "text": "В седем общини в Шуменска област ще има подвижни секции в деня на евроизборите. С решение на Районната избирателна комисия (РИК) са назначени съставите на подвижните секционни избирателни комисии в общините Велики Преслав, Хитрино, Никола Козлево, Каспичан, Каолиново, Върбица и Венец, каза за  Радио „Фокус“-Шумен  Десислава Василева, говорител на РИК-Шумен. Подвижните секции са в състав от 5 души. С решение на РИК-Шумен са определени и секции на първи етаж за гласуване на избиратели с увредено зрение или със затруднения в придвижването. В община Шумен това са 9 секции -  всички на територията на град Шумен, в община Каолиново - 1 секция. В деня на евровота на територията на община Шумен ще функционират 127 секционни избирателни комисии, в 31 от тях ще има машинно гласуване. На 21 и 22 май предстои обучението на членовете на секционните комисии за община Шумен. Обученията започват от 17.00 часа в зала „Проф. Венета Вичева“ на Общината, на 21 май - за секции от 01 до 63, а на 22 май - от 064 до 127. На 20 май, от 18.00 часа в сесийната зала на Община Шумен ще се проведе обучение на председателите на секционните избирателни комисии на територията на област Шумен, в които ще има машинно гласуване. \r\nИвелина ИВАНОВА", "date": "2019.05.16", "title": "Европейски избори 2019: В седем общини в Шуменска област ще има подвижни секции в деня на евроизборите"}
{"url": "http://www.focus-news.net/news/2019/05/16/2658804/varna-shofyorat-osaden-na-6-godini-zatvor-za-prichinyavane-na-katastrofa-pri-koyato-zagina-artist-ot-varnenskiya-balet-obzhalva-prisadata-si.html", "text": "Състав на Варненския апелативен съд ще разгледа на 17 май 2019 година от 11.00 часа жалбата на подсъдимия Петър Здр., срещу 6 годишна присъда на Окръжен съд – Варна. Това съобщиха от пресцентъра на  Апелативен съд - Варна . Първата съдебна инстанция призна вината му затова, че на 10 септември миналата година във Варна, при управление на лек автомобил, нарушил правилата за движение по пътищата, превишил разрешената скорост за движение в населено място и по непредпазливост причинил смъртта на Мартин Ч.. Подсъдимият не само избягал от местопроизшествието, но е управлявал автомобила без да има необходимата правоспособност и след употреба на кокаин и канабис. \r\nПред първата съдебна инстанция подсъдимият се възползва от привилегията на съкратеното съдебно следствие, призна вината и фактите, посочени в обвинителния акт. Съдът му присъди наказание 9 години лишаване от свобода, което редуцира с една трета. Именно това наказание от 6 години затвор при първоначален общ режим Петър Здр. обжалва пред Варненския апелативен съд. Подсъдимият намира, че присъдата му е неправилна, незаконосъобразна и явно несправедлива.  \r\nНа 10 септември м.г. неправоспособният Петър шофирал по бул. „Приморски“ със 114,6 км в час а в момента на удара в тялото на балетиста скоростта на автомобила му е била 77 км в час. Смъртта на Мартин е следствие от тежка черепно-мозъчна травма. След пътнотранспортното произшествие Петър напуснал мястото и се укрил от органите на реда. Не е бил открит на адреса на родителите си. Веднага бил обявен за общодържавно издирване, а на следващия ден след разговор с адвокат той се явил в ОД на МВР. \r\nПресслужбата на съда уточнява, че подсъдимият е поискал чрез своя адвокат да не бъде сниман. Съдебното заседание е насрочено в 11,00 часа в заседателната зала на Апелативен съд – Варна.", "date": "2019.05.16", "title": "Варна: Шофьорът, осъден на 6 години затвор за причиняване на катастрофа, при която загина артист от варненския балет, обжалва присъдата си"}
{"url": "http://www.focus-news.net/news/2019/05/16/2658806/plovdiv-rayonniyat-sad-gleda-myarkata-za-neotklonenie-na-dvamata-tsigani-obvineni-za-opit-za-krazhba-na-zhivotni-ot-ferma-kray-selo-bolyarino.html", "text": "Районният съд в Пловдив гледа мярката за неотклонение на двамата цигани, привлечени като обвиняеми за опит за кражба от ферма край село Болярино, област Пловдив, предаде репортер на  Радио \"Фокус\"-Пловдив . Прокуратурата настоява за налагане на мярка за неотклонение \"задържане под стража\" спрямо двамата мъже. Срещу тях са повдигнати обвинения за това, че на 11 май 2019 г., в землището на Болярино са направили опит за кражба на две крави от фермата на Димитракис Пирилис, на 60 г., като деянието е извършено в условията на опасен рецидив, след предварителен сговор между тримата, между които и починалият мъж на 30 г. \r\nВ съда стана ясно, че до момента единият от тях, Ангел Георгиев, е осъждан и има 9 влезли в сила съдебни акта. По 8 от тях обвинението е било за кражба и по един – за грабеж. Той е бил в затвора до септември 2018 г., като е бил осъден на „лишаване от свобода“ за срок от две години и осем месеца за кражби на крави от различни собственици, включително и от фермата на кипъреца Димитракис Пирилис. Другият обвиняем – Ангел Иванов, е осъждан два пъти, също за кражби. \r\nЦветана ТОНЧЕВА", "date": "2019.05.16", "title": "Пловдив: Районният съд гледа мярката за неотклонение на двамата цигани, обвинени за опит за кражба на животни от ферма край село Болярино"}
{"url": "http://www.focus-news.net/news/2019/05/16/2658812/kyustendil-obshtinata-specheli-vaucher-na-stoynost-15-000-evro-po-initsiativata-za-bezplaten-internet-na-obshtestveni-mesta.html", "text": "Община Кюстендил спечели ваучер на стойност 15 000 евро по инициативата за безплатен интернет на обществени места, съобщиха от пресцентъра на  Община Кюстендил . Целта на инициативата е предоставяне на висококачествен интернет достъп на граждани и посетители на Европейския съюз чрез безплатни точки за безжичен достъп на обществени места, като паркове, площади, обществени сгради, библиотеки или здравни центрове.  \r\nИнициативата има за задача да се използва най-съвременно и най-качествено налично оборудване, преодоляване на цифровото разделение, особено в общности, които изостават по отношение на цифровата грамотност, включително в селските и отдалечените райони, както и подобряване на достъпа до високоскоростна и свръхвисокоскоростна широколентова свързаност. Сред останалите цели са подобряване на достъпа до онлайн услуги и насърчава интегрирането със съществуващи публични услуги.  \r\nВаучерът на стойност 15 000 евро ще се използва за инсталиране на Wi-Fi оборудване на обществени места в Община Кюстендил, където все още няма точки за достъп до безжичен интернет.", "date": "2019.05.16", "title": "Кюстендил: Общината спечели ваучер на стойност 15 000 евро по инициативата за безплатен интернет на обществени места"}
{"url": "http://www.focus-news.net/news/2019/05/16/2658815/deputatite-nameriha-reshenie-na-problema-s-hraneneto-na-voennosluzheshtite-s-promenite-v-zakona-za-otbranata-i-vaorazhenite-sili-obzor.html", "text": "Парламентът прие промени в Закона за отбраната и въоръжените сили на второ четене. Законопроектът бе внесен от Министерски съвет.  Храненето на военнослужещите . \r\nСъгласно текстовете безплатна храна и ободряващи напитки или левовата им равностойност се осигуряват при занятия, учения, тренировки и лагери, при дежурства и при извършване на други дейности със специфичен характер.  \r\nДосега безплатната храна се даваше само при дежурства и при извършване на други дейности със специфичен характер.  \r\nПред журналисти  председателят на Комисията по отбрана и депутат от ПГ на ГЕРБ ген. Константин Попов  посочи, че със  Закона за отбраната и въоръжените сили се решава въпросът за храната на военнослужещите. „Имаше определени проблеми. Знаете, имаме кетърингово хранене. Когато не се случват договорите, което е нормално, тогава ние трябва да лишаваме военнослужещите от това, което им се полага. Сега им се дава съответното финансово заплащане, което се осигурява от кухните. Приготвя им се храна и могат да се хранят наистина добре“, допълни ген. Попов. По думите му финансовото заплащане за всяка длъжност е различно, като уточни, че става въпрос за около 10-12 лв. на ден.  Съвместно командване на специалните операции (СКСО) \r\nНародните представители приеха текстове, с които сформираха Съвместно командване на специалните операции (СКСО). Сформирането на такова командване се обуславя от поетите ангажименти към Алианса и от необходимостта от използването на силите за специални операции за мирновременните задачи, изпълнявани в отговор на съвременните рискове и заплахи пред националната сигурност на страната. С приемането на законодателните промени ще се регламентират функциите на СКСО по подбор, подготовка на личен състав и формирования, планиране, координиране, осигуряване на взаимодействието и централизираното провеждане, командване и управление на пълния спектър от специални операции самостоятелно, в състава на съвместни сили и във взаимодействие с други държавни структури от архитектурата за националната сигурност. Със законопроекта се определя йерархически мястото на СКСО на оперативно ниво и неговото непосредствено подчинение на началника на отбраната.  \r\nНачалникът на отбраната ген. Андрей Боцев посочи, че до октомври месец ще имаме яснота кога ще трябва да бъде сформирано Съвместното командване на специалните операции. „Това командване съвместно го направихме, за да уеднаквим командната структура във всички натовски държави. То ще ръководи специални операции. Може да се наложи в тези специални операции да участват и други подразделения от видовете въоръжени сили. Затова е необходимо то“, обясни ген. Боцев.  \r\nЗаконопроектът дефинира понятието  „Специални операции“ . Съгласно текстовете това са действията, провеждани от специално формирани, организирани, подготвени и оборудвани сили, използващи оперативни способи, техники и система за командване и управление, различни от тези на видовете въоръжени сили.  Други предложения . \r\nДепутатите отхвърлиха възможността въоръжените сили да могат да изпълняват задачи по оказване на помощ на държавните органи при противодействие на заплахи с особено висока степен на обществена опасност. Първоначалният текст даваше такава възможност, но между двете четения, бе предложено текстът да отпадне, тъй като не е достатъчно добре прецизиран. \r\nМежду първо и второ четене бе постъпило предложение от ПГ на ГЕРБ, свързано с политизирането на сектора. Съгласно окончателно приетите текстове помещенията, предоставени от Министерство на отбраната, се използват съобразно тяхното предназначение и само за осъществяване на общественополезна патриотична дейност. Отдадените под наем помещения не може да се ползват извън предназначението им, да се предоставят и да се ползват съвместно по договор с трети лица.  \r\nС друга част от измененията се прецизира кръгът от задължените лица – военнослужещи и цивилни служители, извън тези, заемащи висши публични длъжности по Закона за противодействие на корупцията и за отнемане на незаконно придобитото имущество. \r\nДеница КИТАНОВА", "date": "2019.05.16", "title": "Депутатите намериха решение на проблема с храненето на военнослужещите с промените в Закона за отбраната и въоръжените сили  (ОБЗОР)"}
{"url": "http://www.focus-news.net/news/2019/05/16/2658813/faz-avstriyskite-vlasti-zabraniha-noseneto-na-religiozni-zabradki-v-osnovnite-uchilishta.html", "text": "В парламента на Австрия бе приета забрана за носене на религиозни забрадки в основните училища в страната, съобщава германският национален ежедневник  Die Frankfurter Allgemeine Zeitung . \r\nРешението, гласувано в сряда вечер, предвижда забрана за \"носенето на идеологически или религиозни дрехи, с които е свързано покриване на главата\". Изключения са бинтове по медицински причини или шапки за защита от дъжд или сняг. Еврейската кипа остава разрешена, тъй като забраната, както бе обясненено, се отнася до облекла, \"които прикриват всички или по-голямата част от косата на главата\". Може да се предположи, че законът ще бъде обжалван пред Конституционния съд, подчертават от редакцията. \r\nНовата забрана за носене на забрадки е изрично насочена към малките ученички и е валидна до края на учебната година, в която момичетата навършат десет години. \"Това служи за социалната интеграция на децата според местните обичаи, с цел запазването на конституционните основни ценности и образователните цели, заложени във федералната конституция, както и за равенството на мъжа и жената\", се казва в правния текст. Ако децата не спазват забраната, родителите се наказват с глоба до 440 евро или с лишаване от свобода от две седмици. Законът трябва да получи одобрението от Федералния съвет на Австрия. Тереза Герова", "date": "2019.05.16", "title": "FAZ: Австрийските власти забраниха носенето на религиозни забрадки в основните училища"}
{"url": "http://www.focus-news.net/news/2019/05/16/2658814/aktsenti-v-predavaneto-asenovgrad-bogoizbran-pred-portite-na-rodopite-po-radio-fokus-plovdiv.html", "text": "В предаването  „Асеновград – Богоизбран пред портите на Родопите“  на  Радио „Фокус“ – Пловдив  тази седмица отново ще насочим вниманието ви към важните и актуални теми от Асеновград и региона. Богата програма за Деня на българската просвета и култура и славянската писменост са подготвили организаторите от Община Асеновград.  Събитията започнаха още вчера с премиерата на книгата „Асеновград в сърцето – история, традиции, приказки и детство” на екипа от ДГ „Дружба”. Самият 24 май ще бъде посрещнат от жителите и гостите на града на площад „Акад. Николай Хайтов” с тържествена програма, издигане на националното знаме и награди за най- изявените ученици на Асеновград. Повече за подготвената програма ще ни разкаже Мариана Петрова, главен експерт в отдел „Култура“ на Общината. \r\nЩе отделим по-специално внимание на Международния ден и Европейска нощ на музеите. В Асеновград той ще бъде отбелязан на 17 май с откриване на гостуващата изложба „Бургазлийката през 30-те и 40-те години на XX век” от РИМ-Бургас. Ще се проведе и вече превърналият се в традиция организиран безплатен музеен тур с екскурзовод. „Нощ на музеите“ с вход свободен ще започне в 17.00 часа и ще продължи до полунощ. Подробности ще научим от Иван Дуков, директор на Историческия музей в Асеновград. \r\nНа 31 май ще отвори врати за посетители изцяло обновеният плувен комплекс в Асеновград. За промените след ремонта и за това какво да очакват плажуващите, ще ни каже Антония Стоянова, управителят на Дейност „Пазари и тържища“ в общината. \r\nНа 8 и 9 юни за четвърти пореден път ще се проведе походът „Асеновградски върхове и пътеки”. Над 100 души вече са се записали за участие в похода, като интересът продължава да нараства. Из маршрута на похода ще ни разведе Благовест Динков от Сдружение „Устремени“ в Асеновград, което е организатор на събитието. Предаването „Асеновград – Богоизбран пред портите на Родопите“ се излъчва всеки четвъртък между 16.00 и 17.00 часа. Водещ е Тони Михайлов.", "date": "2019.05.16", "title": "Акценти в предаването „Асеновград – Богоизбран пред портите на Родопите“ по Радио „Фокус” – Пловдив"}
{"url": "http://www.focus-news.net/news/2019/05/16/2658817/smolyan-sredno-uchilishte-antim-i-zlatograd-izprati-60-zrelostnitsi.html", "text": "Средно училище „Антим I” – град Златоград изпрати своя юбилеен 60-и випуск. Това съобщиха от  Община Златоград . В двора на училището се събраха ученици, родители, близки и приятели на зрелостниците. С много емоции и вълнения младите хора се разделиха с училището и учителите си. Гости на тържеството бяха кметът на Златоград-Мирослав Янчев, Председателят на Общински съвет Златоград – Емилия Кръстева, зам.-кметът – Елмира Угорлиева-Пехливанова, представители на общинска администрация, учебни заведения и местни медии. \r\nДиректорът на училището – Жечка Хаджийска, изказа благодарност към местната власт и родителите за ползотворното сътрудничество и подкрепата, която са оказвали през годините на училището. Отправи пожелания за успешна реализация на абитуриентите и изрази убеденост, че в СУ „Антим I” са получили добър старт за бъдещето си. \r\nС поздрави към абитуриентите се обърна и кметът на Община Златоград Мирослав Янчев, който им пожела да не забравят родния си край, реализирайки своите желания, да вървят напред и да доказват, че младите хора от Златоград могат.", "date": "2019.05.16", "title": "Смолян: Средно училище „Антим I” – Златоград изпрати 60 зрелостници"}
{"url": "http://www.focus-news.net/news/2019/05/16/2658818/plovdiv-poreden-rekord-registrira-chetvartiyat-naroden-sabor-v-lauta.html", "text": "С пореден рекорд ще се запомни тазгодишното издание на Народен събор в парк „Лаута“, съобщиха за  Радио „Фокус“ - Пловдив  от общината. Над 65 хиляди души посетиха парк „Лаута“ в почивните дни, а участниците в събора бяха на 4000 от цялата страна. Тази година заради разширения мащаб на събитието бяха изградени три сцени. Обектите, в които се продаваха занаятчийски произведения, сувенирите и кулинарните изкушения бяха подредени на дължина от един километър. \r\nКметът на район „Тракия“ Костадин Димитров благодари за съдействието на „Общинска полиция“ и „Общинска охрана“, на ОП „Чистота“ и ОП „Градини и паркове“, както и на посетителите на Четвъртия Народен събор и го превърнаха в незабравим празник. \r\nПо време на фестивала имаше концерти на Виевската група, Николай Славеев и бенд, Ансамбъл „Тракия“, Академичен фолклорен ансамбъл и оркестър към „АМТИИ проф. Асен Диамандиев“, както и на много гайдарски състави, ансамбли, читалища, училища, клубове за народни танци и самодейци. \r\nПосетителите можеха да избират и между уроци по народни танци, училище за народни инструменти, хоротека, алея на занаятите, на която повече от шейсет занаятчии демонстрираха уменията си, както и фермерски пазар.", "date": "2019.05.16", "title": "Пловдив: Пореден рекорд регистрира четвъртият Народен събор в „Лаута“"}
{"url": "http://www.focus-news.net/news/2019/05/16/2658819/nimh-v-rezultat-na-intenzivni-valezhi-ima-veroyatnost-za-poroyni-navodneniya-v-sledobednite-i-vecherni-chasove-v-srednata-chast-ot-vodosbora-na-reka-struma.html", "text": "През последното денонощие нивата на наблюдаваните реки във водосбора на река Струма са се повишили, вследствие на валежи, а тези във водосбора на река Места са останали без съществени изменения, сочи справка в сайта на  Националния институт по метеорология и хидрология  (НИМХ). По-значителни повишения са регистрирани на река Струмешница при село Струмешница (+ 65 см) и в средното и долно течение на река Струма (до +24 см при Кресненско ханче и село Марино поле). Регистрираните колебания на речните нива за водосбора на река Места са от -2 см до +9 см, а в останалата част от водосбора на река Струма от -12 см до +10 см. Водните количества на реките в Западнобеломорски басейн са около и под праговете за средни води, само водните количества в горното течение на река Струма и притоците ѝ река Джерман, река Елешница, река Струмешница и горното течение на река Места са около праговете за високи води. В резултат на интензивни валежи има вероятност за поройни наводнения: в следобедните и вечерни часове днес в средната част от водосбора на река Струма – във водосборите на притоците й, реките Логодашка, Стара река, Сушичка, Цапаревска и Градевска.", "date": "2019.05.16", "title": "НИМХ:  В резултат на интензивни валежи има вероятност за поройни наводнения: в следобедните и вечерни часове в средната част от водосбора на река Струма"}
{"url": "http://www.focus-news.net/news/2019/05/16/2658816/faktor-makedoniya-situatsiyata-v-bosna-i-hertsegovina-se-normalizira.html", "text": "След поредица дни на силни бури, проливни дъждове и сняг, които доведоха до наводнения, ситуацията в Босна и Херцеговина постепенно се нормализира, съобщава македонското електронно издание  \"Фактор\" . \r\nЩабът за извънредни ситуации в град Приедор, един от най-засегнати от лошото време, увери, че положението е под контрол, макар измерванията от сутринта да показаха, че нивото на водата в река Сана е 410 см - половина метър над допустимото. \r\nВсе още обаче има множество наводнени жилищни сгради, главно поради нивата на подземните води във всички засегнати райони. Пожарникарите изпомпват вода от наводнените райони, съобщиха медиите от региона. \r\nПриоритет остава отстраняване на повредите по електропреносната мрежа, за да може да бъде възстановено подаването на ток, тъй като 104 домакинства са без електричество са повече от 36 часа. \r\nОсновните пътища в района са проходима, но все още има такива, по които движението е невъзможно или изключително усложнено. Тереза Герова", "date": "2019.05.16", "title": "\"Фактор\" (Македония): Ситуацията в Босна и Херцеговина се нормализира"}
{"url": "http://www.focus-news.net/news/2019/05/16/2658821/ognyan-tsenkov-kmet-na-obshtina-vidin-50-ot-deynostite-po-asfaltirane-na-ulitsi-i-oblagorodyavane-na-mezhdublokovi-prostranstva-sa-izvarsheni.html", "text": "50 % от дейностите по асфалтиране на улици и облагородяване на междублокови пространства са извършени, каза при инспекцията си Огнян Ценков, предаде репортер на  Радио „Фокус“ – Видин . Днес видинският кмет посети няколко напълно завършени обекта. Първият от тях бе ул. „Владикина“ №1, пред Центъра за настаняване от семеен тип „Зора“. „Асфалтирахме участъка по желание на хората, които живеят в съседните блокове. И това е част от кампанията, която започнахме тази година на територията на всички населени места, с цел да подобрим облика им и качеството на живот на хората. Напомням, че това се прави със средства в рамките на трите милиона, които получихме с постановление на Министерски съвет на 19 декември миналата година“, каза Огнян Ценков. Ирина Рачева, директор на Центъра за настаняване от семеен тип изрази задоволството си от направените подобрения и улесняването на достъпа до сградата: „Благодарим на кмета и на Община Видин за своевременната реакция, за отзивчивостта и се надяваме в бъдеще да работите все така всеотдайно и да ни помагате в общата ни кауза за предоставяне на по-качествен живот за децата и младежите с увреждания“, каза Рачева. \r\nНа част от улиците, които днес бяха инспектирани,  не е правен ремонт от преди много години, споделят видинчани. Това са улиците „Любен Каравелов“, в участъка от ул. „Христо Ботев“ до ул. „Гео Милев“. Преминаващата по улицата с малкото си дете Лора Еленкова стана свидетел на обиколката и сподели с кмета добрите си впечатления от благоустрояването на кварталите. Младата жена живее в бл.19 на намиращия се в близост жилищен комплекс „Крум Бъчваров“. „Много сме доволни от факта, че се асфалтира, постоянно се почиства около блока, направихме и детска площадка благодарение на проекти, които Общината финансира по програма „Местни инициативи“. Вече три години кандидатстваме и проектите ни се одобряват“,  каза младата жена. Тя допълни, че всичките й съседи от кооперацията също са доволни от хубавите и нови съоръжения, където децата си играят, предстои и саниране на кооперацията. По-късно Огнян Ценков разгледа пространство пред блок 19 и разговаря  с живеещи там. „Първоначално бяхме асфалтирали частично, според заложените средства, но впоследствие преразпределихме средства и сега всичко е асфалтирано в пълен обем. Такива дейности ще бъдат един постоянен процес, обясни той. „Сега подготвяме цялата процедура с количествено-стойностните сметки, с провеждане на процедурите по Закона за обществените поръчки във връзка със сигнали, подадени от гражданите. Стойността до момента е 4 милиона и 500 хиляди лв. Ще кандидатстваме тази година и много се надявам да ни бъдат отпуснати средства от излишъците в националния бюджет, както беше миналата и догодина да започнем. Тогава ще имаме и повече средства в капиталовите разходи, защото приключваме финансово-оздравителния план“, обясни кметът на Общината.", "date": "2019.05.16", "title": "Огнян Ценков, кмет на Община Видин: 50 % от дейностите по асфалтиране на улици и облагородяване на междублокови пространства са извършени"}
{"url": "http://www.focus-news.net/news/2019/05/16/2658820/evropeyski-izbori-2019-d-r-desislav-taskov-bsp-imame-nuzhda-ot-edinna-lekarstvena-politika-v-es.html", "text": "“Единна лекарствена политика в ЕС, Европейски здравен стълб и разпределение на средствата от европрограмите за здравеопазване на цялата територия на страната. Това са част от секторните мерки, които сме заложили във \"Визия за Европа”, каза кандидатът за евродепутат от “БСП за България\" д-р Десислав Тасков на работна среща с представители на лекарското съсловие в Пловдив, съобщиха от пресцентъра на  Националния съвет на БСП . Заедно с народния представител доц. д-р Георги Йорданов коментираха тежкото състояние на здравната система и възможните решения. “България е на първо място в Европа по здравно неосигурени  пациенти вследствие на недоверие в системата и социалната бедност”, посочи д-р Тасков един от негативните фактори в трупането на дълговете. “Първопричината за милионите задължения на здравните заведения е в това, че единствено в България те са търговски дружества”, подчерта специалистът по онкологична урология. Той предупреди, че системата може да се срине заради недостига  на медицински специалисти. Особено драматично е положението с медицинските сестри и очевидно няма политическа воля да се реши. Недоверието в системата на здравеопазването нараства, а тя е част от националната сигурност на страната, стана ясно от думите му. Той се позова на стряскаща статистика - у нас е най-висок процентът на предотвратимата смъртност. “Това ще рече, че пациенти, които могат да бъдат спасени, си отиват. Инсулти, инфаркти и ракови заболявания са най- разпространените диагнози”, съобщи кандидатът в листа №18. “Лекуваме с хоспитализации, а профилактиката е загърбена “, допълни пловдивският депутат доц. д-р Йорданов. По думите му създадената здравна инфраструктура се руши, а това съкращава достъпа до лекарска помощ в малките градове. Двамата лекари бяха категорични, че то общинското здравеопазване има своите социални функции и ликвидирането му води след себе си последици от демографски и трудов характер.  \r\nД-р Делев от Пловдивската лекарска колегия повдигна темата с неефективното  изразходване на средствата по европейските програми. Младият хирург д-р Любомир Паунов предложи специализиран фонд за младите лекари специализанти като мярка за обезпечаване на медицински кадри в общинското здравеопазване. Адв. Тодор Кръстев даде идея за Европейска здравна харта, която да регламентира минималните изисквания в здравните системи на страните членки. Д-р Тасков прие тези и други предложения и заключи: “Нужна е радикална променя и тя може да започне на 26 май, с №18 в интегралната бюлетина”.  \r\nПо-късно д-р Тасков разговаря с представители на арменската общност  в “Инфо18Център”.", "date": "2019.05.16", "title": "Европейски избори 2019: Д-р Десислав Тасков, БСП: Имаме нужда от единна лекарствена политика в ЕС"}
{"url": "http://www.focus-news.net/news/2019/05/16/2658822/sofiya-38-godishen-plovdivchanin-e-zadarzhan-za-72-chasa-zaradi-poboy-nad-vazrasten-mazh-predi-macha-botev-i-lokomotiv.html", "text": "38 – годишен пловдивчанин е задържан за 72 часа заради побой над възрастен мъж преди мача \"Ботев\" и \"Локомотив\". Това съобщиха от пресцентъра на  МВР . 38- годишен пловдивчанин е задържан в Първо РУ за нанесена средна телесна повреда по хулигански подбуди. Вчера (15 май 2019), малко преди началото на футболната среща, състояла се на Национален стадион „Васил Левски“ между пловдивските отбори “Ботев“ и „Локомотив“, бе подаден сигнал, че двама мъже нанасят побой на възрастен мъж, в близост до стадиона. Пострадалият 84-годишен мъж, е откаран в болнично заведение за оказване на медицинска помощ, настанен за лечение с фрактура на рамото.   \r\nВ резултат на предприетите незабавни оперативни действия самоличността на двамата бе установена и след приключване на футболния мач бяха задържани и отведени  с полицейска мярка до 24 часа в Първо РУ. По безспорен начин е установено, че фактическият нападател е 38- годишен, криминално проявен пловдивчанин. След доклад на събраните материали в Софийска районна прокуратура му е повдигнато обвинение за престъпление по чл. 131 ал.1 т. 12 вр. чл. 129 ал.2 от НК. Наложена му е мярка за неотклонение „задържане под стража“ за срок до 72 часа.", "date": "2019.05.16", "title": "София: 38 – годишен пловдивчанин е задържан за 72 часа заради побой над възрастен мъж преди мача \"Ботев\" и \"Локомотив\""}
{"url": "http://www.focus-news.net/news/2019/05/16/2658824/plovdiv-promenyat-dvizhenieto-vav-vrazka-s-shestvieto-po-sluchay-spechelvaneto-na-kupata-na-balgariya-ot-pfk-lokomotiv-plovdiv-1926.html", "text": "Променят движението във връзка с шествието по случай спечелването на Купата на България от ПФК „Локомотив Пловдив 1926“. Това съобщиха за  Радио „Фокус“ - Пловдив  от ОП „Организация и контрол на транспорта“. От 17:00 до 18:00 ч. днес временно ще бъде спирано движението на моторни превозни средства по маршрута, по който ще преминат футболистите и феновете на отбора. Шествието към сградата на Община Пловдив тръгва в 17:00 ч. от стадион „Локомотив“ и ще премине по ул. „Лев Толстой“, бул. „Княгиня Мария Луиза“, ул. „Гладстон“ и ул. „Преслав“. \r\nАвтобусите по линии №10, 66 и 93 ще бъдат пренасочени към бул. „Източен“ и бул. „Шести септември“.", "date": "2019.05.16", "title": "Пловдив: Променят движението във връзка с шествието по случай спечелването на Купата на България от ПФК „Локомотив Пловдив 1926“"}
{"url": "http://www.focus-news.net/news/2019/05/16/2658826/veliko-tarnovo-blagotvoritelen-kontsert-pod-nadslov-zvutsi-za-nikol-shte-organizirat-v-grada.html", "text": "Благотворителен концерт под надслов „Звуци за Никол“ организират в старата столица. Инициатори на идеята са учениците от класа по пиано на Марияна Тодорова. Каузата на събитието е да помогне на 18-годишната Никол Владкова,  която страда от Синовиален сарком на меките тъкани, предаде репортер на  Радио „Фокус“ – Велико Търново . Музикалната проява е насрочена за тази вечер. Ще се случи в зала 30 на Младежкия дом и ще започне в 18.30 часа. \r\nТова е поредната акция в помощ на Никол. Повечето от тях се организират от нейни съученици, но има и много институции в града, които също се включват. \r\nДо момента са събрани над 64 000 евро, които са достатъчни да покрият само първия етап от лечението на момичето, който приключва на 18 май. Целият цикъл от процедури трябва продължи до август. \r\nЛуиза ТРАНЧЕВА", "date": "2019.05.16", "title": "Велико Търново: Благотворителен концерт под надслов „Звуци за Никол“ ще организират в града"}
{"url": "http://www.focus-news.net/news/2019/05/16/2658808/iranskiyat-vanshen-ministar-ne-sashtestvuva-vazmozhnost-za-pregovori-sas-sasht.html", "text": "Министърът на външните работи на Иран Мохамед Джавад Зариф увери, че не съществува възможност за преговори със САЩ за отслабване на напрежението между двете страни, предава  AFP , като се позовава на информация от японската агенция Kyodo.  \r\n\"Не, няма възможност за преговори\", цитира агенцията думите на Зариф, изречени пред репортери в Токио. Първият дипломат на Техеран е в Япония за среща с представителите на управляващите в островната страна.  \r\nЗариф даде отговор на въпрос дали е отворен за  двустранни разговори с Вашингтон, целящи облекчаване на напрежението, пояснява агенцията. Тереза Герова", "date": "2019.05.16", "title": "Иранският външен министър: Не съществува възможност за преговори със САЩ"}
{"url": "http://www.focus-news.net/news/2019/05/16/2658823/tass-v-bundestaga-opredeliha-kato-nepriemlivi-deystviyata-na-amerikanskiya-poslanik-v-energiynata-sfera.html", "text": "Ръководителят на парламентарната комисията по икономика и енергетика Клаус Ернст заяви, че руският газ е по-изгоден за Германия от американския, и също така разкритикува посланика на САЩ в страната за намеса в енергийните въпроси. Ернст направи важни изявления в четвъртък в Берлин на конференция на Руското газово дружество, посветена на перспективите за сътрудничество между Руската федерация и Европейския съюз в областта на доставките на газ, предава  TACC . \r\n\"Поради екологични съображения руският природен газ е по-привлекателен за нас от втечнения газ от Америка. Що се отнася до цената, американският газ също е неконкурентоспособен\", цитира агенцията думите на Ернст. \r\nТой нарече действията на САЩ в този контекст „агресивна политика за насърчаване на техните интереси“ в енергийната сфера. \"Според мен начинът, по който американският посланик [Ричард Гренел] действа във Федерална република Германия, е неприемлив\", добави представителят на партия \"Левица\". Според него, в тази ситуация той получава впечатлението, че Германия \"е колония на Америка\". \r\nВ средата на януари 2019 г. Гренел изпрати писма до германски компании, в които предупреди за възможността за налагане на ограничителни мерки срещу тях от страна на Вашингтон поради подкрепата за изграждането на газопровода „Северен поток-2“. В текстовете дипломатът подчерта, че участието на компаниите в проекта \"може да доведе до налагане на санкции\". Освен това той многократно критикува властите на Федерална република Германия за това, че разходите за отбрана не достигат необходимите 2% от БВП на страната. \r\nТези коментари се възприемат в ФРГ като намеса във вътрешните работи. По-специално, заместник-председателят на Бундестага Волфганг Кубицки поиска Гренел да бъде обявен за персона нон грата. \r\nСАЩ категорично се противопоставят на газопровода „Северен поток-2“. Вашингтон многократно е заплашвал да наложи санкции на проекта и неговите участници.  Тереза Герова", "date": "2019.05.16", "title": "ТАСС: В Бундестага определиха като неприемливи действията на американския посланик в енергийната сфера"}
{"url": "http://www.focus-news.net/news/2019/05/16/2658825/haskovo-54-ti-natsionalen-sabor-na-narodnoto-tvorchestvo-kitna-trakiya-pee-i-tantsuva-shte-se-provede-na-18-may.html", "text": "54-ти Национален събор на Народното творчество „Китна Тракия пее и танцува“ ще се проведе в Хасково на 18 май, съобщиха от пресцентъра на  общината . Тази година в Националния събор за народно творчество „Китна Тракия пее и танцува” ще участват 74 фолклорни групи и 60 индивидуални изпълнители. Участниците са от 16 общини и 47 населени места. Съборът се провежда в местността „Кенана” на две сцени. На първа сцена фолклорните групи ще бъдат оценявани от жури в състав: председател- академик Крум Георгиев-председател на сдружение „Общество за фолклор“. Членове: Кирил Кирчев – преподавател и хореограф в Клуб за български народни танци „Чанове“  и Георги Граматиков – историк. На втора сцена участниците ще бъдат оценявани от жури с председател доц. Георги Хинов- хореограф на Северняшки ансамбъл за народни песни и танци и членове: Веселин Личев –диригент и Розалина Гогова- етнограф. Община Хасково присъжда златен, сребърен и бронзов медали във всяка категория, както и грамоти за първо, второ и трето място. Всички участници получават грамоти за участие. Съборът ще започне в 10.00 часа, а официалното откриване ще се състои в 12.00 часа със специалното участие на Представителен ансамбъл за изворен фолклор „Гайдуница“. Участниците са от следните общини: Асеновград, Братя Даскалови, Димитровград, Казанлък, Маджарово, Минерални Бани, Опан, Пазарджик, Панагюрище, Раднево, Садово, Свиленград, Стамболово, Харманли, Хасково, Чирпан. В рамките на събора „Китна Тракия“ ще се проведе и Базар на занаятите, организиран от Сдружение с нестопанска цел „Българско е“ и Община Хасково. Занаятчиите ще представят своите произведения от 16 до 18 май на пл. „Атлантически“.", "date": "2019.05.16", "title": "Хасково: 54-ти Национален събор на Народното творчество „Китна Тракия пее и танцува“ ще се проведе на 18 май"}
{"url": "http://www.focus-news.net/news/2019/05/16/2658827/mbal-dobrich-vzima-merki-za-podobryavane-sastoyanieto-na-toaletnata-v-starata-sgrada-na-bolnitsata.html", "text": "МБАЛ-Добрич взима мерки за подобряване състоянието на тоалетната в старата сграда на болницата. Това съобщиха от  лечебното заведение . По повод сигнали на граждани и публикации в регионалната преса за състоянието на тоалетна на първия етаж в старата сграда на МБАЛ-Добрич, ръководството на здравното заведение не отрича проблема. Тоалетната се ползва както от пациенти, така и от лекари и граждани, които не винаги са доборосъвестни и подържат добра хигиена. Въпреки че тоалетната се нуждае от ремонт и осъвременяване, се почиства и дезинфектира редовно. \"Уверяваме, че нашето желание е цялата база на здравното заведение да бъде ремонтирана и осъвременена, но средствата са крайно недостатъчни. Въпреки това, в момента в който успеем да заделим достатъчно средства тя ще бъде напълно обновена\", посочват от МБАЛ-Добрич.", "date": "2019.05.16", "title": "МБАЛ-Добрич взима мерки за подобряване състоянието на тоалетната в старата сграда на болницата"}
{"url": "http://www.focus-news.net/news/2019/05/16/2658829/stara-zagora-detsa-ot-grada-pokazvat-znaniya-za-patna-bezopasnost-v-otkrit-urok.html", "text": "Възпитаниците на старозагорската детска градина №25 „Ален мак“ показаха наученото в обучението по пътна безопасност в открит урок. Това съобщиха от пресцентъра на  Община Стара Загора . \r\nПроверката трябваше да установи дали децата са готови за самостоятелно придвижване по пътя, от дома до училище. Дали могат да играят безопасно, сами през летните месеци на открито и дали е усвоена информацията дадена им през учебната година в зависимост от възрастовата група. \r\nПод зоркия поглед на полицаи от Второ районно управление „Полиция“  децата се представиха достойно и показаха отлични знания за пътната безопасност. \r\n„Съвременната пътна среда е враждебна за децата. Те не  осъзнават опасностите, които крие улицата и движението по нея. Ето защо чрез обучението по Безопасност на движението по пътищата (БДП), ние се опитваме да развием защитните механизми на най-малките участници в него, сподели Меглена Бакърджиева, директор на детското заведение. \r\n„Децата са активни участници в уличното движение като пешеходци, велосипедисти и пътници в различни превозни средства. Обучението по БДП е социално обучение, базирано на натрупване на личен опит чрез подражание, упражнение и тренировки, като даваме изключителен превес на практическите форми. Реализирането на образователната програма се базира на богата нагледно-практическа основа. Децата с истинско удоволствие се включват в тези ситуации и демонстрират своите знания и умения“, допълни директорката.", "date": "2019.05.16", "title": "Стара Загора: Деца от града показват знания за пътна безопасност в открит урок"}
{"url": "http://www.focus-news.net/news/2019/05/16/2658828/sport-mariya-sharapova-otkaza-uchastie-na-rolan-garos.html", "text": "Бившата номер едно в женския тенис Мария Шарапова се отказа от участие в Откритото първенство на Франция „Ролан Гарос“ заради контузия на дясното рамо. За последен път Шарапова игра на турнира в Санкт Петербург, където приключи във втория кръг заради контузия. Тя заема 35 място в световната ранглисата и има пет титли в Големия шлем, включително две в „Ролан Гарос“. \r\nВенцислав ДРАГОМАНОВ", "date": "2019.05.16", "title": "Спорт: Мария Шарапова отказа участие на „Ролан Гарос“"}
{"url": "http://www.focus-news.net/news/2019/05/16/2658830/evropeyski-izbori-2019-marin-zahariev-gerb-za-balgariya-nyama-po-dobra-alternativa-ot-es.html", "text": "При голям интерес премина беседата на кандидата за евродепутат от ГЕРБ Марин Захариев във филиала на Пловдивския университет „Паисий Хилендарски“ в Смолян. Това съобщиха от пресцентъра на  ГЕРБ . В университета текат Дни на отворените врати тази седмица. Всеки ден се организират различни мероприятия за младите хора. А днес от университета решиха да привлекат вниманието на специалностите икономика и туризъм, отваряйки тема „Обединена Европа – бъдещи предизвикателства и нови възможности“. Захариев заедно със студенти и преподаватели говориха за това как младите хора да бъдат успешни не само на местно, национално, а и на европейско ниво. Марин Захариев бе представен от зам.-директора доц.д-р Русалена Пенджекова като реализиран възпитаник на Пловдивския университет, в който той е завършил право. Захариев разказа за възможностите по програма „Еразъм“, която подпомага образованието, обучението, младежта и спорта в Европа. Благодарение на своя бюджет тя дава възможност на над 4 милиона европейци да учат, да проведат стаж, да натрупат опит и да работят като доброволци в чужбина. Продължаващата до 2020 г. програма „Еразъм+“ предлага възможности не само за студенти. Тя е вече с утроен бюджет спрямо рамката за 2019 г.- 41 млрд. евро.   Захариев посъветва студентите да проучат какви са възможностите, по които те искат да се развиват. „Мисля, че над 12 000 младежи от България се възползваха от предходния бюджет за обучения, обмени на практики, общи проекти между университети и др. \"Еразъм+\" е с доста широка палитра и ви апелирам да участвате. Тази възможност не трябва да се пропуска“, каза кандидатът за член на ЕП. Той ги призова да се интересуват и от стажантските програми в европейските институции. „През 2020 г. завършва настоящият втори програмен период и започва следващият. Догодина можем да договаряме проекти и те бъдат изпълнявани до 2022-ра година. Надявам се общини, университети, държавата, да изпълняваме проекти от двата програмни периода. За в бъдеще все по-малко средства Европа ще отделя за кохезионната политика. Хубавата новина е, че ако в Европа имаме намаление на бюджетите с около 10% за кохезионна политика, в България нашите евродепутати и представителите на ЕК се пребориха за по-висок бюджет с 8%. За следващия програмен период успяваме да защитим бюджет от около 18 млрд. лева. Предишният бюджет беше малко над 14 милиарда“, отбеляза Захариев. Той съобщи, че догодина граничният контролно-пропускателен пункт Рудозем - Ксанти трябва да е готов, което ще даде нови възможности за развитие в региона. „Идеята е да превърнем региона ни в по-атрактивно място за живот, той да бъде кръстопът, а не крайна точка“, заяви Марин Захариев. По отношение на евроскептицизма, който се навдига в по-големите държави, той каза, че е вреден и визира драмата, до която се стигна във Великобритания с Брекзит. Заяви също, че за България няма по-добра алтернатива от Европейския съюз. А според него в следващия мандат на Европейския парламент не трябва да има малки и големи страни, а разумни доводи и интереси. „Не мога да си представя какво щеше да е в България, ако не бяхме членове на ЕС. Първо, по отношение на мигрантите. Те преминават, но благодарение на подкрепата от ЕС и на това, че сме част от Европейската агенция за гранична и брегова охрана „Фронтекс“, устояхме на натиска“, посочи Захариев. Като млад човек той изрази ентусиазма си от факта, че светът е отворен. „Навремето беше мираж да си купиш самолетен билет и без проблеми да отпътуваш с лична карта за всяка европейска страна. Сега това е факт. И буквално в края на месеца още падат таксите за роуминг. Знаете, че лично премиерът поде кампанията за падане на таксите в Западна Европа“, допълни Захариев. Той се спря също на темата за признаването на важните документи в чужбина като обясни какви ще бъдат промените в тази насока. На срещата присъства и ръководителят на Областната дирекция на ДФ „Земеделие“ – Смолян, Денислав Костов. Той говори на студентите за възможностите, които дава Програмата за развитие на селските райони и Общата селскостопанска политика на ЕС.", "date": "2019.05.16", "title": "Европейски избори 2019: Марин Захариев, ГЕРБ: За България няма по-добра алтернатива от ЕС"}
{"url": "http://www.focus-news.net/news/2019/05/16/2658832/evropeyski-izbori-2019-bsp-i-20-politicheski-partii-i-nepravitelstveni-organizatsii-shte-podpishat-memorandum-za-chestni-izbori-na-17-may.html", "text": "На 17 май от 11.00 часа в Гранд хотел \"София\", зала \"Триадица\", лидерът на БСП Корнелия Нинова и представители на ръководството на партията ще подпишат Меморандум за честни избори с 20 политически партии и неправителствени организации. Това съобщиха от пресцентъра на  БСП .", "date": "2019.05.16", "title": "Европейски избори 2019: БСП и 20 политически партии и неправителствени организации ще подпишат Меморандум за честни избори на 17 май"}
{"url": "http://www.focus-news.net/news/2019/05/16/2658831/savetat-za-rabota-s-balgarite-v-chuzhbina-kam-vitseprezidenta-iliyana-yotova-obsadi-statuta-na-chuzhdestrannite-studenti-s-balgarski-proizhod.html", "text": "На редовното си заседание Съветът за работа с българите в чужбина към вицепрезидента Илияна Йотова обсъди статута на чуждестранните студенти с български произход. Това съобщиха от  прессекретариата на държавния глава . Подчертана бе необходимостта от актуализиране на постановленията на Министерски съвет, които регламентират тяхното обучение и пребиваване в България – ПМС №103 и №228. В Съвета участват представители на изпълнителната власт, водещи учени, политолози, университетски преподаватели и общественици.  \r\nВицепрезидентът Илияна Йотова представи изводите от проведените във Варна, Благоевград, Пловдив и София Студентски лаборатории „Перспектива за развитие с българска диплома“. Основните проблеми, споделени от студентите при разговорите с вицепрезидента, са: административните затруднения при кандидатстването им и уреждането на статута им на пребиваване; необходимостта от по-широка рекламна кампания за възможностите за обучение в България; недостатъчната подготовка по български език; липсата на връзка между студентите и работодателите.  \r\n„Държавата инвестира в тези студенти, а после не се интересува от тях, дори не знае къде са след завършването си“, отбеляза Илияна Йотова. Вицепрезидентът изтъкна голямата конкуренция, в която се намира България спрямо университетите в Румъния, Унгария, Русия, които привличат българи от исторически диаспори. „Съществува потенциален риск от загуба на българско самосъзнание“, заяви Илияна Йотова.  \r\nВъз основа на изводите от Студентските лаборатории екипът на вицепрезидента и експертите от Комисията по българско гражданство изготвиха предложения за промени, които да уреждат по-добре статута на чуждестранните студенти с български произход. Тези предложения вицепрезидентът Илияна Йотова ще представи на планираната от нея национална среща за проблемите на тези студенти. На нея ще присъстват представители на всички институции, имащи отношение по темата, представители на академичните ръководства на университетите и на студентите, както и на работодателските организации.  \r\nОбщо е мнението, че е необходим комплексен подход към чуждестранните студенти с български произход. Българската държава трябва да си отговори на въпроса какво иска от тях и какво им предлага. Студентите от българските диаспори в чужбина може да останат в България, за което българската държава трябва да им предостави необходимите условия. А може и да се завърнат в своите страни, където да популяризират България.", "date": "2019.05.16", "title": "Съветът за работа с българите в чужбина към вицепрезидента Илияна Йотова обсъди статута на чуждестранните студенти с български произход"}
{"url": "http://www.focus-news.net/news/2019/05/16/2658834/d-r-anka-baeva-rzi-varna-posledniyat-sluchay-na-koklyush-v-grada-i-oblastta-e-ot-2018-godina.html", "text": "От началото на тази година във Варна и областта не са регистрирани случаи на заболели от коклюш. През 2017 и 2018 година от инфекцията са лекувани две деца на възраст под 4 години. Това каза за  Радио „Фокус“ – Варна  д-р Анка Баева от Регионалната здравна инспекция(РЗИ) в града. По думите й, случаите на заболяването вече са рядкост, защото през годините – от 1957-ма насам, е провеждана имунизационна профилактика в страната. Според специалиста обаче, отказът на някои от младите родители в момента да ваксинират децата си, може да доведе до риск от завръщане болестта, подобно на морбили. Коклюшът, известен в миналото като „магарешка кашлица“ е въздушно-капкова инфекция и заразоносител е единствено заболелият човек. Предава се чрез кашлицата, чрез слюнка. Може да се предаде при децата най-вече с играчки. Но вирусът не издържа дълго върху такава повърхност и играчките са почти безопасни. Заболяването започва с с лека хрема и зачервяване на гърлото. Обикновено няма температура, но малко по-късно започват периоди на изключително спастична кашлица, която се появява през нощно време. Характерно за болестта е шумното вдишване. Понякога през този конвулсивен период може да се изпадне дори до гърчове и кома. Това е заболяване предимно на децата, но никой не е застрахован, обясни още д-р Баева. По думите й, веднъж преболедувал, човек изгражда имунитет към инфекцията. \r\nДиана СТОЕВА", "date": "2019.05.16", "title": "Д-р Анка Баева, РЗИ-Варна: Последният случай на коклюш в града и областта е от 2018 година"}
{"url": "http://www.focus-news.net/news/2019/05/16/2658833/ministar-nikolina-angelkova-gotovi-sme-za-nachaloto-na-letniya-sezon-proverkite-ni-shte-sa-povsemestni-prez-tsyaloto-lyato.html", "text": "Тенденцията България да привлича по-платежоспособни туристи, чийто престой е по-дълъг от преходните години, ясно се очертава от последните данни за приходите от туризъм и реализираните нощувки в местата за настаняване с над 10 легла. За периода януари-март 2019 г. като цяло се отчита ръст на нощувките в повечето зимни курорти спрямо същите месеци на миналата година, а постъпленията от нощувки в страната са се увеличили с 4,1 на сто. Това заяви министърът на туризма Николина Ангелкова преди откриването на 15-ото туристическо изложение „Уикенд туризъм” в Русе, съобщиха от пресцентъра на  министерството . Фактът, че туристите харчат повече у нас, е важен за туристическия сектор и показва устойчивост на дестинацията,  отбеляза министърът. Така, макар че за периода януари-март като брой се регистрира спад на чуждестранните туристи от около 0,3%, ефектът за сектора и за икономиката като цяло е по-добър. Отчита се, че продължителността на престоя се е увеличила основно на 7 дни в зимните курорти, при традиционна почивка през предни години 5-7 дни.  \r\nЦелта ни е да насочваме повече посетители към вътрешността на страната, посочи министър Ангелкова, отбелязвайки, че събития като туристическата борса в Русе са много добро средство да покажем възможностите за отдих и в крилата на активните сезони и да насочваме целогодишно вниманието към България. Подкрепяме форума и благодаря на организаторите и местната администрация, че го организират за 15-и пореден път, коментира министърът.  \r\nИнициативата „Естествено в България - 2019 година на вътрешния туризъм“ ни помага да популяризираме все повече малко познати места, информира министър Ангелкова. Тя обясни, че от старта й през февруари вече е засечен ръст от около 2% на вътрешния туризъм. През миналата година от 27 млн. нощувки, реализирани в местата за настаняване с 10 и повече легла, 9 млн. са от българи. Министърът заяви, че се надяваме тази кампания допълнително да подпомогне и усилията на бизнеса. \r\nПрогнозите за летния туристически сезон са за лек спад от 2-3% в броя на чуждестранните туристически посещения, каза министър Ангелкова. Тези очаквания обаче са на база на ранните записвания, много е възможно резервациите в последния момент да са силни. Месец юни ще е показателят дали ще успеем да запазим рекордните резултати от миналия сезон, уточни още министърът. На въпрос на медии тя уточни, че основната причина за очаквания спад от някои пазари са ниските цени на преките ни конкуренти – Турция, Египет, Северна Македония, Тунис, Сърбия. Те имат възможност за пряко субсидиране на сектора и затова крайната им цена е по-ниска от нашата. Нашите конкуренти в региона, които са и добри наши партньори за далечните пазари, оферират усилено в Германия и Русия, откъдето основно може да се очаква спад, посочи министър Ангелкова. Тя добави, че регистрираме много големи ръстове за ранните записвания от Украйна – 50%, Франция – 10%, UK – 19%, Чехия и Полша с около 12%.  \r\nКурортите и хотелите са готови за началото на летния сезон, но това не значи, че проверките на  Министерството на туризма ще бъдат по-малко или по-редки. Инспекциите  се правят през целия сезон, мобилните групи на министерството проверяват плажовете още от януари, масираните проверки стартират от 1 юни. Планираме и съвместни инспекции с Комисията за защита на потребителите, а при сигнал реагираме незабавно, каза министърът.  \r\nТя отбеляза, че община Русе е изключително активна в туризма, вече има учредена Организация за управление на туристически район „Дунав“. „Ние сме спечелили проект по ОП „Иновации и конкурентоспособност“ и подпомагаме дейността на тези организации. Има вече избрани външни изпълнители. В момента стартира изработването на маркетингова и рекламна стратегия, както и клипове, брошури. Планираме и участие в борси извън тези, в които традиционно участваме, така че да се подпомогне максимално популяризирането на района“, заключи министър Ангелкова. И поясни, че Министерството на туризма полага постоянни усилия за участието във формати като Дунавската стратегия и другите приоритетни оси като култура, туризъм и тези, които касаят транспорт, свързаност и околна среда. Те са  изключително важни, тъй като туризмът е хоризонтална политика и зависи от достъпността и транспортната свързаност.", "date": "2019.05.16", "title": "Министър Николина Ангелкова: Готови сме за началото на летния сезон, проверките ни ще са повсеместни през цялото лято"}
{"url": "http://www.focus-news.net/news/2019/05/16/2658835/evropeyski-izbori-2019-kandidatat-za-evrodeputat-ot-gerb-lilyana-pavlova-shte-poseti-grad-dupnitsa-na-18-may.html", "text": "Кандидатът за евродепутат от листата на ГЕРБ и СДС Лиляна Павлова ще посети град Дупница на 18 май (събота). Това съобщиха от пресцентъра на  ПП ГЕРБ . Tя ще се срещне и разговаря с граждани на община Дупница от 12.30 ч., в информационна шатра, ситуирана на централния площад „Свобода“.", "date": "2019.05.16", "title": "Европейски избори 2019: Кандидатът за евродепутат  от ГЕРБ Лиляна Павлова ще посети град Дупница на 18 май"}
{"url": "http://www.focus-news.net/news/2019/05/16/2658837/haskovo-rekorden-broy-sa-zayavkite-za-uchastie-za-natsionalen-turnir-po-sportni-tantsi-grand-kupa-haskovo-2019.html", "text": "Рекорден брой заявки за участие са подадени за националния турнир по спортни танци „Гранд Купа Хасково 2019“, който ще се проведе на 18 май, събота, в зала „Дружба“ в Хасково. Това казаха на пресконференция организаторите от клуб „Гранд“ Павлина Вълчева и Николай Манолов, съобщиха от пресцентъра на  Общината . Те благодариха за съдействието, което им оказва Община Хасково и в частност кмета Добри Беливанов. По думите им именно заради добрата съвместна работа с Общината всяка година броят на участниците нараства. Има идея догодина турнира да се проведе в два дни. \r\n36 клуба са заявили, че изпращат свои представители в провеждащото се за четвърта поредна година състезание. Над 200 са двойките има и 160 солови изпълнители и формации. Участниците са от цялата страна, за първи път в Хасково ще дойдат състезатели от Шумен, Кюстендил, Нова Загора и Благоевград. В Хасково ще са и състезателите от едни от най- силните клубове в страната. \r\nТурнирът започва в 10.00 часа с надпревара в категория „Изгряващи звезди“.  От 14.00 часа e откритият национален турнир. Официалното откриване е в 18.00 часа. След него са финалите на „Купа България“. \r\nЗа победителите са предвидени купи, награди и парични премии. Входът за зрителите е свободен.", "date": "2019.05.16", "title": "Хасково: Рекорден брой са заявките за участие за национален турнир по спортни танци „Гранд Купа Хасково 2019“"}
{"url": "http://www.focus-news.net/news/2019/05/16/2658836/milliyet-turtsiya-nastroenie-za-voyna.html", "text": "Стремителната ескалация на напрежението между Иран и страните от Персийския залив е продължение на това по линията САЩ-Иран. Сега всички са развълнувани: в Персийския залив ще избухне горещ конфликт? Иран ще воюва срещу саудитите? Ще се стигне до война между САЩ и Техеран? Верда Озер дава отговор на тези въпрос в статия за турския вестник  Milliyet . Нейната препоръка: не обръщайте внимание на всичко това, война няма да има.  \r\nБързото нарастване на напрежението между Иран и страните от Персийския залив, разбира се, е продължение на това между САЩ и Иран. Сега всички са развълнувани: в Персийския залив ще избухне горещ конфликт? Ще воюва ли Иран със Саудитска Арабия? Ще стигне ли до войната между САЩ и Техеран? Веднага отговарям: не обръщайте внимание на всичко това. В края на краищата, има твърде много причини горещата война да не бъде разпалвана. Ерата на войните приключи \r\nНа първо място, вече не живеем в епоха на горещи войни между държави. Преди няколко месеца се чуха красящи: „между Северна Корея и САЩ ще избухне ядрена война“. И какъв е резултатът? Случаят е решен. В това, разбира се, играе роля и доктрината на Тръмп „Америка на първо място“. Него го вълнува ограничаване на максималното използване на американските средства и енергия зад граница и съсредоточаването върху вътрешните проблеми. Затова той ще бъде последният, който ще концентрира военна сила в Близкия изток. \r\nМежду другото, затова Тръмп, от една страна, налага санкции срещу Техеран  и изпраща военни кораби към Персийския залив, а от друга - открито казва: \"Обадете ми се!\" Това не е шега, преди четири дни Тръмп каза: \"Иран трябва да направи следното: нека ми се обадят, да седнем, да поговорим и да сключим честна сделка. Не искаме да навредим на Иран\". И за да се обади Иран, Тръмп даде телефонния номер на Швейцария! Във връзка с това е ясно, че Тръмп ще продължи да се опитва да сложи Техеран на колене - но само с икономически и дипломатически атаки. \r\n*** \r\nОсвен това Вашингтон не е единен отвътре. Докато самият президент се противопоставя на военния вариант, \"ястребите\" в непосредствена близост до него, предимно съветникът по въпросите за националната сигурност Джон Болтън (който стои зад нахлуването в Ирак през 2003 г.), го принуждават да го реализира.  Последният пример за това, което се случва накрая, видяхме във Венецуела, и то беше: нищо. \r\n*** \r\nИран също няма сили да се бори. Иранците са под натиска на тежестта на санкциите. Изявлението на президента Хасан Рухани, съгласно което \"скоро ще имаме още по-сложни проблеми, отколкото по време на войната между Ирак и Иран\", е ясен знак за това безсилие. Затова и в бъдеще Иран ще даде отговор само чрез ливанската \"Хизбула\", хуситите в Йемен или шиитските групировки в Ирак и Сирия. \r\nМеждународните баланси също са в полза на Иран. Докато Тръмп се оттегли от ядрената сделка с Иран преди година, Европейският съюз категорично подкрепя сделката. Преди няколко дни външните министри на ЕС се събраха в Брюксел и направиха изявление: \"Ние силно подкрепяме споразумението\". Държавният секретар на САЩ Майк Помпео внезапно посети Брюксел и това показва загрижеността на САЩ за несъответствието в позициите на Вашингтон и Брюксел.  Освен това Иран използва тези различия. \r\n*** \r\nОще един стълб от международните баланси формира негласното споразумение на руския президент Владимир Путин с Тръмп за Иран. Помпео посети Русия и се срещна с лидера на Кремъл. Това е първата среща на високо равнище между двете страни от юли 2018 година. \r\nПричината е следната: преди Русия и Иран стояха единно зад президента на Сирия Башар Асад. Но когато Путин гарантираше интересите си в Сирия, Техеран не се нуждаеше от него. Всъщност руският презисент е изключително загрижен за влиянието на Иран в Сирия. Нещо повече, през изминалия месец пресата отрази информация, че той е постигнал споразумение с израелския премиер Бенямин Нетаняху за изтласкването на Иран от Сирия. И това не може да бъде ясно на Тръмп. Затова Помпео посети Русия и по същество рекламира това скрито споразумение. \r\nДобавете към всичко това Китай. Непосредствено преди Помпео да се приземи в Русия, китайският му колега беше там. Очевидно, ръководителят на китайското външно министерство посети Русия преди пристигането на държавния секретар на САЩ, за да каже: \"Сега и ние сме в тази картина и без нас няма да постигнете нищо\". \r\n*** \r\nНакратко, светът, в който живеем, не е нито еднополюсен, нито биполярен. Центровете на властта стават все повече и повече. Като се има предвид и недържавните групи, става очевидно, че при този сценарий, с толкова много фактори, нито Тръмп може да действа както иска, нито две държави - да се сражават в битка. \r\nЗа Иран опасността е преминала. Но не напълно. От една страна, санкции, от друга - скъпа война в Сирия ... В един момент Техеран вече няма да може да се съпротивлява и бавно ще започне да се оттегля. Но ще се стигне ли до промяна на режима? Ще видим. Тереза Герова", "date": "2019.05.16", "title": "Milliyet (Турция): Настроение за война"}
{"url": "http://www.focus-news.net/news/2019/05/16/2658843/evropeyski-izbori-2019-todor-stoilov-bsp-otstoyava-pravoto-na-vseki-balgarin-na-dostoen-trud-dohodi-i-dostap-do-kachestveno-zdraveopazvane-i-obrazovanie.html", "text": "\"БСП първа излезе с  проект за бъдещето на България и Европа, с който ще се стремим да изградим един нов  европейски социален модел.   В сравнение  с  платформата на ГЕРБ ние поставяме в своя фокус всеки един гражданин и неговите социални потребности, а не единствено дигитализацията, цифровизацията  и хибридни войни\". Това каза кандидатът за евродепутат от листата на\" БСП за България\" Тодор Стоилов на срещи с жители на родопските села Стърница, Загражден и Баните, съобщиха от пресцентъра на  Националния съвет на БСП . Той добави, че ангажимент на БСП е да отстоява правото на всеки българин на достоен труд с достойни доходи и гарантиран достъп до качествено здравеопазване и образование . \"Наясно сме, че  най-болезнените проблеми, особено  в малките населени места, са бедността, безработицата и обезлюдяването. Затова трябва да направим всичко възможно, за да съхраним младите хора, които са основен капитал за бъдещето на България\", коментира социалистът. Стоилов добави, че в своите документи \"Визия за България\" и \"Визия за Европа\" БСП е заложила сериозен социален пакет като една от основните мерки за преодоляване на демографската криза.\"За да задържим младите хора у  нас, за да бъдат те успешни и да имат добри доходи, ни е нужно най-вече добро и конкурентно образование. За да се създават нови работни места, е нужно да се премахне част от административната тежест върху бизнеса\", коментира още Тодор Стоилов. Той добави, че левицата е заложил и мерки за стимулиране на младите, работещи и осигуряващи се родители - намаляване на данъка за всяко дете, 6400 лв. еднократна помощ при раждане на второ и трето дете, обвързването на майчинството за втората година с минималната заплата и много други. Кандидатът за евродепутат призова хората да гласуват с номер 18 в бюлетината, за да има справедливост и бъдеще за България.", "date": "2019.05.16", "title": "Европейски избори 2019: Тодор Стоилов: БСП отстоява правото на всеки българин на достоен труд, доходи и достъп до качествено здравеопазване и образование"}
{"url": "http://www.focus-news.net/news/2019/05/16/2658839/api-vazstanoveno-e-dvizhenieto-po-patya-pernik-kyustendil-v-rayona-na-selo-konyavo.html", "text": "Възстановено е движението по пътя Перник – Кюстендил, в района на село Коняво. Това съобщиха от пресцентъра на  Агенция \"Пътна инфраструктура\" .", "date": "2019.05.16", "title": "АПИ: Възстановено е движението по пътя Перник – Кюстендил, в района на село Коняво"}
{"url": "http://www.focus-news.net/news/2019/05/16/2658840/afp-turtsiya-otmeni-zabranata-za-poseshteniya-na-advokati-pri-kyurdskiya-lider-abdula-yodzhalan.html", "text": "Турция отмени забраната за посещения на адвокати при кюрдски лидер Абдула Йоджалан, който изтърпява наказание за лишаване от свобода. Съответното обяви министърът на правосъдието Абдулхамит Гюл пред репортери в Анкара, предава  AFP . \r\n\"Решението, което предотвратява визитации на адвокати, бе премахнато и възможността за среща с него вече се разрешава\", цитира агенцията думите на Гюл.  \r\nПо-рано този месец Йоджалан, който е в затвор на остров Имрали близо до Истанбул, се срещна с адвокатите си за първи път от осем години. Тереза Герова", "date": "2019.05.16", "title": "AFP: Турция отмени забраната за посещения на адвокати при кюрдския лидер Абдула Йоджалан"}
{"url": "http://www.focus-news.net/news/2019/05/16/2658842/evropeyski-izbori-2019-andrey-novakov-gerb-nie-nyama-da-se-otkazhem-ot-nashite-angazhimenti-zashtoto-zad-nas-stoi-balgariya.html", "text": "Всички са наясно каква е отговорността при тези избори и хората в цялата страна ни приемат изключително радушно, сподели пред симпатизанти в гр. Стралджа, Ямболско, кандидатът от листата ГЕРБ и СДС Андрей Новаков, съобщиха от пресцентъра на  ПП ГЕРБ . Той бе категоричен, че ГЕРБ няма да се откаже от своите ангажименти, защото „зад нас стои България“. \r\nПри посещението си в общинския център той откри обновения офис на ПП ГЕРБ и се срещна с членове и симпатизанти. „Пожелавам ви да превърнете този офис в място, в което се раждат идеи“, обърна се той към присъстващите и ги призова да бъдат активни в изборния ден. \r\nАндрей Новаков припомни, че Ямболска област е пример за успешно изпълнени европейски проекти, а реализацията на мащабни инфраструктурни обекти като автомагистрала „Тракия“ е показателно за ефекта върху развитието на региона и ръста на инвестициите. \r\n„Листата на ПП ГЕРБ се състои от хора, доказали себе си, хора, които защитават интересите на българите в рамките на обединена Европа“, изтъкна по време на срещата областният координатор на ГЕРБ – Ямбол Георги Славов. По думите му политиката е преди всичко морал и човек трябва да има първо морални устои, след това сили и вяра в себе си, за да постигне това, което цели. „А кандидатите на ГЕРБ са доказали своята отдаденост при защитаване интересите на страната ни“, коментира той. \r\n„Съдбата на България и на нейното място в Европа зависи много от тези избори. Те са определящи за развитието на страната и бъдещето на децата ни“, подчерта на свой ред народният представител д-р Юлиян Папашимов.", "date": "2019.05.16", "title": "Европейски избори 2019: Андрей Новаков, ГЕРБ: Ние няма да се откажем от нашите ангажименти, защото зад нас стои България"}
{"url": "http://www.focus-news.net/news/2019/05/16/2658841/evropeyski-izbori-2019-vas-othvarli-zhalba-na-veselin-mareshki-sreshtu-reshenie-na-tsik-za-spirane-razprostranenieto-na-300-hil-broshuri.html", "text": "Върховният административен съд отхвърли жалба на Веселин Марешки и на Коалиция  \"Воля – Българските родолюбци\", против решение № 300-ЕП от  11.05.2019 г. на ЦИК. С него е постановено да бъде спряно разпространението на 300 000 броя брошури със заглавие „Аптеки Марешки“ от коалиция „ВОЛЯ – Българските Родолюбци“ и Веселин Марешки, кандидат за член на Европейския парламент от Република България в изборите на 26 май 2019 г. Това съобщиха от пресцентъра на  ВАС . В разпространените брошури, представляващи агитационни материали, не се съдържа информация, че купуването и продаването на гласове е престъпление. Този информация следва задължително да заема не по-малко от 10% от лицевата площ (корицата на брошурата) на агитационния материал и да е разположена в обособено поле.  Липсата на  визираната  задължителна информация е съществено нарушение на разпоредбата на чл. 183, ал. 2 от Изборния кодекс.", "date": "2019.05.16", "title": "Европейски избори 2019: ВАС отхвърли жалба на Веселин Марешки срещу решение на ЦИК за спиране разпространението на 300 хил. брошури"}
{"url": "http://www.focus-news.net/news/2019/05/16/2658844/minka-salagyorova-zam-kmet-na-obshtina-petrich-tryabva-da-zategnem-kontrola-po-mestata-kadeto-sa-konstatirani-nereglamentirani-smetishta.html", "text": "Трябва да затегнем контрола по местата, където са констатирани нерегламентирани сметища. Това каза за  Радио „Фокус“-Пирин  Минка Салагьорова, зам.-кмет на Община Петрич по строителството. „Трябва да налагаме и по-строги санкции за нарушителите. Проблемът до сега е, че ние не можем да установим на място някой, който изхвърля нерегламентирано отпадъци. Също така ще изискваме от отговорните служители да правят отчет за извършената превантивна дейност. Тук трябва да отбележа, че нещата няма как да се случат без съдействието на гражданите“, допълни тя. Салагьорова добави, че трябва да имаме истинска гражданска позиция. Според нея е добре гражданите да им  сигнализират, да ги критикуват, но и да им помагат в тази работа. По думите й Общината трябва да стане по-строга, а гражданите – по-съвестни. \r\nНатали СТЕФАНОВА", "date": "2019.05.16", "title": "Минка Салагьорова, зам.-кмет на Община Петрич: Трябва да затегнем контрола по местата, където са констатирани нерегламентирани сметища"}
{"url": "http://www.focus-news.net/news/2019/05/16/2658848/dots-rumen-bostandzhiev-psiholog-sashtestvena-prichina-horata-da-hapvat-chesto-i-to-nay-veche-sladki-hrani-e-lipsata-na-udovolstviya-v-zhivota.html", "text": "Една съществена причина за това хората да хапват често, и то най-вече сладки храни, е липсата на удоволствия в живота, т. е. - чувството за хронична фрустрация, липсата на позитивни емоции, свързани най-вече с наличието на близки хора, на отношения, топла връзка, любов и привързаност. Това каза за  Радио „Фокус“ – Бургас  доц. Румен Бостанджиев психолог, сексолог и преподавател. „Когато човек е самотен, един от най-лесните начини да си достави серотонини и ендорфини в мозъка е като хапне нещо бързо и сладко, т. е. - храна, която бързо доставя енергия. Най-често това са храните като шоколада“, заяви доц. Бостанджиев. \r\nПо думите му много често, когато хората са сами, по-трудно могат да се придържат към по-здравословен начин на хранене, който е част от стила на семейния живот. „В този смисъл начинът на живот, начинът, по който се свързваме с хората около нас би могъл да бъде един от източниците на това да злоупотребяваме с храната и често да я използваме като средство, което компенсира липсата на позитивни емоции в живота ни“, посочи специалистът и уточни, че ако човек постоянно прави грешки при общуване с другите хора или следва определени модели, завещани му от родителите, или резултат от някакви травматични преживявания в предишния живот, може да се оказва постоянно в ситуации, в които не може да изгради пълноценна връзка, при такива ситуации най-ефективният и най-добрият начин е да се потърси психотерапевтична помощ.  \r\n„Много често това е част от това, което човек би могъл да направи в стремежа си да изглежда по-добре и да е по-ефективен в това, което прави. Едно такова усилие може да има мултиплициращ ефект, ако ние преодолеем някой спънки в общуването си и излезем от самотата си“, заяви психологът. Според Румен Бостанджиев ако човек търси общности, в които може спортува или да излиза сред природата, това може да се окаже един добър начин да създаде социални връзки и да излезе от самотата. \r\nДеница ДИМИТРОВА", "date": "2019.05.16", "title": "Доц. Румен Бостанджиев, психолог: Съществена причина хората да хапват често, и то най-вече сладки храни, е липсата на удоволствия в живота"}
{"url": "http://www.focus-news.net/news/2019/05/16/2658849/evropeyski-izbori-2019-kandidatat-za-evrodeputat-ot-listata-na-gerb-i-sds-andrey-novakov-shte-poseti-plovdiv-na-17-may.html", "text": "Кандидатът за евродепутат от листата на ГЕРБ и СДС Андрей Новаков ще посети Пловдив на 17 май 2019 г., петък. Това съобщиха от пресцентъра на  ПП ГЕРБ . В 9.30 часа той ще се срещне със служителите на транспортна компания на ул. „Рогошко шосе“ 36.", "date": "2019.05.16", "title": "Европейски избори 2019: Кандидатът за евродепутат от листата на ГЕРБ и СДС Андрей Новаков ще посети Пловдив на 17 май"}
{"url": "http://www.focus-news.net/news/2019/05/16/2658850/the-new-york-times-kmetat-na-nyu-york-vliza-v-prezidentskata-nadprevara.html", "text": "Кметът на Ню Йорк Бил де Блазио (ДП) обяви кандидатурата си за президентските избори в САЩ през 2020 г., съобщава популярният американски вестник  The New York Times . Стремежите му са да докаже, че моделът му на управление на града може да бъде приложен и за останалата част от страната.  \r\nБил де Блазио става 23-тият кандидат, който ще се бори за номинацията на Демократическата партия за президентската надпревара. До този момент нито един кмет на американски град не е бил избиран за държавен глава на САЩ, подчертават от редакцията.  \r\nКметът на Ню Йорк обяви кандидатурата си в триминутно видео, озаглавено „Работещите хора на първо място”. Видеото започва с обръщение, което се превърна в лозунг на кмета: \"В тази страна има много пари, те са просто в неправилните ръце\", увери Де Блазио, след което подчерта постиженията си като кмет и темите, по които се е сблъсквал с настоящия президент Доналд Тръмп - имиграцията и изменението на климата. \r\nЗапитан какво го отличава сред останалите претенденти от ДП, Де Блазио каза нещо, което вероятно ще бъде централна тема за кампанията му: „Работещите американци заслужават по-добро и знам, че можем да го направим, защото съм го реализирал тук, в най-големия град в тази страна\". \r\nНе отне много време президентът Тръмп да отговори в социалната мрежа \"Туитър\", който нарече Де Блазио „най-лошия кмет“ в страната. Тереза Герова", "date": "2019.05.16", "title": "The New York Times: Кметът на Ню Йорк влиза в президентската надпревара"}
{"url": "http://www.focus-news.net/news/2019/05/16/2658851/babh-i-pchelarite-obsadiha-aktualnata-obstanovka-v-sektora-na-parvoto-izdanie-na-forum-pchelite-i-horata-zaedno.html", "text": "Българската агенция по безопасност на храните (БАБХ) и представители на пчеларския бранш обсъдиха актуалната обстановка в сектора по време на първия тематичен семинар „Пчелите и хората – заедно“, който се проведе в Търговище, съобщиха от пресцентъра на  БАБХ . Експерти от БАБХ в областите – „Здравеопазване на животните“, „Контрол на ВМП“, „Контрол на ПРЗ“ и „Контрол на фуражите“ се включиха във форума, иницииран от Организацията на производителите на пчелни продукти „Апис Мелифера България“ ООД и Сдружението на производителите и търговците на ветеринарно-медицински продукти (ВМП).  \r\nПо време на семинара бяха обсъдени настоящата обстановка и проблемите в пчеларството, с цел пчеларската общност да предложи рационални решения за справянето с тях, подобряването на условията за развитието на пчеларството и превръщането му в успешен бизнес модел. Експертите на БАБХ изнесоха лекция, свързана с прилагането на националното законодателство по отношение на опазването на пчелите и пчелните семейства от отравяния. Бяха обсъдени ключови и наболели въпроси, свързани с употребата на продукти за растителна защита (ПРЗ) и влиянието им върху пчелите.  \r\nВ рамките на дискусиите бяха поставени теми като актуалните болести по пчелите и тяхната профилактика, ранното откриване и недопускане на нови причинители на заболявания по пчелите в България. Разгледани бяха и правилата за употреба и търговия с ВМП, предназначени за пчели и изискванията на законодателството в сектора на пчеларството по отношение на храненето на пчелите, фуражите и употребата на медикаментозни фуражи, както и възможни появи на нововъзникващи рискове, свързани с наличие на пиролизидин алкалоиди в меда и правилната употреба на меда като подхранка, а именно недопускане на наличие на хидроксиметилфурфорол.", "date": "2019.05.16", "title": "БАБХ и пчеларите обсъдиха актуалната обстановка в сектора на първото издание на форум „Пчелите и хората – заедно“"}
{"url": "http://www.focus-news.net/news/2019/05/16/2658846/mrrb-31-proekta-poluchavat-nad-8-mln-evro-po-vtora-pokana-na-transgranichnata-programa-interreg-ipp-balgariya-sarbiya-2014-2020-g.html", "text": "31 проекта ще получат общо над 8 млн. евро по втората покана на трансграничната програма INTERREG-ИПП България - Сърбия 2014-2020 г. Това съобщиха от пресцентъра на  Министерство на регионалното развитие и благоустройството . Средствата са за инициативи за създаване на устойчив туризъм, подпомагане на младежите и грижи за околната среда. На 16 май в сградата на МРРБ министърът на регионалното развитие и благоустройството Петя Аврамова и министърът за европейска интеграция на Република Сърбия Ядранка Йоксимович връчиха 20 от договорите на бенефициентите на субсидията. „Програмата е от особена важност за хората в пограничния регион между България и Сърбия, защото допринася за подобряване условията на живот там“, каза по време на церемонията министър Аврамова. Тя подчерта, че със средствата ще се постигне по-балансирано развитие на региона. „Програмата за трансгранично сътрудничество с България е една от най-ползотворните и успешни, по които Сърбия работи“, коментира министърът за европейска интеграция на Република Сърбия Ядранка Йоксимович. По думите й днешното събитие потвърждава подкрепата, която България оказва на сръбската страна по пътя й към Европейския съюз. Сръбският министър изрази надежда програмата в следващия програмен период да е още по-успешна и в полза на региона, който е най-слабо развит и в двете държави.   \r\n„Всичко извършено до момента ни осигурява възможността да насочим усилията си и да се фокусираме върху програмирането на новия програмен период“, каза по време на събитието заместник–министърът на регионалното развитие и благоустройството Деница Николова. Целта е за следващия период да се осигури стратегически подход, базиран на специфичните нужди на трансграничния регион, който да увеличи ефективността от кохезионната политика и да съответства на секторните политики на двете страни, стана ясно от думите на Николова.  \r\nПо Втората покана на Програмата, с бюджет от над 12 млн. евро, през миналата година бяха получени 235 проектни предложения. 31 проекта бяха одобрени за сключване на договори за субсидия на обща стойност от над 8 млн. евро. От тях, 14, на стойност 3,5 млн. евро, ще се финансират по приоритетна ос „Устойчив туризъм“, 8   за над 1 млн. евро, ще подпомагат младежите в трансграничния регион, а 9 проекта, за над 3,5 млн.евро, са за мерки, свързани с управление на риска и опазване на околната среда. 9 от одобрените за финансиране проекти са с инвестиционен компонент и 22 проекта от типа “меки мерки“.   \r\nКъм днешна дата са подписани 20 договора за субсидия, като в следващите дни се очаква да бъдат подписани и да стартира изпълнението и на останалите 11 договора.  \r\nВ рамките на Първата покана бяха сключени 39 договора на стойност 18,5 млн. евро, като към настоящия момент 33 от тях са приключили успешно своето изпълнение, а останалите 6 ще завършат до края на годината.  \r\nПрограма INTERREG-ИПП България - Сърбия 2014-2020 г. е с общ бюджет 34,1 млн. евро.  \r\nПреди официалната церемония за връчването на договорите министърът на регионалното развитие и благоустройството Петя Аврамова и министърът за европейска интеграция на Република Сърбия Ядранка Йоксимович проведоха двустранна среща, на която обсъдиха ползотворното сътрудничество между двете страни в контекста на регионалната политика.", "date": "2019.05.16", "title": "МРРБ: 31 проекта получават над 8 млн. евро по втора покана на трансграничната програма INTERREG-ИПП България - Сърбия 2014 - 2020 г."}
{"url": "http://www.focus-news.net/news/2019/05/16/2658847/dimo-stryalkov-priyut-za-bezstopanstveni-kucheta-kam-obshtina-burgas-okolo-2000-kotki-bivat-kastrirani-vsyaka-godina-v-priyuta.html", "text": "Около 2000 котки биват кастрирани всяка година в приюта. Това каза за  Радио „Фокус“ – Бургас  директорът Димо Стрялков. По думите му кампанията за кастрация на бездомните котки е целогодишна и е част от Програмата за овладяване популацията на безстопанствените котки към Община Бургас. „Има назначен човек, който залавя котките с клетка-капан, кастрира ги, а след възстановяването им, ги връща обратно в средата им – там, където са били заловени“, отбеляза Стрялков. \r\nТой добави, че към момента на територията на приюта са извършени три третирания на площите срещу паразити – две през месец април и една в началото на месец май. „Самият терен на приюта се обработва периодично от „Дезинфекционна станция“. Относно животните, екипът на приюта има ангажимент да извършва вътрешното и външното им обезпаразитяване регулярно“, каза още Стрялков. \r\nМария ПОПЧЕВА", "date": "2019.05.16", "title": "Димо Стрялков, Приют за безстопанствени кучета към Община Бургас: Около 2000 котки биват кастрирани всяка година в приюта"}
{"url": "http://www.focus-news.net/news/2019/05/16/2658854/evropeyski-izbori-2019-eva-maydel-gerb-evropa-nyama-nuzhda-ot-revolyutsiya-a-da-si-varne-duha-i-optimizma.html", "text": "\"Много от опонентите ни на национално и европейско ниво говорят за революции в Европа. Фактите са, че Европейският съюз е най-успешният политически модел на взаимодействие между държави и народи в последния век. Ще работя Европа да си върне този дух и чувството, че можем да се справим, а не само да говорим за кризи и проблеми.\" Това заяви кандидатът за евродепутат от ГЕРБ Ева Майдел по време на среща с предприемачи в Ловеч, съобщиха от пресцентъра на  ПП ГЕРБ . В нея участва и общинският ръководител на ПП ГЕРБ Корнелия Маринова. На поканата за среща се отзоваха представители от хранително-вкусовата промишленост, строителни фирми, машиностроене и мебелопроизводство. На срещата присъстваха и представители на работодателските организации в област Ловеч.  \r\n\"В Ловеч през последните години инвестициите се увеличават бързо. С доизграждането на автомагистрала Хемус, което правителството гарантира, условията за правене на бизнес ще се подобрят още повече и се очаква доходите да се увеличат допълнително.\" Това допълни Ева Майдел в разговора с местния бизнес.", "date": "2019.05.16", "title": "Европейски избори 2019: Ева Майдел, ГЕРБ: Европа няма нужда от революция, а да си върне духа и оптимизма"}
{"url": "http://www.focus-news.net/news/2019/05/16/2658855/veliko-tarnovo-parviyat-si-vipusk-ot-profesionalno-napravlenie-terapiya-i-rehabilitatsiya-izprati-humanitarnata-gimnaziya-v-grada.html", "text": "Първият си випуск от професионално направление „Терапия и рехабилитация“ изпрати Профилирана хуманитарна гимназия „Св. Св. Кирил и Методий“ във Велико Търново, предаде репортер на  Радио „Фокус“ – Велико Търново . Изпращането се проведе в училището. На 25 май абитуриентите ще преминат по „червения килим“ по ул. „Васил Левски“. Инициативата за дефилетата на зрелостниците е по инициатива на кмета инж. Даниел Панов и ще се проведе за девета поредна година. \r\nПриемът в паралелката с професионално направление „Терапия и рехабилитация” в Профилирана хуманитарна гимназия „Св. Св. Кирил и Методий“  се реализира в четири поредни учебни години и се превръща в традиция за училището. За учебната практика се използват базите на физиотерапевтични отделения, балнео и спа центрове на територията на област Велико Търново. \r\nНадежда КРЪСТЕВА", "date": "2019.05.16", "title": "Велико Търново: Първият си випуск от професионално направление „Терапия и рехабилитация“ изпрати Хуманитарната гимназия в града"}
{"url": "http://www.focus-news.net/news/2019/05/16/2658853/plovdiv-mestnata-komisiya-za-borba-sreshtu-protivoobshtestvenite-proyavi-na-maloletnite-i-nepalnoletnite-shte-provede-pohod-s-detsa-pod-mototo-badi-aktiven-badi-zdrav.html", "text": "Местната комисия за борба срещу противообществените прояви на малолетните и непълнолетните в Пловдив ще проведе поход с деца под мотото „Бъди активен, бъди здрав” по повод Световния ден на спорта. Това съобщиха за  Радио „Фокус“-Пловдив  от Общината. От 10.30 часа на 17 май 2019 г. участниците ще тръгнат от паметника на Васил Левски на алеята в парк „Бунарджика“ и ще стигнат до паметника на Альоша.  \r\nВ инициативата са поканени да вземат участие Петър Зехтински, Николай Бухалов, Петър Мерков и други.", "date": "2019.05.16", "title": "Пловдив: Местната комисия за борба срещу противообществените прояви на малолетните и непълнолетните ще проведе поход с деца под мотото „Бъди активен, бъди здрав”"}
{"url": "http://www.focus-news.net/news/2019/05/16/2658857/sport-bayern-zapochna-pregovori-s-manchestar-siti-za-sane.html", "text": "Германският хегемон Байерн иска да върне нападателя Лирой Сане в Бундеслигата, информира вестник \"Дейли Рекърд\". Британската медия твърди, че баварците вече са започнали преговори с Манчестър Сити за трансфер на крилото, който иска да бъде несменяем титуляр в своя клуб. 23-годишният германски национал е смятан за идеален заместник на Ариен Робен и Франк Рибери, които ще напуснат клуба след края на сезона. \r\nСане премина през школите на Леверкузен и Шалке 04 и дебютира в Първа Бундеслига с екипа на кралско-сините. Само след 47 мача и 11 гола през 2016 година премина в Манчестър Сити срещу 46,5 млн. паунда. \r\nВенцислав ДРАГОМАНОВ", "date": "2019.05.16", "title": "Спорт: Байерн започна преговори с Манчестър Сити за Сане"}
{"url": "http://www.focus-news.net/news/2019/05/16/2658838/plovdiv-rayonniyat-sad-ostavi-v-aresta-dvamata-tsigani-obvineni-za-opit-za-krazhba-na-kravi-ot-imota-na-kiparskiya-fermer-dimitrakis-pirilis-kray-selo-bolyarino.html", "text": "Районният съд остави в ареста двамата цигани, обвинени за опит за кражба на крави от имота на кипърския фермер Димитракис Пирилис край село Болярино, община Раковски, предаде репортер на  Радио „Фокус“-Пловдив . 28-годишният Ангел Гаджев е обвинен в това, че на 11 май 2019 г., в землището на село Болярино, опитал да открадне селскостопански животни – две крави, от фермата на 60-годишния Димитракис Пирилис, като деянието е извършено в условията на опасен рецидив, след предварителен сговор с 28-годишния Ангел Иванов и с починалия Петър Гаджанов, на 30 г. Спрямо Ангел Иванов, на същите години, е повдигнато аналогично обвинение. \r\nГаджев е осъждан, с 9 влезли в сила присъди. По 8 от тях обвинението е било за кражба и по 1 - за грабеж. Той е излязъл от затвора през септември 2018 г. Последната му присъда е била за 2 години и 8 месеца затвор за кражби на крави от различни собственици, сред които и Димитракис Пирилис. Другият циганин – Ангел Иванов, е осъждан за кражби. \r\nСпоред прокуратурата има достатъчно събрани доказателства, че двамата мъже, заедно с починалия Петър Гаджанов, са опитали да откраднат крави от фермата на кипърския гражданин. Според прокуратурата те са опитали да откраднат 5 крави. Циганите разказали пред разследващите, че искали да косят люцерна, но на мястото били открити въжета, като с едно от тях са били вързани две крави, макар че първоначално животните били повече. Ангел Гаджев поиска да бъде пуснат на свобода, за да отиде при семейството си. Другият пък искаше да му бъде наложена мярка за неотклонение „домашен арест“. Определението на магистратите обаче бе друго. То може да бъде обжалвано в тридневен срок пред Окръжния съд. Ако това стане, мярката ще бъде гледана на втора инстанция в четвъртък следобед. \r\nЦветана ТОНЧЕВА", "date": "2019.05.16", "title": "Пловдив: Районният съд остави в ареста двамата цигани, обвинени за опит за кражба на крави от имота на кипърския фермер Димитракис Пирилис край село Болярино"}
{"url": "http://www.focus-news.net/news/2019/05/16/2658856/prezidentat-rumen-radev-kandidaturite-za-glaven-prokuror-tryabva-da-sa-dobre-argumentirani-i-da-otgovaryat-striktno-na-zakonovite-iziskvaniya.html", "text": "Кандидатурите за главен прокурор трябва да са добре аргументирани и да отговарят стриктно на законовите изисквания. Обществото очаква ясни измерители в прилагането на критериите за независимост на кандидатите. Това заяви президентът Румен Радев на среща днес с председателя на Върховния административен съд Георги Чолаков, съобщиха от  прессекретариата на държавния глава . Разговорът е част от поредица срещи, които държавният глава инициира във връзка с критериите за избор и правомощията на следващия главен прокурор. На срещата днес беше отбелязано, че формална процедура и немотивирани, бланкетни аргументи при излъчване на номинациите за нов главен прокурор биха компрометирали избора. Сред темите на разговора бяха и механизмите за контрол, отчетност, както и отговорностите на „тримата големи“ в съдебната власт. Румен Радев и Георги Чолаков обсъдиха също бързината и ефективността на административното правораздаване, както и натовареността на съдилищата, като аспекти от съдебната реформа.  \r\nУтре държавният глава ще разговаря с представляващия Висшия съдебен съвет Боян Магдалинчев.", "date": "2019.05.16", "title": "Президентът Румен Радев: Кандидатурите за главен прокурор трябва да са добре аргументирани и да отговарят стриктно на законовите изисквания"}
{"url": "http://www.focus-news.net/news/2019/05/16/2658852/evropeyski-izbori-2019-tsik-predstavi-mashinite-za-glasuvane-na-evrovota-obzor.html", "text": "Централната избирателна комисия (ЦИК) представи машините за гласуване на изборите за Европейски парламент на 26 май. Доставчик на устройствата е фирмата „Сиела Норма“ АД. Машините са 3 300 и се съхраняват в склад в София. Стойността на проекта е 7,5 млн. лв. Компанията има и задължение за обучение на персонал за работа с устройствата.   \r\nИзпълнителният директор на фирмата Веселин Тодоров изтъкна, че машините са напълно готови за работа. Те вече имат актуализиран софтуер и подадената от ЦИК бюлетина е заложена в устройствата. Той отбеляза, че машините са изцяло с нов дизайн. Произведени са тази година в Тайван и са специално изработени за изборите в страната. На 24 май ще бъдат експедирани към цялата страна. Веселин Тодоров определи съвместната им работа с ЦИК като успешна.  \r\nОтносно твърденията, че с такива машини се е гласувало на последните президентски избори във Венецуела, като са отчетени голям брой манипулирани гласове, Тодоров увери, че изборите във венецуелската страна са били перфектни от гледна точка на гласуване. По думите му нарушенията са направени след гласуването.  \r\nПредставители на ЦИК и учени от БАН също изразиха увереност, че машинното гласуване на европейските избори ще бъде с високи стандарти на сигурност и надеждност на вота. „Убедени сме, че по организацията и подготовката на изборите, всичко ще протече нормално. Това е видимо, публично и това създава доверието в общество“, заяви говорителят на комисията Александър Андреев. Той коментира и въпроса за редуцирането на мъртвите души в избирателните списъци, като уточни, че той няма общо с машинното гласуване. „Той е свързан с изготвянето на избирателните списъци. Избирателните списъци се изготвят от бази данни на население от общинските администрации по постоянен адрес на съответните лица. ЦИК няма правомощията и задължение да поддържа регистър на избирателите“, добави той. \r\nДаяна ДЮЛГЕРОВА", "date": "2019.05.16", "title": "Европейски избори 2019: ЦИК представи машините за гласуване на евровота (ОБЗОР)"}
{"url": "http://www.focus-news.net/news/2019/05/16/2658859/plovdiv-zatrudneno-e-dvizhenieto-po-patya-asenovgrad-smolyan-v-rayona-na-bachkovskiya-manastir.html", "text": "Затруднено е движението по пътя Асеновград-Смолян в района на Бачковския манастир. Образували са се километрични опашки и в двете посоки. Това съобщи слушател на  Радио „Фокус“ . Предполагаемата причина е паднала скална маса на пътното платно.", "date": "2019.05.16", "title": "Пловдив: Затруднено е движението по пътя Асеновград-Смолян  в района на Бачковския манастир"}
{"url": "http://www.focus-news.net/news/2019/05/16/2658860/tass-aligator-paralizira-rabotata-na-amerikanska-voennovazdushna-baza-vav-florida.html", "text": "Голям алигатор се появи на писта в базата на американските военновъздушните сили в Тампа, Флорида. За да върнат влечугото обратно във водоема, от който е изпълзяло, специалистите са използвали товарач. Това съобщава онлайн изданието Air Force Times, предава руската информационна агенция  TACC . \r\n\"В базата на военновъздушните сили във Флорида бе открит необичаен посетител - алигатор\", отбелязва изданието. Както изясни прессекретарят на базата, лейтенант Брандън Ханър, влечугото се е промъкнало на летището от водоем, разположен в близост до военния обект.  \r\nПо време на евакуацията \"нито алигаторът, нито някой в ​​базата пострада\", уточни Ханър. За щастие, добави говорителят, инцидентът се е случил рано сутрин, така че „алигаторът не представляваше опасност нито за хората, нито за самолетите“. \r\nКакто отбелязва Air Force Times,  на летищата по света \"са в страх от отломки от чужди обекти - камъни, болтове или други случайни предмети, които могат да се окажат на пистата и да причинят сериозни щети на самолета\". Появата на алигатор на летището е предизвикало хаос във въздушната база. Тереза Герова", "date": "2019.05.16", "title": "ТАСС: Алигатор парализира работата на американска военновъздушна база във Флорида"}
{"url": "http://www.focus-news.net/news/2019/05/16/2658858/sofiya-vavezhda-se-vremenna-organizatsiya-na-dvizhenieto-po-ul-chataldzha-mezhdu-ul-byalo-more-i-ul-zletovo-na-17-i-18-may.html", "text": "Забранява се влизането на пътни превозни средства, престоят и паркирането, като се осигури преминаването на живущите в района и автомобилите със специален режим на движение – пожарни и линейки, както следва:  \r\n- на 17.05.2019 г. по ул. „Чаталджа“ между ул. „Бяло море“ и ул. „Малкара“;  \r\n- от 18.05.2019 г. до 19.05.2019 г. /включително/ по ул. „Чаталджа“ между ул. „Малкара“ и ул. „Злетово“. Това съобщиха от пресцентъра на  Столична община .", "date": "2019.05.16", "title": "София: Въвежда се временна организация на движението по ул. „Чаталджа“, между ул. „Бяло море“ и ул. „Злетово“, на 17 и 18 май"}
{"url": "http://www.focus-news.net/news/2019/05/16/2658861/smolyan-normalno-se-osashtestvyava-dvizhenieto-po-patishtata-v-oblastta.html", "text": "Нормално се осъществява движението по пътищата в област Смолян, съобщи за  Радио „Фокус“ – Смолян  дежурният в Областно пътно управление (ОПУ) – Смолян. Времето е с разкъсана облачност и отлична видимост. Пътните настилки са сухи. През деня не са получавани сигнали за инциденти по пътищата в областта. Заради пресечения релеф на региона е повишена опасността от падащи камъни и свличане на земни маси по всички направления в областта, затова водачите трябва да шофират внимателно и със съобразена скорост. \r\nПрез прохода Пампорово целогодишно е забранено движението на товарни автомобили над 3,5 тона. Движението по път ІІ-86 Средногорци – Рудозем се осъществява след изчакване заради ремонтни дейности. Движението по пътя Проглед – Пампорово се осъществява в една лента поради направа на подпорна стена на аварирал участък. Участъкът е сигнализиран с пътни знаци. С повишено внимание трябва да се шофира по пътя от Михалково до Кричим заради осъществяване на рехабилитация на пътя и извършване на ремонтни дейности, като на места се преминава след изчакване. По направлението Арда – Горда Арда е забранено движението за автомобили с маса над 10 тона заради стеснен пътен участък.  Движението по пътя Смолян – Мадан, при срутището на разклона за село Тикале се регулира със светофарна уредба и скоростта е ограничена до 20 км/ч. Трафикът се осъществява в дясната пътна лента. \r\nВ Смолян пътните настилки са сухи. Автомобилният трафик в края на работния ден е интензивен по централния бул. „България“, прилежащите към него улици и кръстовища и по входно-изходните артерии на града. \r\nНели ГЕРГЬОВСКА", "date": "2019.05.16", "title": "Смолян: Нормално се осъществява движението по пътищата в областта"}
{"url": "http://www.focus-news.net/news/2019/05/16/2658862/sofiya-vavezhda-se-vremenna-organizatsiya-na-dvizhenieto-za-kulturen-kvartal-v-sofiya-kvartal-na-18-may.html", "text": "Въвежда се временна организация на движението за културен квартал в София „КвАРТал“ на 18 май. Това съобщиха от пресцентъра на  Столична община .    \r\nОт 10.00 до 18.00 часа на 18.05.2019 г. се забранява  престоят и паркирането на пътни превозни средства на ул. „Сердика“ между ул. „Струма“ и ул. „Цар Симеон“.  \r\nОт 12.00 до 18.00 часа на 18.05.2019 г. се забранява влизането на пътни превозни средства по ул. „Сердика“ между ул. „Струма“ и ул. „Цар Симеон“.", "date": "2019.05.16", "title": "София: Въвежда се временна организация на движението за културен квартал в София „КвАРТал“ на 18 май"}
{"url": "http://www.focus-news.net/news/2019/05/16/2658866/evropeyski-izbori-2019-vodachat-na-listata-na-nfsb-valeri-simeonov-vnese-signal-do-tsik-za-narushenie-na-izborniya-kodeks-ot-strana-na-dps.html", "text": "Председателят на НФСБ Валери Симеонов сигнализира Централната избирателна комисия и Съвета за електронни медии за нарушение на Изборния кодекс и правилата за провеждане на предизборната кампания. Това съобщиха от пресцентъра на  НФСБ . В писмото си до институциите той посочва, че на 14 май по телевизия „Канал 3“ във времето между 22.35 ч. и 22.55 ч. е бил излъчен предизборен репортаж от митинг на ДПС с тема „Карадайъ от Вълнари:  В края на май ще направим заявка за управление на страната“. „В репортажа неколкократно бяха показани видеокадри, в които се виждаше присъствието на деца на митинга – например, в кадрите, излъчени в 22.43, 22.49 часа. Особено отчетливо и масово присъствието на деца (и то на видима възраст между 7 и 10 години, снабдени с партийни флагчета на ДПС и с тениски с опознавателните знаци на ДПС), се наблюдаваше от телевизионната аудитория в 22.53 – между изказванията на кандидатите за евродепутати Илхан Кючук и Атидже Алиева“, посочва в сигнала си Валери Симеонов. „Освен горепосочените функционери на ДПС, на митинга присъстваше и произнасяше речи цветът на ръководството на ДПС – Мустафа Карадайъ, Йордан Цонев, Хамид Хамид и др. – т.е. кандидати за евродепутати и депутати, които би следвало да са съвсем наясно с изборното законодателство.  По този начин партия ДПС, регистрирана за участие в изборите за членове на Европейския парламент , както и доставчикът на медийни услуги „Канал 3“ нарушиха Изборния кодекс. Затова моля да предприемете необходимите мерки за санкционирането на нарушителите“, се посочва още в сигнала. „Това, естествено, не е първото, вероятно няма да е и последното нарушение на Изборния кодекс от страна на ДПС. На всяка кампания партията предизвиква гневните реакции на хората с това, че демонстративно погазва закона. Не е имало досега предизборна кампания, на която Карадайъ да не говори на турски език, въпреки, че това изрично е забранено, или да се използват религиозни символи, или както е в случая – деца. Смятам, че това са умишлени провокации в стила на провокациите, които турската държава непрекъснато организира. Което показва една съгласувана политика за провокиране на българското обществено мнение и опитите за противопоставяне между българския и турския етнос. Стратегията на ДПС – още от самото създаване на тази антибългарска партия е, да разделя българското общество“, заяви пред медии Валери Симеонов. Той посочи още, че не очаква санкционирането на ДПС да спре партията от бъдещи прояви в разрез с българското законодателство. „Санкциите, за съжаление, не са големи, въпреки, че ние многократно настоявахме те да бъдат увеличени, когато бяха гласувани промените в Изборния кодекс. За съжаление, останалите партии подценяват Изборния кодекс и гледат с пренебрежение към този основен закон, и не разбират, че от него зависи кой управлява и какво бъдеще има нашата държава“, категоричен е Валери Симеонов.", "date": "2019.05.16", "title": "Европейски избори 2019: Водачът на листата на НФСБ Валери Симеонов внесе сигнал до ЦИК за нарушение на Изборния кодекс от страна на ДПС"}
{"url": "http://www.focus-news.net/news/2019/05/16/2658867/evropeyski-izbori-2019-kandidatat-za-evrodeputat-ot-listata-na-gerb-d-r-ivo-ralchovski-nie-izpalnyavame-angazhimentite-si-i-rezultatite-sa-nalitse.html", "text": "„Много предприятия работят по европейски проекти, благодарение на които инвестират в обучения на персонал, внедряват иновации, повишават своята конкурентоспособност. Благодарение на членството ни в ЕС, имаме свобода на движение на стоки, услуги, капитали и хора. Млади хора се обучават и обменят опит в други страни по програма ЕРАЗЪМ +, средствата за която ще бъдат близо 2 пъти повече в следващия програмен период. Това са част от причините, поради които изборите за членове на Европейския парламент са важни”. Това заяви кандидатът за евродепутат от ГЕРБ д-р Иво Ралчовски по време на среща с представители на три фирми в град Враца, съобщи от пресцентъра на  ПП ГЕРБ .  \r\n„Благодарение на усилията и авторитета на евродепутатите от ПП ГЕРБ Европа познава България. Това са хора с висок професионализъм, познават изключително добре работата на европейските институции, ползват се с доверие и резултатът от работа им е налице - увеличен бюджет за България с 4 млрд. лева, десетократно намалени такси за банкови преводи, премахнати такси за роуминг. Имам честта да бъда част от силната листа на ГЕРБ, която включва хора с висока експертиза и опит в своята област”, каза още д-р Ралчовски. Той подчерта, че е важно да се споделят европейските ценности от всички страни-членки на ЕС и уточни как европейското законодателство влияе върху ежедневието на българските граждани.  \r\n„Преди четири години застанахме пред вас с конкретни обещания и мото \"Видими резултати\". Днес в качеството си на действащ общински съветник мога да заявя, че ние изпълняваме ангажиментите си и резултатите са налице. Променен облик на града – в социална, образователна инфраструктури”, припомни д-р Ралчовски. \r\n„Нека продължим европейското развитие на България, на Северозапада. Гласувайте за ПП ГЕРБ на 26 май\", призова д-р Ралчовски. \r\n„Северозападна България има единствен представител за кандидат за евродепутат в лицето на д-р Иво Ралчовски. Нека го подкрепим”, призова присъстващите общинският съветник от ГЕРБ Владимир Христов. Своята подкрепа за д-р Иво Ралчовски изрази и Момчил Калистратов - член на общинското ръководство на ГЕРБ - Враца.", "date": "2019.05.16", "title": "Европейски избори 2019: Кандидатът за евродепутат от листата на ГЕРБ д-р Иво Ралчовски: Ние изпълняваме ангажиментите си и резултатите са налице"}
{"url": "http://www.focus-news.net/news/2019/05/16/2658864/blagoevgrad-gradat-e-sred-nominiranite-obshtini-v-konkurs-na-tema-moderni-v-klas-chast-ot-nadprevarata-kmet-na-mesetsa-organiziran-ot-portal-kmetabg.html", "text": "Благоевград е сред номинираните общини в конкурс на тема \"Модерни в клас\", част от надпреварата \"Кмет на месеца\", организиран от портал „Кмета.бг“. Това съобщиха от пресцентъра на  Общината . \r\nКметът д-р Атанас Камбитов е избран да участва в категория „голяма община“. Своята подкрепа за номинираните  всеки може да даде на  https://www.kmeta.bg/konkurs/konkurs-kmet-na-meseca-za-maj-na-tema-moderni-v-klas. \r\nПо традиция Порталът на българските общини Kmeta.bg организира всеки месец анкета по дадена тема, в която гражданите с онлайн вота си посочват победителите.  \r\nВ месеца, в който отбелязваме Деня на българската просвета и култура и славянска писменост, конкурсът е фокусиран върху политиките на кметовете в образованието. Освен ремонт и саниране на училища, критериите, по които се определят участниците в конкурса са въвеждането на нови технологии в училищата, разработването на иновативни образователни планове, модерно поднесен учебен материал. Правителството вече обявява кои са иновативните училища в страната.  \r\nЕкипът на Kmeta.bg на база на наблюденията си в общините, номинира в конкурса \"Кмет на месеца\" за май на тема \"Модерни в клас\" следните кметове: \r\n- За голяма община - Атанас Камбитов (Благоевград), Димитър Николов (Бургас), Живко Тодоров (Стара Загора) \r\n- За средна община - Валентин Василев (Разград), Владимир Москов (Гоце Делчев), Генчо Генчев (Свищов) \r\n- За малка община - Алекси Кесяков (Челопеч), Румен Гунински (Правец), Свилен Шитов (Девня) \r\nКонкурсът \"Кмет на месеца\" за май \"Модерни в клас\" се провежда до 26 май 2019 г. включително. Победителите ще бъдат обявени на 27 май на Kmeta.bg.", "date": "2019.05.16", "title": "Благоевград: Градът е сред номинираните общини в конкурс на тема \"Модерни в клас\", част от надпреварата \"Кмет на месеца\", организиран от портал „Кмета.бг“"}
{"url": "http://www.focus-news.net/news/2019/05/16/2658868/kathimerini-atina-se-stremi-da-poddarzha-otvoreni-kanali-s-ankara-predstoi-sreshta-katrugalos-chavushoglu.html", "text": "Атина се стреми да поддържа отворени канали с Анкара, пише електронното издание на гръцкия вестник  Kathimerini , като припомня, че предстои среща между министрите на външните работи на двете страни - Йоргос Катругалос и Мевлют Чавушоглу. \r\nРазговорът помежду им ще се състои в рамките на деня, в кулоарите на министерската среща на Съвета на Европа. \r\nСпоред съобщенията Атина се опитва да запази връзките с Анкара, въпреки неотдавнашната ескалация на напрежението в Източното Средиземноморие и Егейско море, където турски изтребители нарушиха въздушното пространство на Гърция 65 пъти в рамките на един ден, сряда, 15 май. \r\nНапрежението между двете съседни страни се увеличи седмица преди посещението на турска делегация в Министерството на отбраната в Атина за обсъждане на мерките за изграждане на доверие между двете страни. \r\nС оглед поведението на Турция, министърът на отбраната на Гърция Евангелос Апостолакис заяви, че страната му \"се стреми към мир и стабилност, като същевременно решително гарантира нашите суверенни права\". Тереза Герова", "date": "2019.05.16", "title": "Kathimerini: Атина се стреми да поддържа отворени канали с Анкара, предстои среща Катругалос-Чавушоглу"}
{"url": "http://www.focus-news.net/news/2019/05/16/2658865/ivanka-bagdatova-mizova-e-osvobodena-ot-posta-zamestnik-izpalnitelen-direktor-na-darzhaven-fond-zemedelie.html", "text": "Управителният съвет на Държавен фонд „Земеделие“ (ДФЗ) гласува освобождаването на заместник-изпълнителния директор на фонда Иванка Багдатова-Мизова, считано от днес. Това съобщиха от пресцентъра на  Министерството на земеделието, храните и горите . \r\nУправителния съвет избра Евдокия Кръстева за заместник-изпълнителен директор на ДФЗ. Тя има две магистратури – по право и по аграрна икономика от Университета за национално и световно стопанство. В периода февруари 2001 г. - юни 2008 г. е била главен секретар на Изпълнителната агенция по лозата и виното. От октомври 2012 г. до юли 2015 г. е съветник по кохезионната политика в постоянното представителство на България в Брюксел.  \r\nОт юни 2008 г. до момента работи в Министерски съвет като държавен експерт в дирекция „Централно координационно звено“ и началник-отдел в дирекция „Мониторинг на средствата от ЕС“.", "date": "2019.05.16", "title": "Иванка Багдатова-Мизова е освободена от поста заместник-изпълнителен директор на Държавен фонд „Земеделие“"}
{"url": "http://www.focus-news.net/news/2019/05/16/2658869/aktsenti-v-sutreshniya-blok-dobro-utro-balgariya-na-radio-fokus-na-17-may.html", "text": "Иран официално преустанови изпълнението на част от задълженията по Съвместния всеобхватен план за действие по ядрената програма. Световни медии заговориха за страхове от избухване на Трета световна война след като американският президент Доналд Тръмп не отхвърли потенциалната възможност за война между САЩ и Иран, какво означава това и какви могат да са последиците, по тази и други теми очаквайте в сутрешния блок „Добро утро, България“ на Радио „Фокус“ коментара на Боян Чуков, външнополитически съветник на две правителства, анализатор и експерт по международна сигурност.  \r\nЗаседание на Съвета на министрите на културата от Югоизточна Европа ще се проведе в София. Това е последното заседание за президентския мандат на България, който премина под мотото „Културата като важен инструмент в международните отношения”. На 17 май 1956 година България е приета за член на ЮНЕСКО, как се опазва културно-историческото наследство в ЕС, както и за  културното сътрудничество и стратегиите в културната област в ЕС, ще разговаряме с проф. Мариела Модева, кандидат за евродепутат от листата на „БСП за България“. Много от световните медии обявиха, че нивата на въглеродния диоксид са достигнали максимума в историята на човечеството.  \r\nСтолична община съобщи, че два и половина пъти са намалени вредните емисии, излъчвани от автобусите на градския транспорт- как се постига това, какви са амбициите, ще обсъдим със зам.-кметът на София Дончо Барбалов. Близо половин милион лева безвъзмездна помощ осигури община Симитли от Държавен фонд „Земеделие“ за нов физкултурен салон в училището в най-многолюдното село Крупник. Колегата от Радио „Фокус“ – Пирин Ливия Нинова ще ни информира за съоръжението. В Дупница ще бъдат открити Майските празници на културата, които се провеждат за 42-а поредна година. Какво включва цикълът от културни прояви, ще ни каже колегата от Радио „Фокус” – Кюстендил Венцеслав Илчев. \r\nЗапочнете деня информирани! Тези и още теми – в „Добро утро, България“ от 06.00 до 10.00 часа на 17 май, с водещ Елеонора Чолакова.", "date": "2019.05.16", "title": "Акценти в сутрешния блок „Добро утро, България“ на Радио „Фокус“ на 17 май"}
{"url": "http://www.focus-news.net/news/2019/05/16/2658870/kardzhali-nad-1100-chetvartoklasnitsi-v-oblastta-uchastvaha-v-izpita-za-natsionalno-vanshno-otsenyavane-po-chovekat-i-prirodata.html", "text": "Над 1100 четвъртокласници от всички училища в област Кърджали участваха в изпита за национално външно оценяване по предмета „Човекът и природата“. Това съобщи за   Радио „Фокус“  Гроздан Колев, началник на Регионалното управление на образованието в Кърджали. Първата сериозна бариера, с която трябва да се справят децата в началното образование, е националното външно оценяване за 4-ти клас. Четвъртокласниците показаха познанията си в дисциплината „Човек и природата“. Това е последният от четирите изпита, които децата държат и тази година.  \r\nРезултатите от изпитите се отчитат регионално. Те постъпват в интерактивна система и се обработват в единен център за цялата страна, който контролира качеството на образованието. След това информацията се връща в регионите, като се обработва чрез таблици и сравнителен анализ спрямо другите региони. Резултатите обикновено се анализират до десет дни, но има тридневен срок за проверка на изпита, след което се получава обобщената информация, като няма конкретно фиксирани срокове. Националният център обработва голям обем информация от 28 области, с огромен брой училища. „Ние имаме 15 000 ученици в областта, има текучество, има движение, но толкова са учениците в област Кърджали като цяло“, отбеляза Гроздан Колев. \r\nДарина ДЕЕНИЧИНА", "date": "2019.05.16", "title": "Кърджали: Над 1100 четвъртокласници в областта участваха в изпита за национално външно оценяване по „Човекът и природата“"}
{"url": "http://www.focus-news.net/news/2019/05/16/2658871/evropeyski-izbori-2019-kandidatat-za-evrodeputat-ot-gerb-yoana-yoncheva-filyova-radvam-se-che-grad-shipka-e-promenen-i-prodalzhava-da-se-razviva.html", "text": "Радвам се, че градът ви е променен и продължава да се развива. Щастлива съм, защото съм част от отбора, който прави добрини за Шипка. С тези думи се обърна към жителите на китния подбалкански град кандидатът за евродепутат от ГЕРБ Йоана Йончева – Фильова, съобщиха от пресцентъра на  ПП ГЕРБ . Тя се срещна с местните и посети една от новите придобивки за тях - зона за отдих и сцена в обновения център, изградени по проект „Архитектурно оформяне и благоустрояване на площад „Иван Георгиев\". Средствата, в размер на 150 хил. лв. за дейностите, свързани с благоустрояване, паркоустрояване и зацветяване на централната градска част,  бяха отпуснати допълнително по бюджета на община Казанлък с правителствено решение в края на 2017 година. Друга придобивка за шипкалии е ремонтираното основно училище \"Св. Св. Кирил и Методий\". То е едно от петте училища в община Казанлък, обновено по проект за близо 10 милиона лева. Другите учебни заведения са в Крън и селата Хаджидимитрово, Овощник и Ръжена. Реновирани са и три казанлъшки детски градини.  \r\nВ подбалканския град впечатление прави и автобусната спирка от закрит тип, която младежите от ГЕРБ – Казанлък освежиха преди две години. Тя има за цел да популяризира културните забележителности не само в Шипка, но и в региона.", "date": "2019.05.16", "title": "Европейски избори 2019: Кандидатът за евродепутат от ГЕРБ Йоана Йончева - Фильова: Радвам се, че град Шипка е променен и продължава да се развива"}
{"url": "http://www.focus-news.net/news/2019/05/16/2658872/ognyan-zlatev-ek-prez-godinite-evropeyskiyat-institut-uspya-da-se-utvardi-kato-myasto-kadeto-e-sabran-intelektualniyat-kapatsitet-po-evropeyskite-vaprosi.html", "text": "През годините Европейският институт успя да се утвърди като място, където е събран интелектуалният капацитет по европейските въпроси. Това каза ръководителят на Представителството на ЕК в България Огнян Златев на откриването на тържественото отбелязване на 20-годишнината от създаването на Европейския институт, предаде репортер на  Агенция „Фокус“ . „Изключително се вълнувам днес да говоря пред всички вас, защото през по-голямата част от тези 20 години сме работили заедно. През всички 20 години сме работили с Европейския институт. Някои години сме работили още по-близко, отколкото сега“, посочи Златев. \"През годините Европейският институт успя да се утвърди като място, където е събран интелектуален капацитет по европейските въпроси. Неслучайно сред неговите съмишленици, поддръжници и експерти са хора, които са имали пряко отношение към присъединяването на България към ЕС“, допълни Огнян Златев. Той отчете, че България вече 12 години е член на ЕС и за да постигне по-добри резултати има нужда от Европейския институт. \r\nДеница КИТАНОВА", "date": "2019.05.16", "title": "Огнян Златев, ЕК: През годините Европейският институт успя да се утвърди като място, където е събран интелектуалният капацитет по европейските въпроси"}
{"url": "http://www.focus-news.net/news/2019/05/16/2658874/evropeyski-izbori-2019-kandidatat-za-evrodeputat-ot-gerb-andrey-kovachev-prisastva-na-otkrivaneto-na-tsentar-za-sotsialna-rehabilitatsiya-i-integratsiya-v-bozhurishte.html", "text": "Кандидатът за евродепутат от листата на ГЕРБ и СДС Андрей Ковачев присъства на официалното откриване на Център за социална рехабилитация и интеграция за жителите на община Божурище, съобщиха от пресцентъра на  ПП ГЕРБ . На събитието бяха още областният координатор на ГЕРБ-София област Галя Георгиева и заместник областният управител на София област Николай Николов.  \r\n„Eвропа е във всеки един български град, във всяко населено място.  Местната администрация, в синхрон с българското правителство и с представителите на България в ЕП - може да постига  целите за по - добър стандарт, за по - добра жизнена среда, за бъдещето на младите хора, но и за хората в нужда. Европа е силна, когато всеки един от нейните граждани се чувства защитен и има възможност за лична и професионална реализация”, каза Андрей Ковачев. Той отбеляза още, че откриването на Центъра е положителна стъпка към подобряването на качеството на живот на хората с увреждания. \r\nКмета на община Божурище Георги Димов благодари на хората от неговия екип за усилията, довели до успешната реализация на поредния проект. По неговите думи наред с останалите проекти като ремонта на централния градски площад, обновяването на парк „Божура” и дори санирания блок по програмата за енергийна ефективност, в който се намира Центърът - превръщат Божурище в град с европейски облик. \r\nЦентърът за социална рехабилитация и интеграция е изпълнен по проект „Активно включване, заетост и създаване на център за социална рехабилитация и интеграция за жителите на община Божурище” по Оперативна програма „Развитие на човешките ресурси” 2014г. – 2020г. Основната цел на този проект е подкрепа на индивидуалното развитие, поддържане и придобиване на нови способности за самостоятелност на лица с различен вид и степен на увреждане, както и да се подкрепят лица от различни рискови групи в община Божурище. Проектът е на стойност 289 521,52 лв., а след края на 2019 г. Центърът ще премине на делегиран бюджет към държавата.", "date": "2019.05.16", "title": "Европейски избори 2019: Кандидатът за евродепутат от ГЕРБ Андрей Ковачев присъства на откриването на Център за социална рехабилитация и интеграция в Божурище"}
{"url": "http://www.focus-news.net/news/2019/05/16/2658873/plovdiv-gradushka-s-razmer-na-oreh-e-padnala-v-rayona-na-karlovo.html", "text": "Градушка от ледени късове с размер на орех е паднала в района на Карлово. Най-големи са пораженията в село Каравелово, съобщи за  Радио „Фокус“-Пловдив  кметът на населеното място Славка Червенкова. „Унищожени са всички насаждения в селото“, каза Червенкова. Тя уточни, че е градушката е заваляла около 15.30 часа и е продължила около 10 минути. „Унищожени са розови и лозови насаждения и градините със зеленчуци. Всичко е по земята. Зърната от градушката все още не са се разтопили“, добави кметът на Каравелово.  \r\nПо думите на Червенкова в землището на селото има около 70 дка розови насаждения и около 150 дка лозя. „Трудът на хората е съсипан, но срещу природата не можем да вървим“, добави Червенкова. \r\nГрадушка е валяла и в Карлово и селата Богдан, Певците и Иганово, като там тя е била примесена с дъжд. Продължила е около 3-4 минути и е била по-слаба, като не е причинила видими сериозни щети. \r\nЦветана ТОНЧЕВА", "date": "2019.05.16", "title": "Пловдив: Градушка с размер на орех е паднала в района на Карлово"}
{"url": "http://www.focus-news.net/news/2019/05/16/2658875/a1-on-makedoniya-nova-demokratsiya-e-s-prednina-ot-76-pred-siriza-pokazva-prouchvane.html", "text": "Най-голямата опозиционна партия в Гърция - \"Нова демокрация\", води със 7,6% пред управляващата СИРИЗА, според резултатите от ново проучване на общественото мнение, проведенo за телевизия Antena, предава македонската електронна медия  A1 On . \r\nСпоред анкетата, на предстоящите избори за Европейски парламент, насрочени за 26 май, 29,3% от анкетираните ще гласуват за \"Нова демокрация\", а за СИРИЗА - 21,7%. Следват \"Движение на промяна\" с 6,3%, \"Златна зора\" с 6% и Кмунистическата партия на Гърция с 5,1%. Останалите партии събират подкрепа под три процента. \r\nЩо се отнася до последния пакет от правителствени мерки, предвиждащи намаляване на таксите и увеличаване на пенсиите, шест от 10 гърци оцениха, че те не са \"важни\" или \"изобщо не са важни\", а 36,9% ги смятат за \"много или много важни\". \r\nНа въпрос дали СИРИЗА или \"Нова демокрация\" е по-добра опция за икономическото положение, 40,2% гласуваха за правителството, водено от партията на Кириакос Мицотакис, а 27,9% за правителството на СИРИЗА и премиера Алексис Ципрас. \r\nПроучването е проведено от 10 до 14 май сред 1292 души. Тереза Герова", "date": "2019.05.16", "title": "A1 On (Македония): \"Нова демокрация\" е с преднина от 7,6% пред СИРИЗА, показва проучване"}
{"url": "http://www.focus-news.net/news/2019/05/16/2658876/prezidentat-rumen-radev-shte-se-sreshtne-s-predstavlyavashtiya-vss-boyan-magdalinchev-na-17-may.html", "text": "На 17 май от 14.00 часа президентът Румен Радев ще разговаря с представляващия Висшия съдебен съвет Боян Магдалинчев. Това съобщиха от  прессекретариата на държавния глава . Разговорът е част от поредица срещи, които държавният глава инициира във връзка с критериите за избор и правомощията на следващия главен прокурор.", "date": "2019.05.16", "title": "Президентът Румен Радев ще се срещне с представляващия ВСС Боян Магдалинчев на 17 май"}
{"url": "http://www.focus-news.net/news/2019/05/16/2658863/afp-iranskiyat-vanshen-ministar-shte-poseti-kitay-za-obsazhdane-na-regionalni-i-mezhdunarodni-vaprosi.html", "text": "Министърът на външните работи на Иран Мохамед Джавад Зариф ще посети Китай в петък за разговори по \"регионални и международни въпроси\", съобщава  AFP , като се позовава на държавната информационна агенция IRNA. \r\nНа фона на напрежението между Вашингтон и Техеран посещението ще бъде възможност за обсъждане на ядрената сделка от 2015 г., от която САЩ едностранно се оттеглиха преди година. Зариф ще посети Пекин след обиколка в Туркменистан, Индия и Япония. \r\nКитай е една от страните, подписали споразумението за ядрената програма на Иран, заедно с Великобритания, Франция, Германия и Русия. Той е и основен вносител на ирански суров петрол. \r\nВ Токио Зариф обвини САЩ в \"неприемлива\" ескалация на напрежението и заяви, че Техеран проявява \"максимална сдържаност\" в ситуацията. Тереза Герова", "date": "2019.05.16", "title": "AFP: Иранският външен министър ще посети Китай за обсъждане на \"регионални и международни въпроси\""}
{"url": "http://www.focus-news.net/news/2019/05/16/2658877/pregled-na-mezhdunarodnite-novini-do-18-chasa-agentsiya-fokus.html", "text": "Най-голямата опозиционна партия в Гърция - \"Нова демокрация\", води със 7,6% пред управляващата СИРИЗА, според резултатите от ново проучване на общественото мнение, проведенo за телевизия Antena, предава македонската електронна медия  A1 On . \r\nСпоред анкетата, на предстоящите избори за Европейски парламент, насрочени за 26 май, 29,3% от анкетираните ще гласуват за \"Нова демокрация\", а за СИРИЗА - 21,7%. Следват \"Движение на промяна\" с 6,3%, \"Златна зора\" с 6% и Кмунистическата партия на Гърция с 5,1%. Останалите партии събират подкрепа под три процента. \r\nЩо се отнася до последния пакет от правителствени мерки, предвиждащи намаляване на таксите и увеличаване на пенсиите, шест от 10 гърци оцениха, че те не са \"важни\" или \"изобщо не са важни\", а 36,9% ги смятат за \"много или много важни\". \r\nНа въпрос дали СИРИЗА или \"Нова демокрация\" е по-добра опция за икономическото положение, 40,2% гласуваха за правителството, водено от партията на Кириакос Мицотакис, а 27,9% за правителството на СИРИЗА и премиера Алексис Ципрас. \r\nПроучването е проведено от 10 до 14 май сред 1292 души. \r\n***  Атина се стреми да поддържа отворени канали с Анкара, пише електронното издание на гръцкия вестник  Kathimerini , като припомня, че предстои среща между министрите на външните работи на двете страни - Йоргос Катругалос и Мевлют Чавушоглу. \r\nРазговорът помежду им ще се състои в рамките на деня, в кулоарите на министерската среща на Съвета на Европа. \r\nСпоред съобщенията Атина се опитва да запази връзките с Анкара, въпреки неотдавнашната ескалация на напрежението в Източното Средиземноморие и Егейско море, където турски изтребители нарушиха въздушното пространство на Гърция 65 пъти в рамките на един ден, сряда, 15 май. \r\nНапрежението между двете съседни страни се увеличи седмица преди посещението на турска делегация в Министерството на отбраната в Атина за обсъждане на мерките за изграждане на доверие между двете страни. \r\nС оглед поведението на Турция, министърът на отбраната на Гърция Евангелос Апостолакис заяви, че страната му \"се стреми към мир и стабилност, като същевременно решително гарантира нашите суверенни права\". \r\n***  Кметът на Ню Йорк Бил де Блазио (ДП) обяви кандидатурата си за президентските избори в САЩ през 2020 г., съобщава популярният американски вестник  The New York Times . Стремежите му са да докаже, че моделът му на управление на града може да бъде приложен и за останалата част от страната.  \r\nБил де Блазио става 23-тият кандидат, който ще се бори за номинацията на Демократическата партия за президентската надпревара. До този момент нито един кмет на американски град не е бил избиран за държавен глава на САЩ, подчертават от редакцията.  \r\nКметът на Ню Йорк обяви кандидатурата си в триминутно видео, озаглавено „Работещите хора на първо място”. Видеото започва с обръщение, което се превърна в лозунг на кмета: \"В тази страна има много пари, те са просто в неправилните ръце\", увери Де Блазио, след което подчерта постиженията си като кмет и темите, по които се е сблъсквал с настоящия президент Доналд Тръмп - имиграцията и изменението на климата. \r\nЗапитан какво го отличава сред останалите претенденти от ДП, Де Блазио каза нещо, което вероятно ще бъде централна тема за кампанията му: „Работещите американци заслужават по-добро и знам, че можем да го направим, защото съм го реализирал тук, в най-големия град в тази страна\". \r\nНе отне много време президентът Тръмп да отговори в социалната мрежа \"Туитър\", който нарече Де Блазио „най-лошия кмет“ в страната. \r\n***  Министърът на външните работи на Иран Мохамед Джавад Зариф ще посети Китай в петък за разговори по \"регионални и международни въпроси\", съобщава  AFP , като се позовава на държавната информационна агенция IRNA. \r\nНа фона на напрежението между Вашингтон и Техеран посещението ще бъде възможност за обсъждане на ядрената сделка от 2015 г., от която САЩ едностранно се оттеглиха преди година. Зариф ще посети Пекин след обиколка в Туркменистан, Индия и Япония. \r\nКитай е една от страните, подписали споразумението за ядрената програма на Иран, заедно с Великобритания, Франция, Германия и Русия. Той е и основен вносител на ирански суров петрол. \r\nВ Токио Зариф обвини САЩ в \"неприемлива\" ескалация на напрежението и заяви, че Техеран проявява \"максимална сдържаност\" в ситуацията. \r\n***  След поредица дни на силни бури, проливни дъждове и сняг, които доведоха до наводнения, ситуацията в Босна и Херцеговина постепенно се нормализира, съобщава македонското електронно издание  \"Фактор\" . \r\nЩабът за извънредни ситуации в град Приедор, един от най-засегнати от лошото време, увери, че положението е под контрол, макар измерванията от сутринта да показаха, че нивото на водата в река Сана е 410 см - половина метър над допустимото. \r\nВсе още обаче има множество наводнени жилищни сгради, главно поради нивата на подземните води във всички засегнати райони. Пожарникарите изпомпват вода от наводнените райони, съобщиха медиите от региона. \r\nПриоритет остава отстраняване на повредите по електропреносната мрежа, за да може да бъде възстановено подаването на ток, тъй като 104 домакинства са без електричество са повече от 36 часа. \r\nОсновните пътища в района са проходима, но все още има такива, по които движението е невъзможно или изключително усложнено. \r\n*** Ръководителят на парламентарната комисията по икономика и енергетика Клаус Ернст заяви, че руският газ е по-изгоден за Германия от американския, и също така разкритикува посланика на САЩ в страната за намеса в енергийните въпроси. Ернст направи важни изявления в четвъртък в Берлин на конференция на Руското газово дружество, посветена на перспективите за сътрудничество между Руската федерация и Европейския съюз в областта на доставките на газ, предава  TACC . \r\n\"Поради екологични съображения руският природен газ е по-привлекателен за нас от втечнения газ от Америка. Що се отнася до цената, американският газ също е неконкурентоспособен\", цитира агенцията думите на Ернст. \r\nТой нарече действията на САЩ в този контекст „агресивна политика за насърчаване на техните интереси“ в енергийната сфера. \"Според мен начинът, по който американският посланик [Ричард Гренел] действа във Федерална република Германия, е неприемлив\", добави представителят на партия \"Левица\". Според него, в тази ситуация той получава впечатлението, че Германия \"е колония на Америка\". \r\nВ средата на януари 2019 г. Гренел изпрати писма до германски компании, в които предупреди за възможността за налагане на ограничителни мерки срещу тях от страна на Вашингтон поради подкрепата за изграждането на газопровода „Северен поток-2“. В текстовете дипломатът подчерта, че участието на компаниите в проекта \"може да доведе до налагане на санкции\". Освен това той многократно критикува властите на Федерална република Германия за това, че разходите за отбрана не достигат необходимите 2% от БВП на страната. \r\nТези коментари се възприемат в ФРГ като намеса във вътрешните работи. По-специално, заместник-председателят на Бундестага Волфганг Кубицки поиска Гренел да бъде обявен за персона нон грата. \r\nСАЩ категорично се противопоставят на газопровода „Северен поток-2“. Вашингтон многократно е заплашвал да наложи санкции на проекта и неговите участници.  \r\n***", "date": "2019.05.16", "title": "Преглед на международните новини до 18 часа (Агенция \"Фокус\")"}
{"url": "http://www.focus-news.net/news/2019/05/16/2658878/blagoevgrad-s-normalna-intenzivnost-e-trafikat-po-glaven-pat-e-79-i-vtoroklasen-pat-19-simitli-gotse-delchev.html", "text": "С нормална интензивност е трафикът по главен път Е-79 и второкласен път 19 Симитли-Гоце Делчев. Това съобщи за  Радио „Фокус“-Пирин  дежурният служител в Областно пътно управление-Благоевград. Повишена е опасността от падащи камъни в района на Кресненското дефиле и прохода Предел. Няма въведени ограничения и ремонтни дейности по пътищата от републиканската пътна мрежа в региона. \r\nОт Областно пътно управление-Благоевград отправят апел към водачите на моторни превозни средства да шофират внимателно, съобразявайки се с пътната обстановка и метеорологичните условия, като спазват дистанция. \r\nС нормална интензивност е трафикът и в областния център. Всички светофарни уредби са изправни. Няма образували се задръствания по основните пътни артерии в града. Градският транспорт се движи по разписание. \r\nНатали СТЕФАНОВА", "date": "2019.05.16", "title": "Благоевград: С нормална интензивност е трафикът по главен път Е-79 и второкласен път 19 Симитли-Гоце Делчев"}
{"url": "http://www.focus-news.net/news/2019/05/16/2658881/kyustendil-s-normalna-intenzivnost-e-trafikat-po-patishtata-v-oblastta-na-mesta-patnite-nastilki-sa-mokri.html", "text": "С нормална интензивност е трафикът по пътищата в област Кюстендил, на места пътните настилки са мокри. Това съобщи за  Радио „Фокус” – Кюстендил  дежурният в Областно пътно управление – Кюстендил. КНяма въведени допълнителни ограничения за движението на моторни превозни средства. Преминаването по автомагистрала „Струма“, главен път Е-79 и пътя Радомир – Кюстендил – ГКПП „Гюешево” се осъществява без проблеми. Движението е с нормална интензивност. \r\nВенцеслав ИЛЧЕВ", "date": "2019.05.16", "title": "Кюстендил: С нормална интензивност е трафикът по пътищата в областта, на места пътните настилки са мокри"}
{"url": "http://www.focus-news.net/news/2019/05/16/2658880/api-vremenno-se-ogranichava-dvizhenieto-v-dvete-posoki-po-patya-montana-vidin-v-rayona-na-selo-skomlya-poradi-ptp.html", "text": "Временно се ограничава движението в двете посоки по път I-1 Монтана – Видин в района на село Скомля поради ПТП. Това съобщиха от пресцентъра на  Агенция \"Пътна инфраструктура\" . Движението се осъществява по обходен маршрут: по път II-11 Дунавци – Арчар – с. Добри дол - път III-112 с. Добри дол - с. Дреновец - път III-114 с. Дреновец – с. Ружинци и обратно. Движението се регулира от служители на \"Пътна полиция\" и сигналисти.", "date": "2019.05.16", "title": "АПИ: Временно се ограничава движението в двете посоки по пътя Монтана – Видин, в района на село Скомля, поради ПТП"}
{"url": "http://www.focus-news.net/news/2019/05/16/2658883/kyustendil-normalno-se-izvarshva-preminavaneto-prez-gkpp-gyueshevo.html", "text": "Нормално се извършва преминаването през ГКПП „Гюешево”. Това съобщи за  Радио „Фокус” – Кюстендил  дежурният на българо-македонския контролно-пропусквателен пункт. Движението от и за граничния пункт се осъществява без проблеми, пътните настилки на места са мокри. Няма образували се колони от чакащи автомобили. Не са наложени ограничения за движението на автомобили в района. \r\nВенцеслав ИЛЧЕВ", "date": "2019.05.16", "title": "Кюстендил: Нормално се извършва преминаването през ГКПП „Гюешево”"}
{"url": "http://www.focus-news.net/news/2019/05/16/2658879/predstoyashti-sabitiya-v-stranata-za-17-may-agentsiya-fokus.html", "text": "*** \r\nОт 09.00 часа ще започне редовното заседание на Народното събрание. \r\n*** \r\nОт 09.15 премиерът Бойко Борисов ще посети село Ралево, за да инспектира строителните работи на автомагистрала ,,Хемус“. \r\n*** \r\nОт 14.30 часа в село Пристое премиерът Бойко Борисов и земеделският министър Десислава Танева ще се срещнат със земеделски производители от региона. \r\n*** \r\nОт 10.00 часа министърът на енергетиката Теменужка Петкова ще открие Осмата регионална енергийна конференция на тема „Дневният ред на енергийното развитие на региона - приоритети, технологии, пазари“ в „София Хотел Балкан“. \r\n*** \r\nЗаседание на Съвета на министрите на културата от Югоизточна Европа ще се проведе в НДК. На форума ще присъстват и представители на Европейската комисия, ЮНЕСКО и Съвета на Европа. От 13.15 часа в зала 3.1 на НДК ще се проведе пресконференция с участието на министър Боил Банов. \r\n*** \r\nОт 08.15 часа от печатницата на БНБ (бул. „Цариградско шосе“ 117) ще излязат автомобилите, натоварени с бюлетините за предстоящите избори. На място представител на ГД „Национална полиция“ ще даде подробности за създадената организация по охраната.    \r\n*** \r\nОт 08.30 часа в аула „Максима“ на УМБАЛ „Света Екатерина“ ще се проведе симпозиум на тема „Иновации в кардиологията, гръдната и сърдечно-съдовата хирургия“. \r\n*** \r\nОт 08.30 часа в кабинет № 220 на ВМА ще се извършат безплатни консултации за високо кръвно. \r\n*** \r\nОт 08.30 часа в зала „Джон Атанасов“ на София тех парк ще се проведе конференция за триизмерната компютърна графика Total Chaos. \r\n*** \r\nОт 09.00 часа в зала „София“ на БЧК ще се проведе редовната сесия на 66-ото общо събрание на организацията. \r\n*** \r\nОт 09.00 часа в зала „Опал“ на хотел „Рамада“ ще се проведе конференция на тема: „Рак на гърдата от А до Я“.  \r\n*** \r\nОт 09.30 часа в Националния исторически музей ще бъде открита Петата международна научно-практическа конференция за рехабилитация на деца с увреден слух „Ти чуваш“. \r\n*** \r\nОт 09.30 часа 15-и състав на Софийския градски съд ще заседава по делото срещу Роман Логвиненко, който е обвинен, че е организирал нападението над Алексей Петров. \r\n*** \r\nОт 09.30 часа 4-ти състав на Специализирания наказателен съд ще заседава по делото срещу Бехчет А., Емил Б. и др., на които са повдигнати обвинения за образуване и ръководене на организирана престъпна група. \r\n*** \r\nОт 10.00 часа в зала „Опера“ на хотел „Интерконтинентал“ ще се проведе пресконференция, на която ще бъдат представени дейността на оръжейната компания CMI Defence и нейните възможности за участие като част от цялостното решение за модернизация на българските Сухопътните войски с нови бойни бронирани машини. \r\n*** \r\nОт 10.00 часа 15-и състав на Специализирания наказателен съд ще заседава по делото срещу Христон М., Филип Ч. и др., на които са повдигнати обвинения за образуване и ръководене на организирана престъпна група. \r\n*** \r\nОт 10.00 часа в Националния пресклуб на БТА ще се проведе пресконференция на Комитет на ромските обществени съвети „Ром ромеса” за това дали държава, медии и общество търсят в „ромския проблем” изкупителна жертва.  \r\n*** \r\nОт 10.20 часа на Националния стадион „Васил Левски“ ще бъдат обявени носителите на еднократната стипендия на кмета на Столична община за 2019 г. Празничната церемония се организира по повод отбелязването на Деня на българския спорт. Официални приветствия към учениците ще отправят Дончо Барбалов – заместник-кмет на Столична община, д-р Ваня Кастрева – началник на РУО – София-град, Татяна Георгиева – председател на Постоянна комисия за децата, младежта и спорт, СОС и други официални гости, представители на Столичен общински съвет. \r\n*** \r\nОт 10.30 часа в многофункционален спортен комплекс „Спортна София 2000“ в „Зона Б-5“ ще се проведе спортен празник под надслов „Спортът срещу агресията“. \r\n*** \r\nОт 11.00 часа в Националния пресклуб БТА ще се състои пресконференция на тема „Как имиграцията и упадъкът на образованието погубват Германия - какво ни казва Тило Сарацин в българското издание на своя политически бестселър „Илюзии“?. Участие в нея ще вземат проф. д.н. Нина Дюлгерова - преподавател във ВСУ „Черноризец Храбър“ и ЮЗУ „Неофит Рилски“; доц. д-р Георги Чанков - преподавател в УНСС; д-р Пламен Димитров - Българско геополитическо дружество.  \r\n*** \r\nОт 11.00 часа на третия етаж в Националния исторически музей ще бъде открита изложбата „Старото злато – магия и символика” на колекционера Антонио Василев.  \r\n*** \r\nОт 11.00 часа в „Зона 21“ ще се проведе дискусия за проблемите на хората с диагноза лупус в България. Събитието е част от Седмицата за информираност за ревматичните заболявания. \r\n*** \r\nОт 11.00 часа на пл. „Света Неделя“ ще бъде открита Националната здравна кампания за превенция на сърдечносъдови заболявания в България - „Качеството на фокус при оптимален контрол на кръвно налягане”. \r\n*** \r\nОт 11.00 часа 18-и състав на Специализирания наказателен съд ще заседава по делото срещу Любомир С., Веселин К. и Мартин Д., на които са повдигнати обвинения за образуване и ръководене на организирана престъпна група. \r\n*** \r\nОт 13.30 часа 9-и състав на Специализирания наказателен съд ще заседава по делото срещу Димитър Х., Йордан Й. и Станимир Х., на които са повдигнати обвинения за участие в ръководството на престъпна организация или група. \r\n*** \r\nОт 14.30 часа 19-и състав на Специализирания наказателен съд ще заседава по делото срещу Борис Б., Симеон С и др., на които са повдигнати обвинения за образуване и ръководене на организирана престъпна група. \r\n*** \r\nОт 15.10 часа в кабинет 203 на 120-о основно училище „Г. С. Раковски“ еколози ще учат второкласници на отговорно отношение към природата. Интерактивният урок е част от образователната програма на Български дарителски форум „Научи се да даряваш“. \r\n*** \r\nОт 19.30 часа в зала „България“  ще започне концерт с филмова музика на Симфоничния оркестър на БНР под диригентството на Марк Кадин. \r\n*** \r\nОт 19.30 часа в Гьоте-Институт ще се състои премиерата на двуезичния спектакъл на „Метеор“, посветен на живота и творчеството на Е.Т.А. Хофман – „Хофман“. \r\n*** \r\nОт 17.30 часа в Историческия музей ще се състои  откриване на гостуваща изложба „Бургазлийката през 30-те и 40-те години на XX век” от РИМ Бургас. В 18.30 часа, отново в музея, ще се проведе Празничен джаз концерт на Веси Пашалиева – секстет.  \r\n*** \r\nВ градския парк на общинския център ще се проведе спортен празник по случай Деня на българския спорт.  \r\n*** \r\nОт 09.30 часа в храм „Св. Неделя” ще бъде отслужена Божествена света литургия  по повод повод отбелязването на 143 години от Априлското въстание. След нея в 12.00 часа ще започне концертна програма на площад „Освобождение“. \r\n*** \r\nОт 10.00 часа в сградата на ОДМВР-Благоевград ще се проведе пресконференция, свързана с дейността на дирекцията. \r\n*** \r\nОт 11.00 часа на ул. „Александровска” пред сградата на Общината ще бъде открита Националната здравна кампания за превенция на сърдечносъдови заболявания в България - „Качеството на фокус при оптимален контрол на кръвно налягане”. \r\n*** \r\nОт 11.00 часа в ОУ „Васил Априлов“ ще се проведе празник по повод Световния ден на предизвикателството и Деня на българския спорт. \r\n*** \r\nОт 11.00 часа в сградата на „Кариерен център“ към ДРСЗ-Бургас ул. „Патриарх Евтимий” № 35 А ще се проведе съвместната пресконференция на ДРСЗ – Бургас, ДБТ-Бургас, РДСП - Бургас и ДОИТ – Бургас.  \r\n*** \r\nОт 16.30 часа пред  плувен комплекс „Парк Арена ОЗК“ кметът Димитър Николов и организаторите на тех изложението EVIZIA ще представят на пресконференция преимущества от използването на електромобилите в градска среда  и позитивите  за околната среда. Официалното откриване на експото ще бъде веднага след това.  \r\n*** \r\nОт 10.00 часа в храм „Свети Атанасий“ ще бъде отслужена заупокойна молитва в памет на посечените православни християни – българи и гърци, жертви на геноцида над българския народ по време на османското иго. В 10.20 часа учениците от местното учебно заведение „Васил Левски“ и деца от фолклорната група „Канатица“ ще изнесат кратка програма с патриотични стихове и песни в двора на православния храм. Венци и цветя пред Костницата в двора на църквата „Свети Атанасий“ ще бъдат положени от признателните жители в 10.45 часа. \r\n*** \r\nОт 10.00 часа в местността Малка чайка ще се проведе Областно ученическо състезание „Защита при бедствия, пожари и извънредни ситуации“ - Варна 2019 г., организирано от Регионална дирекция „Пожарна безопасност и защита на населението“ – Варна. \r\n*** \r\nОт 11.00 часа на входа на Морската градина ще бъде открита изложба на тема „Спорт, море и здраве“, с която започват мероприятията от петия фестивал „Море и здраве“. \r\n*** \r\nОт 11.00 часа на пл. „Независимост” пред сградата на Операта ще бъде открита Националната здравна кампания за превенция на сърдечносъдови заболявания в България - „Качеството на фокус при оптимален контрол на кръвно налягане”. \r\n*** \r\nОт 11.00 часа състав на Варненския апелативен съд ще разгледа жалбата на подсъдимия Петър Здравков, срещу 6-годишна присъда на Окръжния съд, за причиняване при пътен инцидент на смъртта на балетиста Мартин Чиканов. \r\n*** \r\nОт 12.30 часа на задния вход за паркинга на Областна администрация се очаква да пристигнат бюлетините за изборен район РИК03-Варна за предстоящите избори. \r\n*** \r\nОт 15.00 часа в Пленарна зала на Общината ще се състои премиера с мултимедийна презентация на книгата \"Баухаус и архитектурата на Българското Черноморие\". От 15.30, на същото място световноизвестният архитект Юрген Майер ще изнесе лекция. От 17.00 часа в зала \"Варна\" с негово участие ще започне и кръгла маса \"Градските пространства на Варна\". Модератори са проф. д-р арх. Росица Никифорова и арх. Виктор Бузев, гл. арх. на Община Варна \r\n*** \r\nОт 18.30 часа в Арт салона на Радио Варна ще бъде представена изложбата с подводни фотографии на Тодор Димитров.  \r\n*** \r\nОт 11.00 часа в парк Марно поле ще бъде открита Националната здравна кампания за превенция на сърдечносъдови заболявания в България - „Качеството на фокус при оптимален контрол на кръвно налягане”. \r\n*** \r\nОт 11.30 часа на площадката за наблюдение на АВС „Царевград Търнов – звук и светлина“ ще се състои побратимяваме между село Никюп и село Ондювил /Франция/.  \r\n*** \r\nОт 13.00 часа в СУ „Владимир Комаров“  ще се проведе Церемония по откриване на обновеното Средно училище „Владимир Комаров“.  \r\n*** \r\nОт 17.30 часа в залата на Младежки дом ще се проведе дискусия на тема „Каква Европа искаме?“.  \r\n*** \r\nОт 18.30 часа в Клуб на пенсионера  Театър „Алтернатива“ представя спектакъла „Алтернатива“ по Иван Радоев.  \r\n*** \r\nОт 10.00 часа на Лекоатлетическата писта в града ще се проведе четиринадесетото издание на спортния празник „Децата на Враца спортуват“. \r\n*** \r\nОт 11.00 часа на алеите на спортен комплекс „Христо Ботев“ ще се проведе традиционната лекоатлетическа щафета, с която във Враца ще се отбележи Деня на българския спорт – 17 май. \r\n*** \r\nОт 16.00 часа в читалнята на Регионалната библиотека „Христо Ботев” ще бъде представен обновеният сайт на библиотеката. \r\n*** \r\nОт 18.00 часа в местността Леденика ще бъде открит съборът „Мото-рок уикенд“. \r\n*** \r\nОт 19.00 часа в Музея на хумора и сатирата ще бъдат открити изложбите, които оформят рамката на 24-то Габровско биенале на хумора и сатирата в изкуството. На церемонията ще присъстват министърът на културата Боил Банов, кметът на община Габрово Таня Христова, дипломати, както и творци от цял свят. \r\n*** \r\nОт 10.00 часа на стадиона в Джебел ще се проведе  областното състезание „Млад огнеборец“. \r\n*** \r\nОт 20.00 часа в НЧ „Христо Козлев-1883“ Театрална трупа „Парашкев Парашкевов“ при НЧ „Земеделец-1899“ с. Козаревец представя „Госпожа Министершата“ по Бранислав Нушич, постановка Стефка Петрова. \r\n*** \r\nОт 12.00 часа в изложбена зала „Околийската къща” ще бъде открита изложбата „Каменната книга на България” на Румен Статков.   \r\n*** \r\nОт 20.00 часа на площад „Свобода” ще се състои тържествено откриване на Четиридесет и вторите майски празници на културата.  \r\n*** \r\nОт 17.00 часа на пл. „20-ти юли“ ще започне сцена на талантливите деца на Карлово „Малките големи таланти“. \r\n*** \r\nОт 07.30 часа главният секретар на МВР главен комисар Ивайло Иванов и директорът на ОДМВР-София старши комисар Николай Спасов ще дадат брифинг пред сградата на Районното управление на МВР в града.  \r\n*** \r\nОт 10.00 часа в Дома на културата ще бъде открита трудова борса, организирана от Бюрото по труда в Кърджали. \r\n*** \r\nОт 10.00 часа на стадион „Осогово” ще се състои спортен празник „Детство мое”.   \r\n*** \r\nОт 17.30 часа на площада пред Общински драматичен театър ще се проведе детският празник „Да докоснеш дъгата”. \r\n*** \r\nОт 18.00 часа в къщата музей „Емфиеджиева къща” ще бъде открита изложбата „Домашни реликви от сръчните ръце на българката”. \r\n*** \r\nОт 17.00 часа в Регионална библиотека „Гео Милев” ще бъде представен фентъзи романът „Ангели от  ада“ на Михаела Михайлова. \r\n*** \r\nОт 10.00 часа в Драматичен театър  „Драгомир Асенов“ ще започне тържествен концерт  посветен на 140 годишния юбилей на I ОУ „Св. Св. Кирил и Методий“. \r\n*** \r\nОт 11.00 часа на пл. „Съединение“ ще бъде открита Националната здравна кампания за превенция на сърдечносъдови заболявания в България - „Качеството на фокус при оптимален контрол на кръвно налягане”. \r\n*** \r\nОт 11.00 до 13.00 часа пред народно читалище „Виделина – 1865“ ще се извършат безплатни кардиологични прегледи, организирани от Многопрофилната болница в града. \r\n*** \r\nОт 17.30 часа в ЦПЛР-ОДК Перник ще започне концерт-награждаване на отличените от „Талантите на Перник”. \r\n*** \r\nОт 08.30 часа ще започне вторият кръг от Републиканския шампионат по приложно колоездене.   \r\n*** \r\nОт 09.00 часа в зала „Катя Попова“ ще се проведе официалното закриване на олимпиадата по пътна безопасност „Стани безопасен на пътя с Aй енд Джи Брокерс“. \r\n*** \r\nОт 11.00 часа на пл. „Възраждане” ще бъде открита Националната здравна кампания за превенция на сърдечносъдови заболявания в България - „Качеството на фокус при оптимален контрол на кръвно налягане”. \r\n*** \r\nОт 09.00 часа в зала 10 на Окръжния съд ще се проведе заседание по делото срещу Росен П., обвинен че при управляване на моторно превозно средство е нарушил правилата за движение и по непредпазливост е причинил смъртта на едно лице.  \r\n*** \r\nОт 10.00 часа в хотел „Империал“ ще се проведе първият регионален форум за Югоизточна Европа на компании от технологичния сектор и сектора на изнесените бизнес услуги с висока добавена стойност – SEE INNOVATION, TECHNOLOGY AND SOURCING SUMMIT. Преди това, от 09.30 часа в зала „Империал“ ще се състои брифинг с участието на Иван Тотев, кмет но община Пловдив, Ивайло Славов, председател на УС на Българска аутсорсинг асоциация и  Доброслав Димитров, председател на УС на БАСКОМ.  \r\n*** \r\nОт 10.30 часа местната комисия за борба срещу противообществените прояви на малолетните и непълнолетните в Пловдив ще проведе поход с деца под мотото „Бъди активен, бъди здрав” по повод Световния ден на спорта.  \r\n*** \r\nОт 11.00 часа на ул. „Княз Александър I Батенберг“ ще бъде открита Националната здравна кампания за превенция на сърдечносъдови заболявания в България - „Качеството на фокус при оптимален контрол на кръвно налягане”. \r\n*** \r\nОт 11.00 часа в зала „Тракия“ на хотел „Рамада Пловдив Тримонциум“ ще се проведе среща с проф. Йоанис Спилиотис, водещ европейски специалист в областта на онкохирургията. \r\n*** \r\nОт 12.30 часа в зала „Съединение” на Регионален исторически музей ще бъде представен „Наръчник на музейния специалист за работа с публиките”. \r\n*** \r\nОт 15.00 часа ученици от ОУ “Васил Левски” ще бъдат запознати със спецификите на движението на камионите на пътя, кои са най-честите рискови ситуации и как могат да ги избегнат. Събитието е част от обучението на деца по международната образователна програма „Виждам те. Виждаш ме.”. \r\n*** \r\nОт 17.30 часа в ОУ „Яне Сандански“ част от екипите на Предизивкателство за социална промяна ще представят решенията си, търсейки градивна обратна връзка и доброволческа, експертна и финансова подкрепа.   \r\n*** \r\nОт 18.00 часа на площада пред Джумаята ще се състои откриването на панаира „Етно кухня на колела“.  \r\n*** \r\nОт 17.30 часа в Музеен комплекс – Правец при Родната къща на Тодор Живков ще бъдат открити изложби с колекции на Първия частен музей Арете – София.  \r\n*** \r\nОт 11.00 часа на пл. „Свобода” ще бъде открита Националната здравна кампания за превенция на сърдечносъдови заболявания в България - „Качеството на фокус при оптимален контрол на кръвно налягане”. \r\n*** \r\nОт 10.00 часа в Къщата музей „Алеко Константинов“ ще се проведе инициативата „Ден на революцията в храненето“. \r\n*** \r\nОт 11.00 часа пред храм „Св. Димитър“ ще бъде открита Националната здравна кампания за превенция на сърдечносъдови заболявания в България - „Качеството на фокус при оптимален контрол на кръвно налягане”. \r\n*** \r\nОт 10.00 часа пред сградата на Регионалната здравна инспекция – Смолян специалисти безплатно ще определят индекса на телесна маса. \r\n*** \r\nОт 11.00 часа в Регионалния исторически музей ще бъде открита изложбата „Села и живо наследство във фотообектива“. \r\n*** \r\nОт 11.30 часа в Регионалния исторически музей ще бъдат връчени почетни грамоти на дарители на музея. \r\n*** \r\nОт 09.30 часа децата от старозагорската детска градина №25 „Ален мак“ ще имат вкусен открит урок по здравословно хранене. \r\n*** \r\nОт 11.00 часа в зала № 5 в Съдебната палата Районен съд - Стара Загора проведе симулативен съдебен процес с ученици от ГПЧЕ „Ромен Ролан“ и Търговска гимназия „Княз Симеон Търновски“ гр. Стара Загора. \r\n*** \r\nОт 11.00 часа в Централен парк „5-ти октомври“ ще бъде открита Националната здравна кампания за превенция на сърдечносъдови заболявания в България - „Качеството на фокус при оптимален контрол на кръвно налягане”. \r\n*** \r\nОт 12.30 часа в къщата музей „Гео Милев“ ще се проведе заключителната изложба на пленера „Деца рисуват“.  \r\n*** \r\nОт 14.00 часа в зала „П.Р. Славейков“ на Община Стара Загора ще се проведе среща с архитект  \r\nФикрие Булунмаз, която е възстановила желязната църква „Свети Стефан“ в Истанбул. \r\n*** \r\nОт 18.00 часа в Регионалната библиотека „Захарий Княжески“ ще се проведе среща с актьора Явор Милушев и представяне на новата му книга „Апокриф за воаяжа на една овца от стадото на пастира“. \r\n*** \r\nОт 11.00 часа на пешеходна зона между Общински и Областен съвет (площад „Общински“ и площад „Свобода“) ще бъде открита Националната здравна кампания за превенция на сърдечносъдови заболявания в България - „Качеството на фокус при оптимален контрол на кръвно налягане”. \r\n*** \r\nОт 19.30 часа ще започне Благотворителен бал на спортистите. \r\n***   \r\nОт 13.00 часа пред Ректората на Шуменския университет „Епископ Константин Преславски“ ще бъде открит Националният студентски литературен конкурс „Боян Пенев“.  \r\n***   \r\nОт  14.00 часа в сесийната зала ще се проведе съвместно заседание  постоянната комисия по ТРСУ, на което ще бъде представен етапа на разработване на ГИС- системата на община Шумен.  \r\n***   \r\nОт 17.00 до 19.00 часа в Сребровата къща туристическото предприятие организира събитието  под мотото „Везувий или как вулканът стана символ на шапката” и разказва за шапките и шапкарството в Шумен.  \r\n*** \r\nОт 10.00 часа лидерът на НФСБ и водач на листата на КП „Патриоти за Валери Симеонов“ ще се срещне с управителния съвет на Асоциацията на индустриалния капитал в България в централата на Асоциацията на ул. „Тракия“ 15. \r\n*** \r\nОт 11.00 часа в зала „Триадица“ на Гранд хотел „София“ лидерът на БСП Корнелия Нинова и представители на ръководството на партията ще подпишат Меморандум за честни избори с 20 политически партии и неправителствени организации. \r\n*** \r\nОт 14.00 часа кандидатът за евродепутат от „БСП за България“ Мариела Модева ще се срещне с граждани в читалище „Райна Княгиня“ в район „Сердика“. \r\n*** \r\nОт 18.30 часа кандидатът за евродепутат от ГЕРБ Ивелина Василева ще се срещне с жители на град Айтос в салона на народно читалище „Васил Левски“ на ул. „Ал. Стамболийски 14“.  \r\n*** \r\nОт 18.30 часа, на площад „Антон Новак“ (пред ФКЦ) народният певец Илия Луков и танцова формация „Мездра“ ще подарят на жителите на Варна фолклорен концерт. Инициатор на събитието е ВМРО – Варна, като то се осъществява с подкрепата на депутата от Европейския парламент –Ангел Джамбазки, който също ще се включи в празника. \r\n*** \r\nОт 15.00 часа кандидатът за евродепутат от листата на ГЕРБ и СДС Ева Майдел ще посети града. Първата й среща е в ПМГ-Димитровград с учители от едно от най-престижните училища в Хасковска област. След това Ева Майдел ще посети фирма-производител на кожа и кожарски изделия и предприятие за иновации, високотехнологични разработки и машини за леката промишленост.  \r\n*** \r\nОт 17.30 часа кандидатът за евродепутат от „БСП за България“ проф. Румен Гечев ще се срещне с граждани в читалището в града.  \r\n*** \r\nОт 18.00 часа кандидатът за член на Европейския парламент от листата на ГЕРБ и СДС Младен Шишков ще се срещне със структурата на ГЕРБ в заседателната зала на Общината. \r\n*** \r\nОт 16.00 часа в сградата на Община Калояново кандидатите за евродепутати от „БСП за България“ Момчил Неков и Димитър Данчев ще се срещнат със земеделски производители.  \r\n*** \r\nОт 18.00 часа кандидатът за евродепутат от „БСП за България“ Мариела Модева ще се срещне с обществеността в клуба на БСП. \r\n*** \r\nОт 15.30 часа кандидатът за евродепутат от „БСП за България“ Сергей  Станишев ще се срещне с граждани в залата на Oбщина Левски. \r\n*** \r\nОт 14.30 часа кандидатът за евродепутат от „БСП за България“ Валери Жаблянов ще се срещне с обществеността в центъра на града. \r\n*** \r\nОт 18.30 часа кандидатът за евродепутат от „БСП за България“ Иван Кръстев ще се срещне с граждани в Народно читалище „Напредък“. \r\n*** \r\nОт 11.00 часа в Регионалния пресклуб на БТА кандидатът за евродепутат от „БСП за България“  Сергей Станишев ще даде пресконференция. В 12.00 часа в зала „Ротари“ на х-л „Ростов“ в града той ще се срещне с граждани.  \r\n*** \r\nОт 09.30 часа кандидатът за евродепутат от листата на ГЕРБ и СДС Андрей Новаков ще се срещне със служителите на транспортна компания на ул. „Рогошко шосе“ 36.  \r\n*** \r\nОт 9.30 часа кандидатът за евродепутат от „БСП за България“ Петър Витанов ще се срещне с граждани в центъра на селото. \r\n*** \r\nОт 9.30 часа кандидатът за евродепутат от „БСП за България“ Момчил Неков ще се срещне с обществеността в парка, в центъра на селото.  \r\n*** \r\nОт 11.00 часа кандидатите за евродепутати от „БСП за България“ Петър Витанов, Момчил Неков и Димитър Данчев ще се срещнат със земеделски производители.  \r\n*** \r\nОт 15.00 часа в „Инфо 18 център“ кандидатите за евродепутати от „БСП за България“ Тодор Стоилов и Петър Витанов ще се срещнат с граждани.  \r\n*** \r\nОт 18.30 часа кандидатите за евродепутати от „БСП за България“ Петър Витанов и Тодор Стоилов ще се срещнат с жители на общината в читалището. \r\n*** \r\nОт 14.00 часа кандидатът за евродепутат от „БСП за България“ Сергей  Станишев ще открие клуб на БСП.  \r\n*** \r\nОт 10.00 часа кандидатът за член на Европейския парламент от листата на ГЕРБ и СДС Андрей Ковачев ще проведе среща с ръководството и работещите във фирма за проектиране и производство на метални конструкции и машини, както и на електрически табла за управление в Радомир. \r\n*** \r\nОт 11.00 часа кандидатът за евродепутат от „БСП за България“ Иво Христов ще се срещне с граждани в Младежкия дом. \r\n*** \r\nОт 17.30 часа кандидатът за евродепутат от „БСП за България“ Валери Жаблянов ще се срещне с обществеността в центъра на града. \r\n*** \r\nОт 10.30 часа кандидатът за евродепутат от „БСП за България“ Крум Дончев ще се срещне с представители на спортни клубове в Младежкия дом. \r\n*** \r\nОт 18.00 часа кандидатът за евродепутат от „БСП за България“ Сергей  Станишев  ще се срещне с обществеността в хотел „Плаза“. \r\n*** \r\nОт 18.00 часа кандидатът за евродепутат от „БСП за България“ Велизар Енчев ще се срещне с жители в зала 1 на хотел „Верея“. \r\n*** \r\nОт 10.00 часа кандидатът за член на Европейския парламент от листата на ГЕРБ и СДС Андрей Ковачев ще проведе среща с производители, търговци и граждани на градския пазар в Трън. \r\n*** \r\nОт 13.00 ч. и 13.30 ч. кандидатът за евродепутат от листата на ГЕРБ и СДС Ева Майдел ще се срещне с ръководството и работниците на две от най-големите шивашки фирми в града, които предлагат продукция на вътрешния и международния пазар и си партнират с квалитетни дизайнерски компании от Европейския съюз. \r\n*** \r\nОт 15.00 часа кандидатите за евродепутати от „БСП за България“ Елена Йончева, Цветелина Пенкова и Емил Геориев ще се срещнат с ръководството и работещите във фабрика за текстил. В 16.15 часа те ще се срещнат с работещите във фабрика за производство на метални конструкции в града. В 17.15 часа на пазара в град Хасково те ще се срещнат с граждани. В 18.30 часа в читалище „Заря“ в града Йончева, Пенкова и Емил Георгиев ще се срещнат с обществеността.  \r\n*** \r\nОт 18.30 часа кандидатите за евродепутати от „БСП за България“ Димитър Данчев и Момчил Неков ще се срещнат с граждани в читалището в града.  \r\n*** \r\nОт 15.00 часа кандидатът за евродепутат от „БСП за България“ Велизар Енчев ще се срещне с пенсионери от общината в залата на общинската администрация.", "date": "2019.05.16", "title": "Предстоящи събития в страната за 17 май (Агенция „Фокус“)"}
{"url": "http://www.focus-news.net/news/2019/05/16/2658882/burgas-suhi-i-normalno-prohodimi-sa-patishtata-v-oblastta.html", "text": "Сухи и нормално проходими са пътните настилки в област Бургас. Това съобщиха за  Радио „Фокус“ – Бургас  от Областното пътно управление. Условията за шофиране са добри – видимостта е добра, движението се осъществява без затруднения, няма затворени пътни участъци. \r\nПо-интензивен е трафикът на територията на град Бургас. Струпване на автомобили се наблюдава по входно-изходните пътни артерии на града. Затруднен е автомобилният трафик в района на пътен възел „Юг“ поради ремонтни дейности на бул. „Захари Стоянов“. В централната градска част движението е натоварено в района на кръстовището между ул. „Христо Ботев“ и бул. „Сан Стефано“, както и по бул. „Стефан Стамболов“ в района на УМБАЛ – Бургас. \r\nМария ПОПЧЕВА", "date": "2019.05.16", "title": "Бургас: Сухи и нормално проходими са пътищата в областта"}
{"url": "http://www.focus-news.net/news/2019/05/16/2658845/afp-klyuchovi-iranski-grupirovki-othvarliha-tvardeniyata-na-sasht-za-zaplaha-sreshtu-personala-im.html", "text": "Две ключови ирански въоръжени групировки отхвърлиха твърдението на САЩ за \"непосредствена\" заплаха срещу американски персонал, което подтикна Вашингтон да нареди евакуацията на някои служители от посолството в Багдад и от консулството в Ербил, предава  AFP . \r\nНаср ал-Шомари, военен командир на подкрепяната от Иран \"Харакат ал-Нуяба\", заяви че твърдението е \"претекст\" на Вашингтон да създаде \"вълнение\" в Ирак. \r\nРъководителят на проиранската групировка Асаиб Ахл ал-Хаг, също подерта, че обвиненията са част от \"психологическа война\" на САЩ. Тереза Герова", "date": "2019.05.16", "title": "AFP: Ключови ирански групировки отхвърлиха твърденията на САЩ за заплаха срещу персонала им"}
{"url": "http://www.focus-news.net/news/2019/05/16/2658888/sport-gadzeta-delo-sport-abramovich-vaznameryava-da-zameni-sari-s-lampard.html", "text": "Има голяма вероятност мениджърът на Челси Маурицио Сари да бъде уволнен след края на сезона. Собственикът на лондончани Роман Абрамович възнамерява да се раздели с италианския специалист. Това ще се случи дори при спечелване на финала в Лига Европа, информира \"Гадзета дело спорт\". \r\nПривържениците не са доволни от стила на игра, който налага италианецът, а за негов наследник се спряга Франк Лампард от Дарби Каунти. Челси завърши на трето място във Висшата лига, което означава, че участието в ШЛ за следващия сезон е подсигурено. \r\nВенцислав ДРАГОМАНОВ", "date": "2019.05.16", "title": "Спорт: \"Гадзета дело спорт\": Абрамович възнамерява да замени Сари с Лампард"}
{"url": "http://www.focus-news.net/news/2019/05/16/2658886/gabrovo-mokri-sa-patnite-nastilki-na-teritoriyata-na-oblastta.html", "text": "Мокри са пътните настилки на територията на област Габрово. Това съобщиха за  Радио „Фокус“ – Велико Търново  от Областно пътно управление-Габрово. Времето е облачно. Температурата е 18 градуса. На прохода Шипка остава в сила ограничение за МПС за превоз на товари, с технически допустима максимална маса над 12 тона и ремаркета и полуремаркета, с технически допустима максимална маса над 10 тона. По пътя Габрово – връх Шипка, при км 164+150, движението се осъществява с повишено внимание поради пропаднал участък по асфалтова настилка. Поставена е необходимата сигнализация. \r\nОграничено е движението за автомобили над 10 тона по пътя Крамолин – Велико Търново. Забраната е въведена за отсечката от км 22 до км 28. Причината е намален габарит на пътното платно. Срокът за извършване на ремонтните дейности е до 31 май. \r\nДвижението по пътя Габрово – Стоманеците се осъществява с повишено внимание поради пропаднал участък на асфалтова настилка. Една от лентите за движение е стеснена, поставена е сигнализация. Срокът на въведената организация е до 31 май. Движението в участък от пътя между Севлиево и село Драгановци се осъществява с повишено внимание поради извършване на строително монтажни работи. Водачите да бъдат внимателни в участъка от км 0+000 до км 14+600. Срокът за приключването им е до 22 юни. Движението в участък от пътя Селище – Стоките се осъществява с повишено внимание поради пропаднал участък на асфалтовата настилка до 31 май. Поставена е необходимата сигнализация. \r\nНадежда КРЪСТЕВА", "date": "2019.05.16", "title": "Габрово: Мокри са пътните настилки на територията на областта"}
{"url": "http://www.focus-news.net/news/2019/05/16/2658885/ministar-desislava-taneva-nyamam-kashta-za-gosti.html", "text": "Нямам къща за гости. Декларирала съм си всичко, което трябва да се декларира по закон. Това каза министърът на земеделието Десислава Танева в предаването „Лице в лице“ по  БТВ . „Влизането ми в политиката беше 2007 г. След тази дата съм се въздържала от придобивания, поради усещането, което биха създали, декларирала съм си средствата от самото начало. Това е съзнателен мой избор\", посочи тя. „В повечето къщи за гости хората работят семейно, фамилно в райони, подходящи за този вид дейност. При проверките субективния подбор е изключен, става софтуерно. Субективният фактор е само, ако може да бъде пробит софтуера\", добави тя по повод на проверката, която тече в момента. „Проверяват се всички къщи за гости“, припомни министърът. „Последният сключен договор за къщи за гости е от септември 2014 година. Тогава аз още не бях встъпила като министър в първия си мандат\", коментира Десислава Танева. Според нея проблемът при пчеларите е, че не се спазват няколко мерки за защита на пчелите - за предварително уведомяване и за задължителни часови пояси при пръскане с препарати. Десислава Танева потвърди, че се удължава срокът за подаване на заявленията за подпомагане с директни плащания за Кампания 2019 до 23 май включително, без санкция.", "date": "2019.05.16", "title": "Министър Десислава Танева: Нямам къща за гости"}
{"url": "http://www.focus-news.net/news/2019/05/16/2658889/veliko-tarnovo-mokri-sa-patnite-nastilki-na-teritoriyata-na-oblastta-vali-dazhd.html", "text": "Мокри са пътните настилки на територията на област Велико Търново, предаде репортер на  Радио „Фокус“ – Велико Търново . Вали дъжд. Времето е облачно. Температурата е 18 градуса. Проходът на Републиката е отворен за движение за всички МПС. Не се допуска преминаване на товарни автомобили над 10 тона през прохода Твърдица – Елена. Движението от км 47 до км 48 се осъществява в една лента поради пропадане на пътното платно и наличие на свлачище. Остава затворен поради свлачище участък от пътя Царски извор – Драганово, обходният маршрут е през село Сушица. Движението по пътя Дебелец – Средни колиби – Елена е ограничено за МПС над 10 тона поради намален габарит на пътното тяло. Обходният маршрут е Дебелец – Велико Търново – Лясковски кантон – Миндя – Елена и обратно. Ограничено е движението на МПС над 3,5 тона на пътя Чешма - Кесарево, поради намален габарит на пътното платно. Срокът на организацията на движение е до 31 май. Обходният маршрут е Чешма - Сливовица - Горско Ново село - Джулюница - Кесарево. \r\nОграничено е движението по пътя Лозен – Полски Тръмбеш на МПС с обща маса над 12 т поради намален габарит на пътното платно. Обходният маршрут е Лозен – Драганово – Янтра – Поликраище – Полски Тръмбеш. \r\nДвижението по пътя Миндя – Присово се осъществява в една лента с последователно пропускане в двете посоки поради извършване на основен ремонт. Движението се регулира със светофарна уредба регулировчици. Срокът за приключване на ремонтите е до 31 май. \r\nНадежда КРЪСТЕВА", "date": "2019.05.16", "title": "Велико Търново: Мокри са пътните настилки на територията на областта, вали дъжд"}
{"url": "http://www.focus-news.net/news/2019/05/16/2658890/kyustendil-fotodokumentalnata-izlozhba-pogromat-v-bosilegradsko-15-16-may-1917-g-beshe-otkrita-v-grada.html", "text": "Фотодокументалната изложба „Погромът в Босилеградско 15-16 май 1917 г.” беше открита в Кюстендил, предаде репортер на  Радио „Фокус” – Кюстендил . Изложбата е подредена във фоайето на Общински драматичен театър – Кюстендил. На откриването й присъстваха зам.-кметът на Община Кюстендил Светослав Василев, председателят на Културно-информационния център в Босилеград Иван Николов, директорът на Регионален исторически музей Валентин Дебочички, директорът на театъра Чавдар Ненов, директорът на Художествена галерия „Владимир Димитров – Майстора” Валентин Господинов, началникът на Държавен архив – Кюстендил Петър Шейков, представители на Съюза на офицерите и сержантите от запаса и резерва – Кюстендил, историци, ученици. Пред присъстващите авторът на изложбата доцент д-р Ангел Джонев описа събитията, случили се на 15 и 16 май 1917 година в Босилеградско.  \r\n„Тогава вдовоенните предели на Царство България, в Босилеградския български край прониква една чета в състав 200 -250 души, предвождана от войводата Коста Печанац и следствие на движението им в тези два дни в района остават димящи къщи, унищожено е имуществото на 317 домакинства, с живота си се прощават над 35 души, щетите са в размер от 2,5 милиона тогавашни лева. Изложбата проследява тези действия и тези събития с визуален материал”, каза Ангел Джонев. „Нашата цел беше да почетен паметта на жертвите, да създадем едно паметно място, на което на този ден представителите на сръбските и на българските власти да се събират в Босилеград, да си подадат ръка в знак на помирение и по този начин да започнем да изграждаме новото европейско бъдеще на Балканите. Давайки си сметка, че днес българското малцинство в Сърбия все още е жертва на лошите българо-сръбски отношения, нашата идея беше с отбелязването на това събитие и давайки началото на един процес на национално помирение между двете държави, първо да дадем своя принос за превъзмогване на трудното историческо минало и второ да направим възможен диалога между двете държави за подобряване на положението на българите в Сърбия”, каза Иван Николов.  \r\nПо думите му сръбските управници все още говорят и разсъждават с риториката от 19-и и началото на 20-и век. Не е дадено разрешение в центъра на Босилеград да се поставят паметни плочи, не приемат и поканата тежките дати, тежките годишнини да се отбелязват заедно. Две години паметните плочи са били конфискувани, а през месец юни 2018 година са били освободени и сега се намират в Културно-информационния център в Босилеград. Отново е задействана процедурата за тяхното поставяне, но към момента няма отговор. \r\nВенцеслав ИЛЧЕВ", "date": "2019.05.16", "title": "Кюстендил: Фотодокументалната изложба „Погромът в Босилеградско 15-16 май 1917 г.” беше открита в града"}
{"url": "http://www.focus-news.net/news/2019/05/16/2658891/stara-zagora-vremenno-se-ogranichava-dvizhenieto-po-pat-i-5-stara-zagora-zmeyovo-v-platnoto-za-kazanlak-poradi-ptp.html", "text": "Временно се ограничава движението по път I-5 Стара Загора – Змейово в платното за Казанлък поради ПТП. Това съобщиха от пресцентъра на  Агенция \"Пътна инфраструктура\" . Движението се осъществява по обходен маршрут - по пътя Стара Загора – Пряпорец – Змейово.", "date": "2019.05.16", "title": "Стара Загора: Временно се ограничава движението по път I-5 Стара Загора – Змейово в платното за Казанлък поради ПТП"}
{"url": "http://www.focus-news.net/news/2019/05/16/2658887/gd-granichna-politsiya-trafikat-na-na-gkpp-kapitan-andreevo-i-gkpp-lesovo-e-intenziven-na-izhod-za-tovarni-avtomobili.html", "text": "Трафикът на на ГКПП \"Капитан Андреево\" и ГКПП \"Лесово\" на българо-турската граница е интензивен на изход за товарни автомобили, по данни към 18.00 часа. Това съобщиха от  ГД \"Гранична полиция\" . \r\nПреминаването през всички останали български гранични контролно-пропускателни пунктове се осъществява нормално.", "date": "2019.05.16", "title": "ГД \"Гранична полиция\": Трафикът на на ГКПП \"Капитан Андреево\" и ГКПП \"Лесово\" е интензивен на изход за товарни автомобили"}
{"url": "http://www.focus-news.net/news/2019/05/16/2658893/donald-tramp-za-reshenieto-na-kmeta-na-nyu-york-za-prezidentskata-nadprevara-de-blazio-e-smeshka-nyu-york-go-mrazi.html", "text": "Държавният глава на САЩ Доналд Тръмп не се сдържа от коментар по повод решението на кмета на Ню Йорк Бил де Блазио да се включи в надпреварата за номинацията на Демократическата партия за президентските избори в страната през 2020 г., отбелязват в редакцията на американското издание  Washington Examiner . \r\nТръмп нарече кмета на Ню Йорк \"смешка\" и подчерта в любимата си социална мрежа \"Туитър\", че ако искат високи данъци и престъпност, американците трябва да подкрепят Де Блазио, защото „той е вашият човек“.  \r\n„Ню Йорк го мрази!“, увери Тръмп. \r\n58-годишният Де Блазио обяви кандидатурата си в 3-минутен видеоклип, в който се очертават няколко политически въпроса, които той ще определи като приоритетни, включително платен отпуск по болест и гарантирано здравно обслужване. \r\nКметът на най-големия град в САЩ, който стана 23-ият демократ, включил се в надпреварата, предупреди, че Тръмп “трябва да бъде спрян”. Тереза Герова", "date": "2019.05.16", "title": "Доналд Тръмп за решението на кмета на Ню Йорк за президентската надпревара:  Де Блазио е смешка, Ню Йорк го мрази!"}
{"url": "http://www.focus-news.net/news/2019/05/16/2658894/evropeyski-izbori-2019-andrey-novakov-gerb-nikoy-drug-otrasal-v-es-ne-e-tolkova-dobre-finansiran-kakto-zemedelieto.html", "text": "Никой друг отрасъл в Европейския съюз не е толкова добре финансиран, както земеделието, изтъкна кандидатът за евродепутат на ГЕРБ Андрей Новаков по време на среща със симпатизанти в село Кабиле, община Тунджа. Това съобщиха от пресцентъра на  партията . В разговорите си той обсъди въпроси, касаещи земеделските производители, като представи възможностите за кандидатстване за европейско финансиране. Защита интересите на родните производители е един от основните приоритети в предизборната платформа на ПП ГЕРБ за сектор „Земеделие“. \r\n„Нашите опоненти се опитват чрез евровота да предизвикат предсрочни избори и да хвърлят страната в хаос. Ние не бива да позволяваме това да се случи“, бе категоричен Андрей Новаков. \r\n„Много е важно какви хора ще изпратим в Европейския парламент през следващи мандат, защото те трябва да бъдат компетентни и да устояват интересите на всички българи“, допълни областният координатор на ГЕРБ – Ямбол Георги Славов.", "date": "2019.05.16", "title": "Европейски избори 2019: Андрей Новаков, ГЕРБ: Никой друг отрасъл в ЕС не е толкова добре финансиран, както земеделието"}
{"url": "http://www.focus-news.net/news/2019/05/16/2658892/nimh-utre-sled-obyad-otnovo-na-mnogo-mesta-v-stranata-shte-ima-kratkotrayni-prevalyavaniya-i-gramotevichna-deynost.html", "text": "През следващото денонощие над по-голямата част от страната облачността ще се задържи значителна. През нощта превалявания ще има в западната половина от Северна България и планинските райони. Утре преди обяд валежите временно ще спрат и облачността за кратко ще се разкъса. След обяд отново на много места в страната ще има краткотрайни превалявания и гръмотевична дейност. Ще духа слаб до умерен вятър от североизток. Максималните температури ще бъдат между 18° и 23°. През нощта срещу събота краткотрайни, в отделни райони интензивни превалявания и гръмотевици ще има на места в Източна България. Атмосферното налягане е и ще се задържи по-ниско от средното за май.  Това съобщи за  Агенция „Фокус”  дежурният синоптик Красимир Стоев от  Националния институт по метеорология и хидрология (НИМХ) .  \r\nНад Черноморието ще бъде предимно облачно. След обяд и през нощта срещу събота на много места ще има краткотрайни, в отделни райони интензивни валежи и гръмотевична дейност. Ще духа до умерен вятър от североизток. Максимални температури на въздуха: 19°-22°. Температурата на морската вода е 15-16°. Вълнението на морето ще бъде 2-3 бала. \r\nНад планините ще се задържи предимно облачно, по високите части и мъгливо. Около и след обяд на много места ще има краткотрайни превалявания и гръмотевична дейност. Над 2000 метра ще превалява сняг. Ще духа до умерен, по билата и временно силен югоизточен вятър. Максимална температура на височина 1200 метра около 13°, на 2000 метра – около 6°. \r\nВ събота в източните и планинските райони все още ще има превалявания и гръмотевици, но от запад ще започне бързо подобрение на времето и повишение на температурите. В неделя вероятността за валежи е малка. Ще се затопли чувствително, максималните температури на места ще достигат 30°-31°. В понеделник в източната половина от страната ще духа южен вятър и температурите ще са останат високи. В Западна България в следобедните часове ще се развие купеста и купесто-дъждовна облачност и на места ще превали краткотраен дъжд с гръмотевици. Възможни са градушки.", "date": "2019.05.16", "title": "НИМХ: Утре след обяд отново на много места в страната ще има краткотрайни превалявания и гръмотевична дейност"}
{"url": "http://www.focus-news.net/news/2019/05/16/2658897/stara-zagora-gondolata-na-tovaren-kamion-se-e-obarnala-i-se-e-razsipal-slanchogled-na-patya-i-5-stara-zagora-zmeyovo.html", "text": "Гондолата на товарен камион се е обърнала и се е разсипал слънчоглед на пътя I-5 Стара Загора – Змейово. Това съобщиха за  Агенция „Фокус“  от ОДМВР – Стара Загора.  \r\nНяма постарали. Заради разсипания слънчоглед има обиколен маршрут по пътя Стара Загора – Пряпорец – Змейово. В момента се събира слънчогледът от пътното платно. Инцидентът е станал след 18.00 часа.  \r\nТеодора ПАТРОНОВА", "date": "2019.05.16", "title": "Стара Загора: Гондолата на товарен камион се е обърнала и се е разсипал слънчоглед на пътя I-5 Стара Загора – Змейово"}
{"url": "http://www.focus-news.net/news/2019/05/16/2658895/ruse-vazstanoveno-e-dvizhenieto-po-i-5-byala-polski-trambesh-v-rayona-na-polsko-kosovo.html", "text": "Възстановено е движението по I-5 Бяла – Полски Тръмбеш в района на Полско Косово. Това съобщиха от пресцентъра на  Агенция \"Пътна инфраструктура\" .", "date": "2019.05.16", "title": "Русе: Възстановено е движението по I-5 Бяла – Полски Тръмбеш в района на Полско Косово"}
{"url": "http://www.focus-news.net/news/2019/05/16/2658896/evropeyski-izbori-2019-kandidatat-za-evrodeputat-ot-gerb-eva-maydel-shte-se-sreshtne-s-predstaviteli-na-biznesa-v-harmanli-i-dimitrovgrad-na-17-may.html", "text": "Кандидатът за евродепутат от листата на ГЕРБ и СДС Ева Майдел ще посети утре, 17 май 2019 година, Харманли и Димитровград. Това съобщиха от пресцентъра на  ПП ГЕРБ . От 13.00 ч. и 13.30 ч. тя ще се срещне с ръководството и работниците на две от най-големите шивашки фирми в Харманли. Те предлагат продукция на вътрешния и международния пазар, партнират си с квалитетни дизайнерски компании от Европейския съюз. \r\nВ 15.00 часа Ева Майдел ще пристигне в Димитровград. Първата й среща е в ПМГ-Димитровград с учители от едно от най-престижните училища в Хасковска област. След това Ева Майдел ще посети фирма-производител на кожа и кожарски изделия и предприятие за иновации, високотехнологични разработки и машини за леката промишленост.", "date": "2019.05.16", "title": "Европейски избори 2019: Кандидатът за евродепутат от ГЕРБ Ева Майдел ще се срещне с представители на бизнеса в Харманли и Димитровград на 17 май"}
{"url": "http://www.focus-news.net/news/2019/05/16/2658901/predstoyashti-mezhdunarodni-sabitiya-za-17-may-agentsiya-fokus.html", "text": "Министърът на външните работи на Иран Мохамад Джавад Зариф пристига на посещение в Китай. \r\n***  Началниците на полицейските служби в балканските държави се събират на среща в Рим. \r\n***  Младежки протест срещу политиката за опазване на климата. \r\n***  За първи път в Нови Сад ще бъде проведен \"Парад на гордостта\". \r\n***  Президентът на Боливия Ево Моралес започва кампания за преизбирането му. \r\n***", "date": "2019.05.16", "title": "Предстоящи международни събития за 17 май ( Агенция „Фокус“ )"}
{"url": "http://www.focus-news.net/news/2019/05/16/2658903/evropeyski-izbori-2019-petar-vitanov-bsp-za-balgariya-kauzata-mi-e-preodolyavane-na-neravenstvata-i-uvelichavane-na-dohodite.html", "text": "Каузата, с която тръгвам към Европа, е преодоляване на неравенствата и увеличаване на доходите. Можем да говорим за външна политика, обща политика, сигурност и отбрана, но това което виждам в страната – тази ужасяваща бедност, ме кара да променям фокуса си. Това каза пред БНТ кандидатът за евродепутат от „БСП за България” Петър Витанов, съобщиха от пресцентъра на  БСП . Според него европейската рамка може да преодолее дори дефицитите на едно несъстоятелно вътрешно управление, в това число и доходите. Витанов припомни, че въвеждането на единен минимален европейски стандарт за пенсия и минимална работна заплата е възможно и реално. Той поясни, че става дума за еднакъв процент за целия ЕС, който да е съотнесен към съответната държава- спрямо нейния БВП или стандарт на живот. Освен това, в евросъюза е имало резолюции за обвързване на минималната работна заплата със средната. В България минималната работна заплата  е едва около 40% спрямо средната, докато в евордирективите пише 60%. „Смятам, че данъчното облагане трябва да остане в правомощията на националните държави. Ние имаме нужда от друг тип интегриране, включително икономическо, преди да заговорим за общоевропейски данъчни ставки. Данъчната ставка е и възможност, и инструмент за поощряване на инвестициите”, каза Петър Витанов. \r\n„Солидарността е елементът на ЕС, който започва да отсъства. Социалният характер на ЕС също”, каза Витанов. „Смятам, че ЕС е проект на мира и като такъв- трябва да се опитва да установява мир по света и да дава средства за установяване на държавността, защото бежанците и мигрантите са следствие на войните и бедността”, добави още кандидатът за евродепутат от левицата.", "date": "2019.05.16", "title": "Европейски избори 2019: Петър Витанов, „БСП за България”: Каузата ми е преодоляване на неравенствата и увеличаване на доходите"}
{"url": "http://www.focus-news.net/news/2019/05/16/2658900/montana-vremenno-se-ogranichava-dvizhenieto-v-dvete-posoki-po-pat-i-1-montana-vidin-v-uchastaka-vinishte-smolyanovtsi-poradi-ptp.html", "text": "Временно се ограничава движението в двете посоки по път I-1 Монтана – Видин в участъка Винище – Смоляновци поради ПТП. Това съобщиха от пресцентъра на  Агенция \"Пътна инфраструктура\" .", "date": "2019.05.16", "title": "Монтана: Временно се ограничава движението в двете посоки по път I-1 Монтана – Видин в участъка Винище – Смоляновци поради ПТП"}
{"url": "http://www.focus-news.net/news/2019/05/16/2658902/evropeyski-izbori-2019-kandidatat-za-evrodeputat-ot-gerb-andrey-kovachev-obshtina-kostinbrod-e-primer-za-privlichane-na-preki-investitsii.html", "text": "Община Костинброд е пример за привличане на инвестиции. За последните години преките инвестиции в района са на стойност 200 млн. лева, като 35 млн. лв. от тях са привлечени по европейски проекти. Това заяви кандидатът за евродепутат от листата на ГЕРБ и СДС Андрей Ковачев при посещението си в община Костинброд, съобщиха от пресцентъра на  ПП ГЕРБ . Той разговаря с кмета на града Трайко Младенов и неговия екип по теми, свързани с бъдещето на Европа и Европейския съюз. От своя страна кметът Младенов информира за десетките проекти, които са изпълнени или предстои да бъдат завършени. Това са обновени детски градини, училища, централният градски площад, достъпът до безплатен интернет на публични места, както и ремонт на част от уличната мрежа.  \r\nНа срещата присъстваха още областният координатор на ГЕРБ-София област Галя Георгиева, народният представител от ГЕРБ Васил Цветков, зам. областният управител на Софийска област Николай Николов, както и общинският ръководител на ГЕРБ-Костинброд Борислав Борисов.  \r\nВторият в листата на ГЕРБ и СДС за европейските избори посети и една от големите фирми в община Костинброд, специализирана в производството на санитарни продукти. Андрей Ковачев разговаря с работещите от различните производствени цехове и се запозна отблизо с производствения процес.", "date": "2019.05.16", "title": "Европейски избори 2019: Кандидатът за евродепутат от ГЕРБ Андрей Ковачев: Община Костинброд е пример за привличане на преки инвестиции"}
{"url": "http://www.focus-news.net/news/2019/05/16/2658899/s-praznichen-vodosvet-be-otkrita-iztsyalo-obnovenata-sgrada-na-detska-gradina-zdravets-v-kazanlak.html", "text": "С празничен водосвет бе открита изцяло обновената сграда на детска градина „Здравец”, предаде кореспондент на  Радио „Фокус” . Градината бе реновирана в рамките на проект „Обновяване на образователната инфраструктура в община Казанлък“ по Оперативна програма „Региони в растеж“ 2014-2020.  \r\nВ детското заведение са въведени мерки за енергийна ефективност: подменена е дограмата, направена е изолация, изцяло е ремонтирана покривната конструкция. Подменени са ВиК и елинсталацията. Изцяло е подменено оборудването в градината – маси, столчета, легла, пейки. Обновен е и целият двор на детската градина с нови играчки и насаждения, а освен това всяка една от групите има свое кътче за занимание, според възрастта на децата. Създадено е и футболно игрище. Стойността на ремонтните дейности в ДГ „Здравец” в рамките на проекта е близо 1 милион и 400 хиляди лева.   \r\nДетска градина „Здравец” е едно от трите детски заведения, заедно със „Слънце” и филиалът на „Звънче” и петте училища в община Казанлък – в селата селата Овощник, Хаджидимитрово, Ръжена и градовете Шипка и Крън, в които бе извършен цялостен ремонт в рамките на проекта „Обновяване на образователната инфраструктура в община Казанлък“ по Оперативна програма „Региони в растеж“ 2014-2020. Общата стойност на ремонтите в тези детски и учебни заведения по проекта е 9 милиона и 500 хиляди лева. \r\nСлавяна ГАЙДАРОВА", "date": "2019.05.16", "title": "С празничен водосвет бе открита изцяло обновената сграда на детска градина „Здравец” в Казанлък"}
{"url": "http://www.focus-news.net/news/2019/05/16/2658904/prof-violeta-decheva-predsedatel-na-zhurito-na-festival-nova-balgarska-drama-shumen-teatar-koyto-ne-razviva-natsionalnata-si-dramaturgiya-nyama-pamet-a-v-tozi-smisal-i-badeshte.html", "text": "Театър, който не развива националната си драматургия няма памет, а в този смисъл и бъдеще. Това заяви проф. Виолета Дечева, председател на журито на театралния фестивал „Нова българска драма“ в Шумен, по време на пресконференция, предаде репортер на  Радио „Фокус“-Шумен . „Селекцията ни изненада във всеки един смисъл и беше предизвикателство за нас. Познавам добре сезона, разбира се, че би могла да бъде и друга. Това, което видяхме беше свободно движение по българската театрална карта и в този смисъл видяхме някаква част от нея“, заяви проф. Дечева. Тя посочи, че функциите на драматургията остават изключително важни и грижата за нея е всъщност грижа за българския театър. Фестивалът в Шумен се опитва да съхрани и да охранява това пространство, в което истински се цени българската драматургия, каза още проф. Дечева. Тя изрази изненада, че на такъв висок форум могат да се видят спектакли под сегашното ниво на  българския театър.  \r\nПо отношение на текстовете в направление „Авторски прочит“, проф. Дечева посочи, че и е трудно да каже, че са оставили трайна следа в съзнанието и. Проф. Дечева отбеляза че има само позитивни впечатления от атмосферата и условията за работа, създадени от екипа на театъра, от  подкрепата на обществеността и управата на града за фестивала. Сценографът доц. Елена Иванова посочи, че сценографията е едно от най-важните неща в театъра, а  липсата на такава напоследък е много голяма загуба.  „Нещото, което възпитава въображението в театъра е картината, тя никога не е достоверна,  тя е метафорична и носи други смисли и друго възпитание, което рядко се вижда вече в театрите ни.  Казвам го като нещо, което ми се иска да се върне, да се работи върху това, да  му се обърне внимание“, каза доц. Елена Иванова. Тази вечер от 20.30 часа в ДКТ Васил Друмев“ ще бъдат обявени наградите и ще се състои закриване на фестивала. \r\nИвелина ИВАНОВА", "date": "2019.05.16", "title": "Проф. Виолета Дечева, председател на журито на фестивал „Нова българска драма“-Шумен: Театър, който не развива националната си драматургия, няма памет, а в този смисъл - и бъдеще"}
{"url": "http://www.focus-news.net/news/2019/05/16/2658884/ria-novosti-amerikanskata-politsiya-arestuva-chetirima-aktivisti-zashtitavashti-venetsuelskoto-posolstvo-vav-vashington.html", "text": "Американската полиция арестува четирима активисти, защитаващи венецуелското посолство във Вашингтон от привържениците на опозицията. Това разкри един от лидерите на инициативната група Медея Бенджамин, предава  РИА Новости . \r\n\"Пълно нарушение на Виенските конвенции. Срам!\", написа тя в социалната мрежа \"Туитър\". \r\nКореспондент на РИА Новости съобщава, че няколко привърженици на Мадуро все още остават в сградата на посолството. \r\nДесетки полицейски коли, както и няколко линейки, са разположени до сградата. Всички й входове са блокирани, както и прилежащите улици. Тереза Герова", "date": "2019.05.16", "title": "РИА Новости: Американската полиция арестува четирима активисти, защитаващи венецуелското посолство във Вашингтон"}
{"url": "http://www.focus-news.net/news/2019/05/16/2658905/rtv-sarbiya-emanyuel-makron-shte-poseti-sarbiya-prez-yuli-idva-v-belgrad-s-tri-vazhni-poslaniya.html", "text": "Държавният глава на Франция Еманюел Макрон ще посети Сърбия на 16 юли, предава  Radio-televizije Voivodine (RTV) . Макрон ще пристигне в Белград с три важни послания - подкрепа за идеята за демаркацията на границата с Косово, както и засилване на икономическото и военното сътрудничество между Франция и Сърбия.  \r\nНа срещата в Берлин Макрон подчерта, че не е политик с червени линии, когато става дума за разрешаването на косовския възел. Той подкрепи идеята за промяна на границите като начин за нормализирането на двустранните отношения между Белград и Прищина, в разрез с позицията на канцлера на ФРГ Ангела Меркел, която категорично отхвърля предложението.  \r\nМакрон, както и неговият сръбски колега Александър Вучич, многократно са подчертавали, че има чудесно поле за подобряване на икономическото сътрудничество между страните им, а според експертите, след това посещение, Франция ще бъде един от най-важните икономически партньори на Сърбия.Сред по-важните проекти, които ще бъдат обсъдени в Белград, са изграждането на метрото, ​​от което французите са изключително заинтересовани. Освен това се очаква да бъдат дискутирани възможностите за доставки на оръжия, включително на системите \"Мистрал\". \r\nПреди да посети Белград, Макрон ще се срещне със сръбския президент Александър Вучич в Париж, където ще се проведе вторият кръг на преговорите за възобновяване на диалога между Белград и Прищина. На срещата ще присъстват също президентът и министър-председателят на Косово - Хашим Тачи и Рамуш Харадинай. Тереза Герова", "date": "2019.05.16", "title": "RTV (Сърбия): Еманюел Макрон ще посети Сърбия през юли, идва в Белград с три важни послания"}
{"url": "http://www.focus-news.net/news/2019/05/16/2658909/mvnr-shveytsariya-premahva-ogranicheniyata-za-pridvizhvane-rabota-i-ustanovyavane-na-balgari.html", "text": "От  1 юни 2019 г. гражданите на България и Румъния ще имат пълна свобода на придвижване, работа и установяване в Швейцария. Това съобщиха от пресцентъра на  Министерството на външните работи  (МВнР). \r\nТака те ще имат същите права като останалите граждани на Европейския съюз (ЕС) с изключение на Хърватия и ще могат да пребивават свободно в страната при условие, че имат работно място. \r\nТова стана възможно, след като федералното правителство прие на 15 май решение за отмяна на квотите за пребиваване на граждани от България  и Румъния на територията на Конфедерация Швейцария. С решението се променя регламентът  за изпълнението на Споразумението за свободно движение на хора между Швейцария и ЕС. Протоколът към споразумението, който предвиждаше за гражданите от България и Румъния преходен период  максимум от 10 години, беше в сила от 1 юни 2009 г. и изтича на 31 май 2019 г. \r\nПо данни на миграционните служби на Швейцария към края на 2018 г. в страната пребивават постоянно около 11 600 българи.", "date": "2019.05.16", "title": "МВнР: Швейцария премахва ограниченията за придвижване, работа и установяване на българи"}
{"url": "http://www.focus-news.net/news/2019/05/16/2658906/sport-nadal-i-federer-specheliha-ubeditelno-parvite-si-machove-za-denya.html", "text": "Рафаел Надал и Роджър Федерер постигнаха изразителни победи в първите си срещи за деня. Шампионът от миналата година Надал прегази с 6:0, 6:1 Жереми Шарди за малко повече от час игра, а по-късно днес след 21:30 часа, ще се изправи срещу Николоз Басилашвили в мач за място на четвъртфиналите.  \r\nФедерер беше малко по-хуманен, но също постигна чист успех в първия си мач в Рим от 3 години насам. Маестрото се наложи с 6:4, 6:3 над португалеца Жоао Соуза. На осминафиналите Федерер ще играе с 13-ия поставен Борна Чорич.   \r\nНадал и Федерер са в една част на схемата и могат да се срещнат в Рим само на полуфиналите. \r\nВенцислав ДРАГОМАНОВ", "date": "2019.05.16", "title": "Спорт: Надал и Федерер спечелиха убедително първите си мачове за деня"}
{"url": "http://www.focus-news.net/news/2019/05/16/2658908/stara-zagora-vazstanoveno-e-dvizhenieto-pa-ednata-lenta-na-pat-i-5-stara-zagora-zmeyovo-v-platnoto-za-kazanlak.html", "text": "Възстановено е движението па едната лента на път I-5 Стара Загора – Змейово в платното за Казанлък. Това съобщиха от пресцентъра на  Агенция \"Пътна инфраструктура\" .", "date": "2019.05.16", "title": "Стара Загора: Възстановено е движението па едната лента на път I-5 Стара Загора – Змейово в платното за Казанлък"}
{"url": "http://www.focus-news.net/news/2019/05/16/2658907/api-padnala-e-gradushka-na-am-trakiya-v-rayona-na-nova-zagora-nyama-zatrudnenie-na-dvizhenieto.html", "text": "Паднала е градушка на АМ „Тракия“ в района на Нова Загора, няма затруднение на движението. Това съобщиха за  Агенция „Фокус“  от Агенция „Пътна инфраструктура“. Засега няма въведени ограничения по магистралата. Възможно е вече градушката да е стопена. \r\nТеодора ПАТРОНОВА", "date": "2019.05.16", "title": "АПИ: Паднала е градушка на АМ „Тракия“ в района на Нова Загора, няма затруднение на движението"}
{"url": "http://www.focus-news.net/news/2019/05/16/2658912/makfaks-makedoniya-ungariya-i-slovakiya-otkriha-nov-granichen-punkt-na-reka-dunav.html", "text": "Унгария и Словакия откриха нов граничен пункт на река Дунав, предава македонската информационна агенция  \"Макфакс\" . \r\nВ рамките на проект, финансиран от Европейския съюз, ще бъде създадена фериботна връзка, която ще служи като нов граничен пункт между Унгария и Словакия, съобщиха днес представители на министерствата на двете страни. Новият пункт ще бъде открит в Радван на Дунав.  \r\nФериботната линия ще бъде използвана за транспортиране на превозни средства, велосипеди и автомобили, а речният път ще свързва лозаро-винарския район Несмели в Унгария и района Радван в Словакия. Очаква се връзката да се използва ежедневно от около 600 автомобила.  \r\nПроектът включва изграждането на паркоместа, фериботни съоръжения, рампи от двете страни и пътни връзки. \r\nПрез 2014 г. двете страни се договориха да увеличат броя на граничните пунктове. Към момента броят им е 33. Предвижда се до до 2022 г. да бъдат построени още шест нови. Тереза Герова", "date": "2019.05.16", "title": "\"Макфакс\" (Македония): Унгария и Словакия откриха нов граничен пункт на река Дунав"}
{"url": "http://www.focus-news.net/news/2019/05/16/2658914/emsc-zemetresenie-ot-57-po-rihter-e-registrirano-kray-bregovete-na-nikaragua.html", "text": "Земетресение със сила от 5,7 по скалата на Рихтер е регистрирано в близост до крайбрежието на Никарагуа, показва справка на официалната интернет страница на  Европейския средиземноморски сеизмологичен център (EMSC). . \r\nТрусът е бил с епицентър на 73 км югозападно от Тегусигалпа, Хондурас, и на 77 км западно от Чинандега, Никарагуа, с дълбочина от 100 км под земната кора. \r\nНе се привеждат данни за пострадали или материални щети. Тереза Герова", "date": "2019.05.16", "title": "EMSC: Земетресение от 5,7 по Рихтер е регистрирано край бреговете на Никарагуа"}
{"url": "http://www.focus-news.net/news/2019/05/16/2658915/evropeyski-izbori-2019-andrey-kovachev-gerb-samo-chrez-konkurentnosposobna-ikonomika-i-sazdavane-na-novi-rabotni-mesta-shte-povishim-zhizneniya-standart-v-balgariya.html", "text": "„Само чрез конкурентноспособна икономика и създаване на нови работни места, сключване на търговски споразумения с трети страни и инвестиция в образованието и науката - ще повишим жизнения стандарт в България и Европа. Това заяви кандидатът за евродепутат от листата на ГЕРБ и СДС Андрей Ковачев на среща с жители на община Сливница, съобщиха от пресцентъра на  ПП ГЕРБ . „Изборите за Европейски парламент на 26 май са твърде важни, за да си правим експеримент с бъдещето на нашата страна, а и на целия Европейски съюз” допълни вторият в листата.  \r\nД-р Ковачев акцентира и върху евроинтеграцията на Западните Балкани. Тема, която пряко засяга жителите на Сливница като град, намиращ се на няколко километра от границата със Сърбия. Той не подмина и темата за дългочаканата магистрала „Европа” като част от програмата за свързаност на регионите. \r\nОт своя страна кметът на община Сливница Васко Стоилков припомни на присъстващите времената, когато границите бяха затворени. „Днес обаче ситуацията е коренно различна и освен, че могат да пътуват навсякъде без проблем, жителите на Сливница усещат европейския дух в техния град. Благодарение на всички изпълнени проекти с държавно и европейско финансиране, Сливница придобива вид на достоен европейски град“, отчете градоначалникът. \r\nСрещата се проведе в сградата на Община Сливница и в нея взеха участие още кандидатът за евродепутат от листата на ГЕРБ и СДС Илия Лазаров, както и областният координатор на ГЕРБ-София област Галя Георгиева.", "date": "2019.05.16", "title": "Европейски избори 2019: Андрей Ковачев, ГЕРБ: Само чрез конкурентноспособна икономика и създаване на нови работни места ще повишим жизнения стандарт в България"}
{"url": "http://www.focus-news.net/news/2019/05/16/2658913/ministar-nikolina-angelkova-v-dobrich-rabotim-individualno-s-vseki-ot-vhodyashtite-10-turisticheski-pazara-sled-analiz-na-profila-i-interesite-na-turistite.html", "text": "Работим индивидуално с всеки от входящите 10 основни туристически пазара за страната ни. Насочваме посланията след анализ на профила и интересите на туристите от всяка държава и се стремим да предлагаме за всеки туристически продукти, отговарящи на специфичните изисквания на посетителите. Това заяви министърът на туризма Николина Ангелкова, която проведе работна среща с представителите на туристическия бранш за подготовка на летния сезон в Добрич, съобщиха от пресцентъра на  Министерството .  \r\nС тази цел разработихме 27 дестинации - 8 културно-исторически, 12 винено-кулинарни и 7 спа дестинации, с които целим да подпомогнем местните власти и бизнесa за популяризиране на богатствата на регионите, да разширим крилата на активния летен и зимен сезон и да насърчим посещенията на фестивалите и туристическите атракции, поясни министър Ангелкова. Област Добрич е включена във всичките три тематични дестинации.   \r\nПо отношение на летния сезон министърът заяви, че към момента се отчита спад на ранните записвания с 2-3%, с около 13 на сто по-малко са очакваните полети за летище Варна.  \r\nКато основна причина за вероятния спад от някои пазари, министърът посочи ниските цени в региона, предложени от държави, които са преки наши конкуренти за определени пазари, тъй като имат възможност за пряко субсидиране на сектора. С тази цел сме стартирали разработването на анализ, който да ни покаже какви мерки бихме могли да предприемем за привличане на повече чартърни полети през крилата на сезона. Водят се и постоянни разговори с големите туроператори като „Томас Кук“ и ТУИ, категорична бе министър Ангелкова.  \r\nОт друга страна предварителните данни сочат, че има много голям ръст в ранните записвания от Украйна, Франция, Великобритания, Чехия и Полша. Надявам се, че ще достигнем резултатите от миналата година, каза още министър Ангелкова.  \r\nТя цитира последната информация от НСИ, според която с 4,1% се увеличават приходите от нощувки в местата за настаняване с 10 и повече легла в периода януари – март 2019 г. спрямо същия период на 2018 г. Така за първите три месеца от настоящата година постъпленията достигат 151 млн. лв.  \r\nСтатистиката за област Добрич за периода януари- март също е изключително позитивна, като се наблюдава нарастване по всички показателни за местата за настаняване. Пренощувалите лица в местата за настаняване с 10 и повече легла надвишават 17 хил., достигайки увеличение от 17,8 на сто в сравнение с първите три месеца на 2018 г. Реализираните нощувки са близо 33 хил. и се отчита ръст от 11,4 на сто, а приходите са 1,682 млн. лв., нараствайки с 14,6% в сравнение с първите три месеца на миналата година.  \r\nМинистър Ангелкова призова местните власти и бизнеса да продължат да работят за  повишаването на качеството на туристическия продукт. Доброто обслужване, богатата материална база, българското гостоприемство и прекрасната ни природа са средствата да се преборим успешно с конкуренцията за туристи. И илюстрира признанието за България с факта, че плаж Болата, който се намира на територията на област Добрич, е избран за един от най-красивите плажове в Европа. 32 428 туристи от 116 различни държави са гласували в конкурса, провеждан от европейската организация European Best Destinations, и българският плаж е избран като един от любимите им.  \r\nПред бранша министър Ангелкова каза, че към момента на територията на област Добрич неохраняемите плажове са 15, като поясни, че контролът за спазването на нормативната база и договорите за стопанисване тази година ще е още по-засилен и при проверките си на място туристическата администрация ще бъде безкомпромисна при установяване на нарушения. От началото на сезона започват интензивните проверки по крайбрежието. Те се извършват както по план, така и по сигнали.   \r\nПриоритет в работата на третия кабинет на премиера Бойко Борисов е и намаляването на административната тежест и от началото му се работи последователно в тази посока, посочи министър Ангелкова. Тя припомни, че с промени в Закона за туризма отпаднаха 19 вида документи. Преди дни - на 9 май, беше публикуван за обществено обсъждане проект за изменение на Наредбата за изискванията към местата за настаняване и заведенията за хранене и развлечение, което цели да облекчи работата на бизнеса. \r\nПредставихме Единната система за туристическа информация (ЕСТИ) и до 1 октомври представители на Министерството на туризма ще обучават всички заинтересовани страни, заяви министърът. Разработена е специална програма и всички, които трябва да ползват системата ще минат обучителен курс. След началото на октомври всеки, който не въвежда нужните данни в ЕСТИ ще бъде санкциониран.   \r\nМинистър Ангелкова информира още, че вече се върви към положително решение на искането ни да бъдат сключени договори с немските здравни каси и те да изпращат за лечение и профилактика своите клиенти. Така ще насочим тяхното внимание към възможностите за здравен туризъм, които страната ни предлага.  \r\nПо време на срещата бе обсъдена и темата за детските лагери. В тази връзка министър Ангелкова посочи, че в момента се обсъжда и подготвя специална наредба за детските лагери, с помощта на която по-лесно да се сключват договори с руските региони и те директно да пращат децата си на почивка у нас.", "date": "2019.05.16", "title": "Министър Николина Ангелкова в Добрич: Работим индивидуално с всеки от входящите 10 туристически пазара след анализ на профила и интересите на туристите"}
{"url": "http://www.focus-news.net/news/2019/05/16/2658916/kardzhali-v-mezhdunarodniya-den-na-muzeite-galeriya-stanka-dimitrova-shte-predstavi-vazrozhdenski-shtampi-v-izlozhbata-izbrani-grafiki.html", "text": "В Международния ден на музеите - 18 май, Галерия „Станка Димитрова“ – Художествен отдел на Регионалния исторически музей в Кърджали, ще представи изложбата „Избрани графики“, която включва възрожденски щампи и представителни колекции от графики от фондовете на галерията, като ще има и мултимедийна част. Това съобщи за  Радио „Фокус“   Емил Пенчев, уредник в музея. Всички други колекции, които съхранява в галериите и залите си музеят, ще бъдат отворени за посетители.  \r\nЕкспозицията „Минерали и благородни метали – красота в накита“ показва как природните богатства намират приложение в изкуството на златарите, тя включва накити - пръстени, фибули, гривни, нанизи от мъниста, а също така някои уникални природни образци и предмети, изработени от сребро, злато, бронз и полускъпоценни камъни от фонда на Регионалния исторически музей.  \r\nПрограмата за Нощта на музеите ще започне в 19.30 часа с концерт на вокална формация „Сирун” от Пловдив, която ще забавлява гостите с евъргрийни, арменски песни, джаз и френски шансони. Музеят и галерията ще бъдат отворени за граждани до 24.00 ч. \r\nДарина ДЕЕНИЧИНА", "date": "2019.05.16", "title": "Кърджали: В Международния ден на музеите Галерия „Станка Димитрова“ ще представи възрожденски щампи в изложбата „Избрани графики“"}
{"url": "http://www.focus-news.net/news/2019/05/16/2658910/sky-news-tereza-mey-shte-opredeli-datata-za-napuskane-sled-posleden-opit-da-prokara-sdelkata-za-brekzit-parlamenta.html", "text": "Министър-председателят на Обединеното кралство Тереза Мей ще определи датата за напускането си на поста след последен, четвърти опит да убеди депутатите да гласуват в подкрепа на постигнатото с Брюксел споразумение за Брекзит, предава телевизионният канал  Sky News . \r\nПо-рано през деня Мей се срещна с водещи консерватори в Уестминстър в четвъртък, където беше притисната за по-голяма яснота относно графика си за излизане от Даунинг стрийт. Настояванията са да бъде гарантирано излизането на Великобритания от структурите на Общността, след което Мей да подаде оставка от премиерския пост.  \r\nПрипомня се, че гласуването на законопроекта е насрочено за началото на следващия месец.  Тереза Герова", "date": "2019.05.16", "title": "Sky News: Тереза ​​Мей ще определи датата за напускане след последен опит да прокара сделката за Брекзит парламента"}
{"url": "http://www.focus-news.net/news/2019/05/16/2658917/das-handelsblatt-proizvodstvoto-na-malki-elektromobili-na-folksvagen-shte-bade-izneseno-v-slovakiya.html", "text": "По данни на германското икономическо издание  Das Handelsblatt  концернът \"Фолксваген\" ще изнесе производството на малки електромобили в държава от Източна Европа.  \r\nСпоред информация на изданието бордът на автомобилния гигант е взел решение моделът да бъде произвеждат в словашката столица Братислава. Към настоящия момент официален представител на компанията не е коментирал медийният доклад.  Тереза Герова", "date": "2019.05.16", "title": "Das Handelsblatt: Производството на малки електромобили на \"Фолксваген\" ще бъде изнесено в Словакия"}
{"url": "http://www.focus-news.net/news/2019/05/16/2658918/borislav-tsekov-ne-mozhe-da-ima-manipulirane-pri-izbora-na-glaven-prokuror-tova-sa-bezpochveni-strahove.html", "text": "Не може да има манипулиране при избора на главен прокурор, това са безпочвени страхове. Това каза за обзорното предаване „Това е България“ на  Радио „Фокус“  д-р Борислав Цеков, основател на Института за модерна политика. Той каза още, че като партийно говорене може да се очаква всичко, но хората не трябва да се подават на лобистките внушения. Механизъм за разследване и предсрочно освобождаване на „тримата големи“ трябва да бъде създаден, той е препоръчан от ЕК, а не е плод на вътрешнополитически борби, обясни Цеков. В България всички висши лица трябва да носят отговорност и да няма недосегаеми. Общественото доверие се печели с дела, а не с думи, добави той. „У нас се насади профанска атмосфера от група медийни активисти на икономическа групировка, която през годините е била заинтересована от избора на главен прокурор и активно се е намесвала в този избор, защитавайки своите интереси. Те се опитват за всеки кандидат да извадят връзки с кого ли не. Ако човек има опит и кариера и авторитет в обществото, то неминуемо ще има биография, минало и възгледи, политически, обществени и професионални връзки. Въпросът е тези връзки да не бъдат от такова естество, че да превръщат дейността на магистрата в дейност на зависим човек“, обясни той.  Според д-р Борислав Цеков е добре, че преди формално установените срокове за избор на главен прокурор държавният глава предприема консултациите. Президента има своя дял в процедурата по назначаването на „тримата големи“, обясни той и уточни, че окончателното решение е на ВСС.  \r\nЦоня СЪБЧЕВА", "date": "2019.05.16", "title": "Борислав Цеков: Не може да има манипулиране при избора на главен прокурор, това са безпочвени страхове"}
{"url": "http://www.focus-news.net/news/2019/05/16/2658922/evropeyski-izbori-2019-valeri-simeonov-nfsb-ubedih-28-darzhavi-da-promenyat-pozitsiyata-si-za-vtori-lift-v-bansko-taka-shte-rabotya-i-v-ep.html", "text": "„В Европейския парламент трябва да бъдат избрани български представители, които вършат работа, представители, които отстояват българските национални позиции, хора, които са доказали, че могат да водят битка. А Национален фронт за спасение на България е партията, която доказа това - доказа, че работи, вместо да говори. Ние сме хора на действието – вие ни познавате”. Това заяви водачът на листата на „Патриоти за Валери Симеонов (НФСБ и Средна Европейска класа)” – Валери Симеонов на среща с жители на Ботевград и Елин Пелин тази вечер, съобщиха от пресцентъра на  НФСБ . \r\nТой беше категоричен, че работата на българските представители в Европейския парламент трябва да се свежда до това да питат, да контролират. И заяви, че едно от първите неща, с които ще се заеме в Европейския парламент ще бъде казуса с американските централи у нас. „Защото още през лятото на 2014 година е изпратен сигнал от България до Европейската комисия, но тя вече 5 години не дава отговор”, реагира Валери Симеонов. По думите му отговорът не може да бъде друг, освен че става дума за държавна помощ – защото това е видимо явно, договорите с американските централи трябва да бъдат прекратени, за да получи българската енергетика глътка въздух. Кой от бъдещите депутати спомена за този български проблем, за това, че се източва българската икономика”, реагира Валери Симеонов.  \r\nВерен на слогана на коалицията „Вместо думи – действия” той посочи свършеното от него като вицепремиер и народен представител, и от останалите депутати на НФСБ и подчерта, че така ще се работи и в Европейския парламент.  \r\n„Българските представители в Европейския парламент трябва да търсят съмишленици сред останалите държави – най-вече сред източноевропейските, като Румъния, Унгария, Словакия, Чехия, Полша, когато става дума за защита на българските интереси, посочи още Валери Симеонов. Той припомни как като вицепремиер е успял да промени само за няколко дни позицията на 28 държави да не се строи втори лифт в Банско. И резултатът е бил положителен за България и икономиката й.", "date": "2019.05.16", "title": "Европейски избори 2019: Валери Симеонов, НФСБ: Убедих 28 държави да променят позицията си за втори лифт в Банско – така ще работя и в ЕП"}
{"url": "http://www.focus-news.net/news/2019/05/16/2658921/sport-natsionalite-po-kanadska-borba-zaminaha-za-evropeyskoto-v-gartsiya.html", "text": "Националният отбор на България по канадска борба замина за Гърция, където в град Лутраки  от 17 до 23 май ще се проведат Двадесет и Девето Европейско първенство по канадска борба и Двадесет и Второто Европейско Първенство по канадска борба за хора с увреждания. България ще бъде представена от най-добрите си състезатели във всички категории. \r\nВ категории мъже и жени ще се борят нашите звезди Сашо Андреев, Димитрина Петрова и Божидар Симеонов. \r\nПървият състезателен ден е утре, 17 май, в дивизии за хора с увреждания. Тук за България ще се борят  Световните ни шампиони Емилия Стоянова, Маргарита Георгиева, Павел Кръстев и Марин Пейчев. \r\nВенцислав ДРАГОМАНОВ", "date": "2019.05.16", "title": "Спорт: Националите по канадска борба заминаха за европейското в Гърция"}
{"url": "http://www.focus-news.net/news/2019/05/16/2658919/evropeyski-izbori-2019-prof-rumen-gechev-bsp-iskame-da-se-razraboti-i-prieme-obsht-standart-na-evropa-po-pokazatelite-za-srednata-rabotna-zaplata-i-pensionnoto-osiguryavane.html", "text": "БСП иска да се разработи и приеме общ стандарт на Европа по показателите за средната работна заплата и пенсионното осигуряване. Това каза за обзорното предаване „Това е България“ на  Радио „Фокус“  кандидатът за евродепутат от „БСП за България“ проф. Румен Гечев. Минималната работна заплата у нас е поне с 20% по-ниска от това, което би трябвало да бъде, обясни той. Според него много от работодателите лъжат служителите си и ги принуждават да работят за минимална заплата, като по този начин лъжат не само тях, но и държавата.  \r\n„Нещо не е наред с разпределението на доходите в България. Според статистика в момента 1 млн. и 600 хил. българи живеят под чертата на бедността. Това говори за сериозен проблем, който може да се реши по два начина: Първо: най-добрата социална политика водеща до по-високи доходи са инвестициите. Трябва да ги увеличим и да променим тяхната структура, чрез промени на европейските политики и програми в Брюксел, така че те да са по-полезни за източна Европа и България. Второ: важно е кой присвоява резултата от инвестициите. Дали са само определен брой българи, олигарси или са широките народни слоеве. БСП в своята „Визия за България“ и „Визия за Европа“ предлага конкретни решения на тези проблеми“, каза той. Проф. Румен Гечев обясни, че за разлика от всички останали страни България не се е възползвала от възможностите, които предлага ЕС. Сърбите и румънците получават по-високо възнаграждение, а Сърбия дори не е член на ЕС. България е член от 12 години. В Гърция помощите за безработни са по-високи от най-високата средна работа заплата за София и са около 1500 лв., каза още Гечев. У нас в България най-бързо богатите стават по-богати, а бедните все по-бедни. \r\nЦоня СЪБЧЕВА", "date": "2019.05.16", "title": "Европейски избори 2019: Проф. Румен Гечев, БСП: Искаме да се разработи и приеме общ стандарт на Европа по показателите за средната работна заплата и пенсионното осигуряване"}
{"url": "http://www.focus-news.net/news/2019/05/16/2658911/prof-d-r-arh-rositsa-nikiforova-vav-varna-ima-mnogo-tsenni-obraztsi-na-arhitekturata-povliyani-ot-stila-na-bauhaus.html", "text": "Макар и по-скромно представен, но във Варна също има образци на архитектурната школа “Баухаус“. Това коментира в интервю за  Радио „Фокус“ – Варна  проф. д-р арх. Росица Никифорова от неправителствената организация Варна Дизайн Форум. По думите й една от тях се намира на бул. „Княз Борис Първи“ – това е кооперация „Балкан“ на Желязко Богданов, друга е Дом „Пиндо“, както и кооперация „Плаж“, която също е много интересна, с първия асансьор в града, който все още действа. „Изобщо това е едно наследство, което си струва да бъде погледнато, оценено и след това опазено. По Черноморието, като територия, която е отворена към света чрез пристанищата си, наистина има сгради и в Бургас и Балчик. В Балчик – с влияние от Румъния – една много интересна архитектка Хенриета Де Ла Вранча има реализация на много на брой сгради. Имало е някои сгради в Несебър, но те за съжаление са съборени. Една рушаща се в Созопол“, обясни още проф. Никифорова, която утре ще представи във Варна изложба и книга, озаглавени „Баухаус и архитектурата на Българското Черноморие“.  По думите й някои от най-известните архитекти във Варна, творили в стил, близък до този на школата са Желязко Богданов, Венедикт Попов и арх Розов – с негова собствена къща. „През 30-те и 40-те години в България се извършват наистина епохални промени в образите на градовете и това в много голяма степен се дължи на „Баухаус“. Много архитекти от някои семейства, които са можели да си позволят това, са завършили архитектура в Германия, повечето в южногерманската школа – Мюнхен, Щутгарт, Нюрнберг и т.н. И след това, завръщайки се в България започват да прилагат това, което са научили. Ето това е и смисълът на обстоятелството, че ние притежаваме силно повлияни от духа на „Баухаус“ сгради. Разбира се, че те са повлияни, от своя страна и от местните традиции, затова се различават от образците, които знаем в Германия“, обясни още проф. Никифорова. Тя отчете, че у нас болшинството паметници на българския архитектурен модернизъм не са под защита и това е целта на честванията на школата „Баухаус“, която тази година навършва 100 години от основаването си. „По принцип тази епоха, по цяла Европа, точно в момента се подкрепя, за да бъде поставена под защита и да не изчезне това наследство. Големите чествания на „Баухаус“ имат за цел точно това. Наследството е просто пред очите ни и си струва нашето поколение да направи необходимото, за да бъде опазено“, посочи проф. Никифорова. \r\nДиана СТОЕВА", "date": "2019.05.16", "title": "Проф. д-р арх. Росица Никифорова: Във Варна има много ценни образци на архитектурата, повлияни от стила на „Баухаус“"}
{"url": "http://www.focus-news.net/news/2019/05/16/2658920/gl-komisar-ivaylo-ivanov-shte-si-tragnem-ot-kostenets-samo-kogato-sluchayat-priklyuchi.html", "text": "Ще си тръгнем от Костенец, само когато случаят приключи. Това заяви главният секретар на МВР гл. комисар Ивайло Иванов. Той призова да не се злоупотребява и да не се подават недоброжелателни сигнали, както и хората да не предприемат самостоятелни действия в случай, че забележат издирвания мъж. Това съобщиха от пресцентъра на  МВР . \r\n\"Издирването на заподозрения продължава, за съжаление към този момент нямаме резултат. Единственото положително, което можем да отбележим, е, че хората започнаха да се активизират и да ни помагат. Използвам момента да подчертая, че получаваме доста сигнали, сред които за съжаление и недоброжелателни. Не може да се злоупотребява с подобни случаи, още повече когато е известно, че полицията реагира сериозно и проверява абсолютно всеки един сигнал. Няма как някой от тях да бъде подценен\", подчерта главният секретар на МВР гл. комисар Ивайло Иванов и апелира да се спре с подаването на фалшиви сигнали, които затрудняват работата на служителите.  \r\n\"Двете убийства по динамика на престъпленията не си приличат, нямаме категорични данни, че извършителят е един и същ. Единственото, което към момента можем да кажем със сигурност, е часът на смъртта е на 14 май, вечерта. Според събраните данни е използван ловен патрон, 12 калибър, на този етап не можем да кажем категорично вида на оръжието. Следи от взлом няма в къщата, където е намерено тялото на втория убит. Още не са готови назначените експертизите, които могат да ни дадат по-голяма категоричност, за да кажем, дали извършителят е един и същ. И в двата случая нямаме данни за съучастници. Всеки един сигнал приемаме с еднаква сериозност и подхождаме абсолютно отговорно. Получихме съобщение, че заподозряното лице се укрива в една къща, колегите от СОБТ, отивайки на място, преценявайки ситуацията, при влизане са използвали светлинна звукова граната, тя цели да дезориентира евентуалния извършител\", поясни още главният секретар на МВР. \r\n\"Нашата основна цел е да гарантираме живота и здравето на гражданите, да гарантираме живота и здравето на полицаите, затова обмисляме всеки един ход, използваме само специално обучени служители. Още от самото начало работим и с нашите психолози. Денонощно сме тук и  ще си тръгнем само, когато случаят приключи\", категорично заяви главен комисар Иванов. Той още веднъж апелира хората да подават сигнали в полицията и да не предприемат самостоятелни действия, защото издирваният е опасен.", "date": "2019.05.16", "title": "Гл. комисар Ивайло Иванов: Ще си тръгнем от Костенец, само когато случаят приключи"}
{"url": "http://www.focus-news.net/news/2019/05/16/2658898/strana-ukrayna-pokana-za-razpuskane-kakvo-oznachava-datata-na-inauguratsiya-na-vladimir-zelenskii.html", "text": "В понеделник, 20 май, ще се състои церемонията по встъпване в длъжност на новоизбрания президент на Украйна Владимир Зеленски, който ще разполага със седмица, за да вземе решение за разпускане на парламента, отбелязват в редакцията на киевското издание  \"Страна\". \r\n\"На това събитие много неща ще се случат за първи път. Например, за първи път в историята на украинския парламентаризъм, човек без политически опит ще стане държавен глава. \r\nЗа първи път две жени ще положат клетва пред президента - Татяна Слипачук, ръководител на ЦИК, и Наталия Шаптала, председател на Конституционния съд. И за първи път новият държавен глава ще има само една седмица, за да вземе решение за цялостна промяна в парламента, което ще доведе до рестартиране на цялата система на управление\", пише украинският вестник.  \r\nРубикон за възможното разпускане на Върховната рада е датата 27 май. След това започва шестмесечен период, през който сегашният парламент не може да бъде разпуснат, тъй като според Конституцията правомощията на депутатите не могат да бъдат прекратени шест месеца преди изтичането на мандата им. \r\nВсъщност, депутатите се решиха за датата на встъпването в длъжност на новоизбрания президент толкова бавно, защото някои от тях категорично се противопоставят на предсрочните избори. Ето защо, обединяването им около датата 20 май породи слухове, че парламентът или е получил гаранции, че няма да бъде разпуснат, или е измислил схема за това как да избегне подобен сценарий в случай на такъв указ. Или - а това е основната версия, вече е постигнато съгласие за провеждането на предсрочни избори, твърдят от редакцията. \r\nВ подкрепа на тезата изданието цитира свои източници от \"Народен фронт\", които твърдят, че партията вече се готви за предсрочни избори. Министърът на вътрешните работи Авар \"Аваков и други лидери на партията вече дадоха разпореждане за подготовка за избори след два месеца. По окръзите вече се работи. Изглежда, че разпускането (на Върховната рада) е неизбежно\", твърди източникът на \"Страна\".  Тереза Герова", "date": "2019.05.16", "title": "\"Страна\" (Украйна): Покана за разпускане: Какво означава датата на инаугурация на Владимир Зеленски?"}
{"url": "http://www.focus-news.net/news/2019/05/16/2658926/tass-rusiya-i-sarbiya-shte-provedat-savmestni-voenni-ucheniya-prez-vtorata-polovina-na-godinata.html", "text": "Командирът на войските на Западния военен окръг (ЗВО) на Руската федерация, генерал-полковник Александър Журавлев, по време на посещението си в Сърбия обсъди с командващия сухопътните войски на Сърбия генерал-лейтенант Милосав Симович, провеждането на съвместни учения с използването на истински муниции. Това съобщиха за журналисти от пресслужбата на ЗВО, предава  TACC . \r\n\"Командирът на войските на ЗВО и командващият сухопътните войски на Сърбия обсъдиха хода на планирането и общите въпроси на съвместно руско-сръбско учение с истински муниции, което ще се проведе на територията на Руската федерация през втората половина на годината\", се казва в изявлението. \r\nРуската делегация посети и сръбския учебен център \"Юг\",където им бяха демонстрирани тактическите умения на военнослужещите на Трета бригада на Сухопътните войски и смесени артилерийски бригади.  Тереза Герова", "date": "2019.05.16", "title": "ТАСС: Русия и Сърбия ще проведат съвместни военни учения през втората половина на годината"}
{"url": "http://www.focus-news.net/news/2019/05/16/2658925/evropeyski-izbori-2019-lilyana-pavlova-v-dobrich-rabotim-mnogo-chestni-sme-gledame-napred-i-zaedno-mozhem-da-se-spravim-i-da-postignem-mnogo.html", "text": "Работим много, честни сме, гледаме напред и заедно можем да се справим и да постигнем много. Това заяви на среща с граждани в Добрич кандидатът за евродепутат на ПП ГЕРБ Лиляна Павлова, предаде кореспондентът на  Радио „Фокус” – Варна . Лиляна Павлова започна своето обръщение към присъстващите в залата със „Здравейте горди добруджанци!“. Тя отправи думи на благодарност към хората от този регион, защото са трудолюбиви и това което правят е ценно за цяла България, защото Добруджа е житницата на България. Лиляна Павлова сподели, че през днешния ден е имала възможност да обиколи част от Добричка област и от това, което е видяла като пътна инфраструктура, не е доволна, може да се постигне повече. Тя подчерта, че въпреки това е направено  много. От 2007 година досега благодарение именно на Европа в този регион са инвестирани един милиард и петстотин милиона лева, това са средства, предоставени за развитие на сектор „Земеделие“.  \r\nЛиляна Павлова увери, че тази подкрепа ще продължи, за да се развива българското земеделие, за да бъде то модерно и конкурентно. По думите на кандидата за евродепутат много инвестиции са вложени в региона, работата за България ще продължи и в Европейския парламент, за да продължи усвояването на евросредства и да се затвърди работата въобще за регионите. Лиляна Павлова подчерта, че е важно да се достигне до всяко населено място, за да се почувства европейската солидарност, защото по-големият обем от инвестиции ще привлича хора на трудовия пазар. Основен акцент, по думите й, в работата на сегашното правителство и за в бъдеще е да се инвестира в образованието, за да има възможности за младите хора, защото те са бъдещето на България. Изборите са важни, защото с подкрепата на този професионален отбор, какъвто е листата на ПП ГЕРБ за кандидат евродепутати, ще продължи работата в посока на това да се защитават интересите на гражданите, защото кандидатите за евродепутати знаят и могат, отбеляза Лиляна Павлова: “Защото милеем за България, защото ценим България“. Тя подчерта също, че е важно да пазим и да показваме нашето културно многообразие. \r\nЖулиета НИКОЛОВА", "date": "2019.05.16", "title": "Европейски избори 2019: Лиляна Павлова в Добрич: Работим много, честни сме, гледаме напред и заедно можем да се справим и да постигнем много"}
{"url": "http://www.focus-news.net/news/2019/05/16/2658929/evropeyski-izbori-2019-prof-boyan-durankev-koalitsiya-za-balgariya-nastoyavame-za-minimalna-evropeyska-rabotna-zaplata.html", "text": "Настояваме за минимална европейска работна заплата. Това каза на среща с граждани в Плевен проф. Боян Дуранкев, водач на листата на „Коалиция за България“ за изборите за членове на Европейския парламент от България на 26 май, предаде кореспондентът на  Радио „Фокус“ . „Преходът от 30 години се оказа нескончаем, безкраен и безнадежден. Нещата не са се подобрили много или в някои отношения има някакви подобрения. С това не искам да кажа, че трябва да губим самочувствие и надежда. България не се управлява добре, в някои отношения - и самия Европейски съюз (ЕС)“, коментира проф. Дуранкев.   \r\n„Дванадесет години членство в ЕС не се усещат достатъчно от гражданите. Не е реализиран нито един стратегически проект. Искаме инвестиции за икономика, за предприятия с модерна, съвременна технология, защото там е голямото търсене“, заяви проф. Дуранкев. „Ние поддържаме идеята за изпреварващо развитие на България и Румъния. Идеята за изпреварващо развитие е базисна, идеята за Европа на две скорости е производна.  Предлагаме минималната работна заплата до 2025 г. да нарасне до 510 евро“, допълни проф. Дуранкев.  \r\nВиолета КРЪСТЕВА", "date": "2019.05.16", "title": "Европейски избори 2019: Проф. Боян Дуранкев, „Коалиция за България“: Настояваме за минимална европейска работна заплата"}
{"url": "http://www.focus-news.net/news/2019/05/16/2658928/evropeyski-izbori-2019-izsledovatelski-tsentar-spektar-patrioti-za-valeri-simeonov-nastiga-vmro-koalitsiya-za-balgariya-raste-a-demokratichna-balgariya-konsolidira-vota-na-gradskata-desnitsa.html", "text": "\"Патриоти за Валери Симеонов\" настига ВМРО, „Коалиция за България\" расте, а \"Демократична България\" консолидира вота на „градската десница\".  \r\nКъм днешна дата, силите на двете водещи партии сред твърдо деклариращите, че ще гласуват на 26 май са практически изравнени - БСП 33,4 % и ГЕРБ 33 %. Прави впечатление, че скандалите около управлението са разклатили периферията на ГЕРБ, докато проблемът на БСП е, че на този етап не привлича значителна подкрепа от своята електорална периферия. Наличието на много неопределили се, но възнамеряващи да гласуват, затруднява категорични прогнози за крайния изход от този двубой. \r\nПовишава се значението на фактори като капацитет за организационна мобилизация, атрактивност на кампанията и представяне на водещите фигури в кандидатските листи в оставащите дни до изборите. Най-вероятно изходът ще се предопредели от това коя от двете политически сили ще допусне повече грешки до края на кампанията. \r\n- ДПС продължава своята предизборна мобилизация \r\nДПС продължава своята предизборна мобилизация, внушавайки сигурност и стабилност на своите избиратели. Данните от проучването сочат подкрепа от 8,7% от решилите да гласуват, но е най-вероятно организационната способност на движението да мобилизира своите гласоподаватели ще увеличи техния резултат в изборния ден. Роля в това отношение се очаква да има и личното обръщение на почетния председател на ДПС Ахмед Доган към актива и симпатизантите на движението. \r\n- \"Патриоти за Валери Симеонов\" настига ВМРО, „Коалиция за България\" расте, \"Демократична България\" консолидира вота на „градската десница\" \r\nВсе по-интересна става предизборната борба от гледище на въпроса дали и колко други политически сили ще спечелят представителство в Европейския парламент, извън сигурните БСП, ГЕРБ и ДПС. През втората седмица на кампанията динамиката в патриотично-националистическия сектор продължава. Данните сочат изравняване на силите на „Патриоти за Валери Симеонов\" и ВМРО-БНД - делът на респондентите, които ги подкрепят е 4,1%. В левия сектор прави впечатление възходящата линия на „Коалиция за България\", които към момента получават подкрепата на 3,5% от решилите гласуват. В дясно „Демократична България - Обединение\" засега успява да консолидира все повече фрагментирания вот за т.нар. „градска десница\" - 4,1%. Тези формации, макар и в различна степен, имат реалистични шансове за успех в евроизборите, който ще зависи в крайна сметка от решението на колебаещите се към днешна дата избиратели. Въпреки видимото присъствие на „Воля\" (1,7%) и „Атака\" в кампанията, засега те изостават (1,3%). Основни констации и изводи: \r\n- Все още има много избиратели, които не са определили за кого ще гласуват, които могат да поднесат изненади на 26 май. \r\nБроят на избирателите, които не са определили своя вот - 29,3%. Твърдо заявяват, че няма да гласуват 37,9%. \r\n- 10 дни преди изборите силите „на върха\" са практически изравнени.", "date": "2019.05.16", "title": "Европейски избори 2019: Изследователски център „Спектър“: \"Патриоти за Валери Симеонов\" настига ВМРО, „Коалиция за България\" расте, а \"Демократична България\" консолидира вота на „градската десница\""}
{"url": "http://www.focus-news.net/news/2019/05/16/2658927/plovdiv-na-18-i-19-may-shte-bade-zatvorena-za-dvizhenie-chast-ot-bul-aleksandar-stamboliyski.html", "text": "На 18 и 19 май ще бъде затворена за движение част от бул. „Александър Стамболийски“ в Пловдив. Това съобщиха за  Радио „Фокус“ – Пловдив  от ОП „Организация и контрол на транспорта“. Причината е авариен ремонт на магистрален водопровод, който ще се извършва за времето от 09.00 до 18.00 часа в участъка на булеварда от ул. „Никола  Димков” до ул. „Болград”. Маршрутите  на  автобусни линии № 1, 16 и 36 от вътрешноградския транспорт  ще бъдат променени.", "date": "2019.05.16", "title": "Пловдив: На 18 и 19 май ще бъде затворена за движение част от бул. „Александър Стамболийски“"}
{"url": "http://www.focus-news.net/news/2019/05/16/2658930/evropeyski-izbori-2019-tsvetan-tsvetanov-gerb-listata-na-gerb-i-sds-shte-bade-mnogo-uspeshna-zashtoto-tova-sa-kachestveni-hora-dokazali-che-mogat-da-reshavat-problemi.html", "text": "Убеден съм, че листата на ГЕРБ и СДС ще бъде много успешна, защото това са качествени хора, доказали, че могат да решават проблеми, хора, които се ползват с доверие. Това заяви по време на среща с граждани в Добрич зам.-председателят на ПП ГЕРБ и ръководител на предизборния щаб на партията Цветан Цветанов, предаде кореспондентът на  Радио „Фокус” . Цветан Цветанов отправи думи на благодарност към всички за подкрепата, която са оказвали досега и ще оказват и в бъдеще - представители на бизнеса и симпатизанти. Той подчерта, че Лиляна Павлова е първата жена - регионален министър, и то успешна, доказала се в работата и по време на европейското председателство на България.  \r\nЦветан Цветанов посочи, отбеляза, че ГЕРБ поема ангажимента пътят Добрич – Албена да бъде завършен още тази година, да се довърши околовръстният път на Добрич, както и да бъде изградена автомагистрала „Хемус”, която дава възможност за изключително голямо развитие за региона и Северна  България. По думите му, както е било досега, и за в бъдеще основен акцент в работата ще бъде образованието, чрез подобряване на инфраструктурата. Цветанов заяви, че това се прави сега, като ще продължи и в бъдеще.  \r\n„Всички ние сме ангажирани с предстоящата кампания, но нека да погледнем кой какво е направил, кой какво е обещал и кой какво е изпълнил в своя управленски мандат“, каза Цветан Цветанов. Той подчерта, че когато има стабилност, може да продължи работата по политиките, които да отговорят на очакванията на гражданите, да се разпределят равномерно средства по общини и да се решават проблемите в секторните политики. „Много е важно на 26-ти да се поздравим с убедителна победа, защото тя ще даде възможност да продължи стабилността на страната и да се подготвим много по-добре за предстоящите местни избори“, подчерта Цветан Цветанов. \r\nЖулиета НИКОЛОВА", "date": "2019.05.16", "title": "Европейски избори 2019: Цветан Цветанов, ГЕРБ: Листата на ГЕРБ и СДС ще бъде много успешна, защото това са качествени хора, доказали, че могат да решават проблеми"}
{"url": "http://www.focus-news.net/news/2019/05/16/2658931/mzhg-sformirani-sa-komisii-za-otsenka-na-shtetite-ot-gradushkata-v-karlovo-i-nova-zagora.html", "text": "По разпореждане на министъра на земеделието, храните и горите Десислава Танева са сформирани комисии за оценка на щетите от градушката в населените места край Карлово и Нова Загова. Това съобщиха от пресцентъра на  Министерството . Представители на общинските земеделски служби започват още утре обследвания на пораженията. Те ще имат задача да опишат щетите на земеделските стопани, за да им бъдат изплатени в най-кратки срокове обезщетения. Утре засегнатите населени места ще бъдат посетени от директора на Областна дирекция Земеделие- Пловдив и директора на Областна дирекция Земеделие- Сливен. За улеснение на засегнатите стопани е създадена организация за подаване а заявления за обезщетение до кмета на населеното място.  \r\nОт Изпълнителна агенция за борба с градушките съобщават, че в района на село Каравелово и в района на Нова Загора не са извършвани противоградови действия, тъй като те са извън защитавана територия. От Агенцията припомнят, че не се извършват противоградови действия и над населени места. \r\nДо края на месеца се очаква да стартира дейността на новоизградената ракетна площадка и команден пункт в района на Област Стара Загора -„Тъжа”.", "date": "2019.05.16", "title": "МЗХГ: Сформирани са комисии за оценка на щетите от градушката в Карлово и Нова Загора"}
{"url": "http://www.focus-news.net/news/2019/05/16/2658924/pressingtv-makedoniya-strateg-na-merkel-predlaga-prehodno-pravitelstvo-v-albaniya.html", "text": "Един от основните съветници в управляващия в Берлин Християндемократически съюз (ХДС) Мартин Хенце подкрепи отлагането на местните избори в Албания, насрочени за месец юни, и се изказа в подкрепа на създаване на преходно правителство в Тирана, предава македонската онлайн телевизия  Presssing.tv . \r\nСъгласно думите му, правителството на премиера Еди Рама е достатъчно , за да започне преговори с опозицията за създаване на преходно правителство. \r\n„Според мнението на обществото правителството на Еди Рама е корумпирано.  Разделението на властите не функционира и Албания не отговаря на минималните стандарти за парламентарна демокрация. Политическата отговорност за това е на Рама\", подчерта Хенце. \r\nСпоред него преходното правителство ще бъде идеалното решение за организирането на изборите през септември или октомври тази година, като едновременно бъде проведено гласуване за местна власт и парламент. Тереза Герова", "date": "2019.05.16", "title": "Pressing.tv (Македония): Стратег на Меркел предлага преходно правителство в Албания"}
{"url": "http://www.focus-news.net/news/2019/05/16/2658932/varna-blizo-40-vazrastni-dvoyki-otpraznuvaha-obshta-zlatna-svatba-v-obshtina-beloslav.html", "text": "Близо 40 двойки от Белослав и съседните села си казаха отново символично „Да“ 50 години след сключването на брак. На специално тържество в Общината семействата отпразнуваха обща „Златна сватба“ навръх Световния ден на семейството – 15 май. Емоционалното събитие е организирано в продължение на около 3 месеца по идея на еколога на Общината Йоана Йовева. Това каза в интервю за  „Радио „Фокус“ – Варна  кметът на Белослав инж. Деян Иванов. „Дойде ни една идея да съберем и поздравим всички двойки, които имат сключен брак повече от 50 години. Изровихме всички регистри, изпратихме писма на участниците и направихме един символичен ритуал“, обясни още той. Според кмета участниците са се трогнали много от изненадата. По време на тържеството е имало наздравици. За младоженците от Общината са били осигурени и специални подаръци. Всяка от двойките е получила по един символичен подарък – стъклена фигурка на две лебедчета, които символизират любовта, а и напомнят за основния поминък на града, свързан със стъкларския завод, обясни още кметът. Пожеланието на кмета на Белослав инж. Деян Иванов към семействата е за още дълги години щастлив съвместен живот, да поддържат огъня на любовта все така силен, да се радват на взаимната си обич и подкрепа, и да запазят надеждата за утрешния ден. \r\nДиана СТОЕВА", "date": "2019.05.16", "title": "Варна: Близо 40 възрастни двойки отпразнуваха обща „Златна сватба“ в Община Белослав"}
{"url": "http://www.focus-news.net/news/2019/05/16/2658934/sport-rodzhar-federer-postigna-vtora-pobeda-za-denya-v-rim.html", "text": "Роджър Федерер постигна втора победа за деня на силния турнир от сериите АТП 1000 в Рим, като надделя над хърватина Борна Чорич с 2:1 сета (2:6; 6:4; 7:6). По този начин Федерер се класира за четвъртфиналите на турнира, където ще срещне победителя от срещата между италианеца Фабио Фонини и гръцкия тенисист Стефанос Циципас.  \r\nФедерер игра два мача през днешния ден, тъй като всички мачове, насрочени за вчера, бяха отложени заради дъжд.", "date": "2019.05.16", "title": "Спорт: Роджър Федерер постигна втора победа за деня в Рим"}
{"url": "http://www.focus-news.net/news/2019/05/16/2658933/tass-ot-administratsiyata-na-poroshenko-saobshtiha-che-ima-dogovorenost-s-es-za-prodalzhavane-na-sanktsiite-sreshtu-rusiya.html", "text": "Заместник-ръководителят на администрацията на президента на Украйна по въпросите на външната политика Константин Елисеев съобщи, че напускащия поста на държавен глава Петро Порошенко е успял да се договори с представители на ЕС, за продължаване на санкциите по отношение на Русия, предаде  ТАСС . Елисеев заяви, че ограничителните мерки ще останат в сила още най-малко шест месеца.  \r\n„Продължаването на санкциите не може да бъде гарантирано от никого. Единственото, което мога да потвърдя е, че благодарение на посещението на президента Порошенко в Брюксел, успяхме да постигнем принципна договорка, че санкциите ще бъдат продължени през юни. Това засяга санкциите на ЕС по отношение на Русия за следващите шест месеца, по-нататък това ще зависи от дипломацията и външната политика, дипломатическото майсторство на президента, и министрите“, заяви Елисеев пред украински медии.  \r\nКонференция на високо равнище в рамките на „Източното партньорство“ се проведе във вторник в Брюксел, с участието на представители на Армения, Азербайджан, Беларус, Грузия, Украйна и Молдова. Украйна беше представена от президента Порошенко. Той завърши своята реч пред участниците в конференцията, като благодари на ЕС за въведените санкции по отношение на Русия. Освен това Порошенко благодари на Европейския парламент за „единогласната подкрепа на Украйна“ и изрази надежда, че тя ще се запази, допълва агенцията.   Светлин Божков", "date": "2019.05.16", "title": "ТАСС: От администрацията на Порошенко съобщиха, че има договореност с ЕС за продължаване на санкциите срещу Русия"}
{"url": "http://www.focus-news.net/news/2019/05/16/2658923/glavniyat-sekretar-na-mvr-gl-komisar-ivaylo-ivanov-i-direktorat-na-odmvr-sofiya-st-komisar-nikolay-spasov-shte-dadat-brifing-v-kostenets-na-17-may.html", "text": "Главният секретар на МВР главен комисар Ивайло Иванов и директорът на ОДМВР-София старши комисар Николай Спасов ще дадат брифинг пред сградата на Районно управление на МВР-Костенец от 07.30 часа на 17 май. Това съобщиха от пресцентъра на  МВР .", "date": "2019.05.16", "title": "Главният секретар на МВР гл. комисар Ивайло Иванов и директорът на ОДМВР-София ст. комисар Николай Спасов ще дадат брифинг в Костенец на 17 май"}
{"url": "http://www.focus-news.net/news/2019/05/16/2658951/tass-donald-tramp-e-zayavil-na-rakovoditelya-na-pentagona-che-ne-zhelae-da-zapochva-voyna-s-iran.html", "text": "Президентът на САЩ Доналд Тръмп е заявил на и.д. министър на отбраната на САЩ Патрик Шанахан, че не желае да започва война с Иран, предаде  ТАСС , позовавайки се на вестник „New York Times“. \r\nПо данни на изданието американският президент е заявил нежеланието си за военен конфликт с Иран, на секретна среща с Шанахан. Срещата е била проведена, след като са били получени данни от разузнавателните служби на САЩ, според които въоръжените сили на Иран са разположили ракети на малки кораби в Персийския залив. Според някои представители на американската администрация, Техеран води подготовка за нанасяне на ракетни удари срещу военни кораби на САЩ или техни съюзници. По време на срещата Тръмп категорично е заявил, че не желае военен сблъсък с Иран, допълва изданието.   Светлин Божков", "date": "2019.05.16", "title": "ТАСС: Доналд Тръмп е заявил на ръководителя на Пентагона, че не желае да започва война с Иран"}
{"url": "http://www.focus-news.net/news/2019/05/16/2658935/evropeyski-izbori-2019-dots-d-r-georgi-kyuchukov-koalitsiya-za-balgariya-lipsata-na-tvardost-i-aktivnost-ot-nasha-strana-dovede-do-tova-che-nyamame-nikakva-politicheska-tezhest.html", "text": "Липсата на твърдост и активност от наша страна доведе до това, че нямаме никаква политическа тежест. Това каза кандидатът за евродепутат от листата на „Коалиция за България“ доц. д-р Георги Кючуков по време на среща с граждани в Плевен, предаде кореспондентът на  Радио „Фокус“ . „У нас се създава впечатление, че европейските избори не засягат много хора, че са нещо далечно, което касае т. нар. „политически елит“. Влизането на България в Европейския съюз (ЕС), което считам за най-голямото постижение за последните 30 години, не се е отразило много на живота на всеки от нас. Или е виновен ЕС, или вината е някъде в нас“, заяви доц. Кючуков.  \r\n„Определено ЕС има нужда от развитие. Дванадесет години присъстваме в него, но не и с реално участие. Това най-ярко се показа по време на Европредседателството и малко след това“, каза още доц. Кючуков. „Липсата на твърдост и активност от наша страна доведе до това, че нямаме никаква политическа тежест. За да бъдем не просто зрители, а участници в политиката на ЕС, е необходимо познаване на механизмите на работа и на възможностите за въздействие върху дейността му“, допълни доц. Кючуков.  \r\nВиолета КРЪСТЕВА", "date": "2019.05.16", "title": "Европейски избори 2019: Доц. д-р Георги Кючуков „Коалиция за България“: Липсата на твърдост и активност от наша страна доведе до това, че нямаме никаква политическа тежест"}
{"url": "http://www.focus-news.net/news/2019/05/16/2658953/japan-times-donald-tramp-shte-prodalzhi-pregovorite-s-yaponiya-i-es-za-vnosa-na-avtomobili-v-sasht.html", "text": "Президентът на САЩ Доналд Тръмп ще даде на Япония и ЕС 180 дни, за да се съгласят на сделка, която ще „ограничи“ вноса в САЩ на автомобили и части за тях, в замяна на отлагане на повишаването на митата за внос на нови автомобили, пише изданието  „Japan Times“ , позовавайки се на агенция „Bloomberg“.  \r\nОчаква се през тази седмица Тръмп да подпише документ, според който вноса на автомобили в САЩ ще бъде определен, като заплаха за националната сигурност, тъй като засяга негативно американското автомобилно производство и способността на американските производители да инвестират в нови технологии.  \r\nКомпании, като „Дженерал Моторс“, „Фолксваген“ и „Тойота“ предупредиха, че евентуално повишаване на митата за внос на автомобили и части до 25%, ще има силно негативно влияние и ще нанесе сериозни щети.  \r\nДоклад на американският търговски департамент съобщи, че капацитета на САЩ за иновации в автомобилната сфера, „в момента е подложен на сериозен риск, тъй като вносната продукция, продължава да измества американската продукция“.  \r\nДържавният глава на САЩ Тръмп трябва да вземе решение за въвеждането на мита върху автомобилната продукция до 18 май.  \r\nОчаква се Тръмп да се въздържи от налагане на по-високи мита за период от шест месеца, докато продължават търговските преговори с ЕС и Япония, допълва изданието.   Светлин Божков", "date": "2019.05.16", "title": "„Japan Times“: Доналд Тръмп ще продължи преговорите с Япония и ЕС за вноса на автомобили в САЩ"}
{"url": "http://www.focus-news.net/news/2019/05/16/2658952/api-vazstanoveno-e-dvizhenieto-po-pat-i-5-stara-zagora-zmeyovo.html", "text": "Възстановено е движението по път I-5 Стара Загора – Змейово. Това съобщиха от пресцентъра на Агенция \"Пътна инфраструктура\".", "date": "2019.05.16", "title": "АПИ: Възстановено е движението по път I-5 Стара Загора – Змейово"}
