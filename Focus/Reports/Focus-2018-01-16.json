{"url": "http://www.focus-news.net/news/2018/01/16/2477948/sport-nositelyat-na-zlatnata-topka-ronaldinyo-se-otkaza-ot-futbola.html", "text": "Бразилският плеймейкър Роналдиньо прекрати кариерата си, съобщи неговият брат и личен агент Роберто де Азис. По случай отказването на носителя на Златната топка ще бъде организиран бенефис след Световното първенство в Русия през лятото на тази година. За последно Роналдиньо игра официален мач през 2015 година с екипа на бразилския Флуминензе. През кариерата си той игра за Гремио, ПСЖ, Барселона, Милан, Фламенго, Атлетико Минейро и мексиканския Керетаро. Той е световен шампион със „селесао“ през 2002 година, носител на Купата на конфедерациите и Копа Америка. Печелил е Шампионската лига, два пъти испанското първенство, един път италианското и др.", "date": "2018.01.16", "title": "Спорт: Носителят на Златната топка Роналдиньо се отказа от футбола"}
{"url": "http://www.focus-news.net/news/2018/01/16/2477924/yanko-atanasov-obshtina-sadovo-112-rabotni-mesta-za-mladi-hora-do-29-godini-shte-badat-usvoeni-do-kraya-na-mesetsa-v-obshtinata.html", "text": "112 работни места за млади хора до 29 години ще бъдат усвоени до края на месец януари в Садовска община. Това съобщи за Радио „Фокус”- Пловдив секретарят на Общината Янко Атанасов. Наетите по програма „Обучение и заетост на младите хора” ще бъдат назначени като работници за полагане на пътни настилки, за озеленяване на паркови площи и поддръжка и ремонт на общински сгради в цялата община. Хората вече са подбрани и одобрени от Агенция по заетостта, която субсидира програмата. Младежите ще работят на 8-часов работен ден и ще получават минималното възнаграждение за страната. Задължително условие при подбора е да са регистрирани в Бюрата по труда, като с приоритет са подбрани трайно безработни и представители на семейства с деца. Срокът им на заетост е 6 месеца. „За всяко работно място има осигурен настойник, който да подпомага тези хора за придобиване на умения“, каза Янко Атанасов.\r\nЦветана ТОНЧЕВА", "date": "2018.01.16", "title": "Янко Атанасов, Община Садово: 112 работни места за млади хора до 29 години ще бъдат усвоени до края на месеца в общината"}
{"url": "http://www.focus-news.net/news/2018/01/16/2477925/telefraf-sarbiya-autopsiyata-pokaza-che-oliver-ivanovich-e-poluchil-shest-ognestrelni-rani.html", "text": "След аутопсия, продължила около четири часа, бе публикуван предварителен доклад, от който стана ясно, че лидерът на Гражданската инициатива \"Свобода, демокрация, справедливост\" (СДП) Оливер Иванович е получил шест огнестрелни рани, съобщава белградското електронно издание Telegraf.\r\n\"Има шест входни и четири изходни рани, два куршума са останали в тялото. Раните са в областта на гръдния кош\", обясни директорът на Клиничния и болничен център в Косовска Митровица Милан Иванович.\r\nСъгласно думите му, куршумите са засегнали жизненоважни органи на Иванович, сред които аортата и черния дроб. Това е довело до загуба на голямо количество кръв.\r\nДиректорът на болницата добави, че тялото на убитият Иванович е поето от семейството след аутопсията. В сряда тленните му останки ще бъдат транспортирани в Белград, където сръбският политик ще бъде погребан.Тереза Герова", "date": "2018.01.16", "title": "Telefraf (Сърбия): Аутопсията показа, че Оливер Иванович е получил шест огнестрелни рани"}
{"url": "http://www.focus-news.net/news/2018/01/16/2477926/elena-yoncheva-sreshtu-delyan-dobrev-rund-poreden-obzor.html", "text": "Депутатът от БСП Елена Йончева и народният представител от ГЕРБ Делян Добрев отново влязоха в задочен спор през медиите. Напрежението между двамата тръгна през есента на миналата година, когато Йончева обяви, че схема в Хасково е обслужвала приятели и роднини на Добрев. В публичното пространство скандалът стана известен като „Кумгейт“. \r\nВъв вторник Делян Добрев попита дали Елена Йончева работи за чужди служби и интереси, както и дали е свързана с Цветан Василев и негови съдружници. Друг поставен към нея  въпрос бе и дали Йончева е била в избата Кастра Рубра в село Коларово, община Харманли. Депутатът от ГЕРБ показа снимки, на които Елена Йончева е с човек, сменял си името, защото имал 10-годишна забрана за влизане в Испания и 2-годишна за напускане на България. Добрев призова Йончева да каже дали по време на предизборната ѝ кампания за Народното събрание е използвала служебна кола на областната администрация и шофьора на областния управител, за да превози фотограф до границата, който да я снимка. Той пожела да разбере още дали има връзка личната ѝ атака срещу него с интереси на чужди и български служби в сектор „Енергетика“, за които депутатът от ГЕРБ отговаря. От думите му стана ясно още, че ще подаде сигнал до съответните органи срещу Йончева за изнесената от него информация, която представлява престъпление. Според него да използваш по време на предизборна кампания като кандидат за народен представител служебен автомобил и шофьор на областния управител за лични цели, свързани с предизборната ти кампания, е престъпление. \r\nНа „Позитано“ 20 Атанас Зафиров от БСП попита дали премиерът Бойко Борисов е възлагал на службите да дискредитират Делян Добрев и подчерта, че цялата партия застава зад Елена Йончева. \r\nОт своя страна Йончева поясни, че не работи за български или чужди служби и добави, че за това би трябвало да знае премиерът Борисов, защото той отговаря за службите. Тя подчерта, че по време на цялата изборна кампания, и след това, е пребивавала само в хотел в Хасково. Йончева обясни, че е била поканена на публична среща на Ловно-рибарския съюз на тема бракониерство и човекът от снимката, която показва Добрев, е член на този съюз. „Той беше един от водещите на тази среща. Не работи за мен, не е бил част от предизборната кампания, не е член на партията. Нямам информация и за неговото минало“, каза още народният представител. „Не разбирам и за кои трима бизнесмени говори г-н Добрев, но ако смята, че има нещо нередно, да внесе сигнал в прокуратурата“, призова тя. \r\nЙончева припомни, че цялата община Хасково е била подчинена на един приятелско-роднински кръг на Делян Добрев. По думите ѝ „Кумгейт“ е само на повърхността и очаква прокуратурата да се самосезира. Според нея този роднино-приятелски кръг, на практика, използва огромни обществени ресурси. „Искаме прокуратурата да провери как фирмите около въпросния зет и фирми с негово участие печелят над 50 млн. лв. само за последните 2 и половина години в община Хасково - основно проекти, свързани със санирането по програма за енергийна ефективност“, каза още Йончева. „Бихме искали да разберем какъв е произходът на средства на заема, който неговите родители взимат – 2 млн. лв. за строителство на фабрика за пелети, в момента, когато Добрев е министър на икономиката и енергетиката и туризма“, допълни народният представител. Тя припомни, че Делян Добрев е със свален имунитет и е обвиняем за безстопанственост на стойност 10 млн. лв. „Това не е лична битка срещу Делян Добрев, а срещу схемата „Хасково“, която той е наложил и я има в много градове“, заяви Йончева и уточни, че в края на юни 2017 година, община Хасково обявява поръчка за саниране на 11 блока. „10 от тях се печелят от г-н Гаргов – въпросният зет и свързани с него фирми. Искаме прокуратурата да провери дали има нарушение при избора на тези фирми в конкурса“, заяви още Елена Йончева.  \r\nДелян Добрев отговори на твърденията на Йончева, като посочи, че за въпросната линия за пелети не е ползван нито един лев европейски средства. По думите му по негово настояване баща му не е кандидатствал за финансиране от ЕС. \"Сигурно в този район единствената линия за пелети, която не е ползвала пари от Програмата за развитие на селските райони, а е построена изцяло с кредити, е тази на моя баща\", коментира Добрев и добави, че \"Екотрадекс\", с която от БСП го свързват, има 2 санирани блока в община Хасково с кмет от ГЕРБ допреди 6 месеца и 3 в община Свиленград с кмет от БСП. Добрев уточни, че първият голям договор на същата фирма е с община Смолян през 2006 г., чийто тогавашен кмет е Дора Янкова, която е депутат от БСП. \"Само този договор е за сумата от близо 10 млн. лв. Втори договор пак в Смолян през 2009 г. е на стойност 6,3 млн. лв. Ако г-жа Йончева искаше да ни каже истината, щеше да ни каже, че същата тази група от фирми в Хасково са загубили повече поръчки, отколкото са спечелили. Загубили са най-голямата поръчка за 20 млн. лв. за сметосъбиране и сметоизвозване\", посочи Добрев. \r\nАнтон Тодоров от ГЕРБ също зададе въпрос към Йончева, като я попита дали през 2004 г. е жила на посещения в Кувейт, където е посрещана от помощник военни аташета, дали е спестявала разходи, използвайки държавна логистика, както и дали е била придружавана от лице с фамилия Даков, който тогава е бил кадрови служител на служба \"Военна информация\". Тодоров попита дали бащата на Йончева е бил резедент от Първо главно, дали дядо ѝ по майчина линия е бил служител на НКВД, а майка ѝ била ли е в ЦК на КПСС. \"Защо президентът я уволни веднага след завръщането си от Брюксел един петък следобед и свързано ли е това с невъзможността Йончева да има достъп до секретна информация. Генерал Деси няма пръст там\", заяви той. \r\nТодоров честити рождения ден на лидера на БСП Корнелия Нинова и добави, че в четвъртък ще бъдат показани още разкрития за \"Техноимпекс\" и по-точно как за една година за източени 100 000 долара чрез фиктивни договори с либийски и марокански адвокати. \r\nЛюба АЛЕКСИЕВА", "date": "2018.01.16", "title": "Елена Йончева срещу Делян Добрев – рунд пореден (ОБЗОР)"}
{"url": "http://www.focus-news.net/news/2018/01/16/2477927/dobrich-regionalnata-biblioteka-prodalzhava-daritelskata-kampaniya-po-povod-130-godini-ot-rozhdenieto-na-poetesata-dora-gabe.html", "text": "Регионалната библиотека (РБ) продължава дарителската кампания по повод 130 години от рождението на поетесата Дора Габе, чието име носи. Това съобщи директорът на библиотеката Невяна Христова, предаде кореспондентът на Радио „Фокус” – Варна. Кампанията бе обявена на 24 август миналата година и ще продължи до 24 август тази година. Дарителската кампания е за набиране на документи, спомени, архиви и фотографии, свързани с живота и творческото дело на Дора Габе, родена в Добруджа, в малкото село Дъбовик. Тази година с редица събития ще бъде отбелязана годишнината. Невяна Христова сподели, че библиотеката вече е получила снимков материал от хора, които са се срещали с Дора Габе, нейни произведения, писани през 40-те и 50-те години на миналия век. „Всеки, който има някакъв документ, свързан с живота и творчеството на Дора Габе, призоваваме да го предаде в библиотеката. Ако не желае да бъде предаден оригиналът, нека ни предостави дадения материал за сканиране. Така се обърнахме с писмо към всички колеги от регионалните библиотеки в страната, защото Дора Габе е живяла много, пътувала е много из страната, имала е много срещи и очакваме, че такива документи ще пристигнат и от други региони“, каза директорът на РБ „Дора Габе“. Дарения са постъпили от Варна и Сливен. Събраното при дарителската кампания ще обогати колекцията „С света на Дора Габе“ на библиотеката. Колекцията съдържа абсолютно всичко от фонда от Дора Габе и за самата нея. Тя съдържа и лични вещи, сред които прословутия лилав шал, подарен от Елисавета Багряна. Предстои организирането на една голяма изложба тази година. Тя ще съдържа книги, написани или преведени от Дора Габе, материали за нея, първи издания на поетесата, лични вещи. \r\nЖулиета НИКОЛОВА", "date": "2018.01.16", "title": "Добрич: Регионалната библиотека продължава дарителската кампания по повод 130 години от рождението на поетесата Дора Габе"}
{"url": "http://www.focus-news.net/news/2018/01/16/2477928/mehmed-mestan-kmet-na-s-yundola-ski-pistata-v-mestnostta-starina-kray-yundola-privlicha-vse-poveche-turisti-prez-zimnite-mesetsi.html", "text": "Ски пистата в местността Старина край Юндола привлича все повече туристи през зимните месеци, съобщи за Радио „Фокус“ – Пазарджик кметът на велинградското село Мехмед Местан. Ски пистата предлага и ски учители, лифт и ски оборудване, а в близост до нея има и чайна. „Ски пистата се поддържа от Лесотехническия университет, като на нея са пригодени всички условия за развитието на зимни спортове. Голям интерес има и към конната база в местността, която предлага зимна разходка с пони. Много от туристите отсядат в близката хижа „Христо Смирненски“ или се качват на хижа „Белмекен“, уточни Местан. Той каза, че и останалите 3 писти в курорта работят. Цените на нощувките във вилите и хижите са от 10 до 30 лв.  Пътищата са почистени и опесъчени.\r\nАлбена ЖИЛЕКОВА", "date": "2018.01.16", "title": "Мехмед Местан, кмет на с. Юндола: Ски пистата в местността Старина край Юндола привлича все повече туристи през зимните месеци"}
{"url": "http://www.focus-news.net/news/2018/01/16/2477929/sport-chelsi-ostava-bez-dvama-klyuchovi-igrachi-za-macha-sreshtu-norich.html", "text": "В преиграването на мача от четвърти кръг на ФА Къп отборът на Челси ще излезе срещу Норич без Сеск Фабрегас и Гари Кейхил. Мениджърът на тима Антонио Конте поясни, че и двамата футболисти имат леки контузии, но няма да рискува с включването им в играта. \r\nВ последните си седем мача Челси постигна четири равенства, заради които отборът падна до четвърто място в Английската висша лига. Двубоят срещу Норич ще се играе в сряда от 21:45 часа българско време.", "date": "2018.01.16", "title": "Спорт: Челси остава без двама ключови играчи за мача срещу Норич"}
{"url": "http://www.focus-news.net/news/2018/01/16/2477930/stara-zagora-dnevniyat-tsentar-za-detsa-s-uvrezhdaniya-v-kazanlak-shte-otbelezhi-10-godini-ot-sazdavaneto-si.html", "text": "С поредица събития през цялата 2018 година Дневният център за деца с увреждания ще отбележи 10 години от създаването си, каза за Радио „Фокус“ директорът на центъра Веска Мараджиева. В програмата са включени изложби, срещи с доброволци, уъркшоп, съвместни изяви с неправителствени организации, с детски градини и училища, концерти.\r\nДейността на Дневния център за деца с увреждания стартира през 2008г. „Мисля, че отговаряме съвсем адекватно на потребностите на семействата, които са потърсили помощ при нас и подкрепа. За тези 10 години Дневният център се утвърди като място, което работи с деца с по-сериозни нарушения, които имат нужда от подкрепа – дневна през по-голямата част от деня, и по този начин ние подпомагаме семействата да бъдат ангажирани трудово, да могат да се грижат за свои дела“, каза Мараджиева. Тя поясни, че за 10 години услугите на центъра са ползвани от 129 деца, с които са проведени хиляди терапии. Извършени са редица съвместни дейности - 15 на брой с други организации на територията на Казанлък и страната. С децата са реализирани 9 проекта.\r\nПрез годините Дневният център за деца с увреждания си партнира със Сдружение „Бъдеще за децата“, с което работи по множество проекти, сред които „Училище за родители“ и „Хипотерапия за деца с увреждания“. Друг партньор е Фондация „Сийдър“, която управлява къщичките от семеен тип и защитените жилища. В резултат на партньорство с Младежки център за развитие „Взаимопомощ“ в продължение на няколко години в центъра работят доброволци по линия на Европейска доброволческа служба. \r\nСлавяна ГАЙДАРОВА", "date": "2018.01.16", "title": "Стара Загора: Дневният център за деца с увреждания в Казанлък ще отбележи 10 години от създаването си"}
{"url": "http://www.focus-news.net/news/2018/01/16/2477931/tass-ukrainskite-deputati-otkazaha-da-priznayat-nepriznatite-republiki-v-donbas-za-teroristichni-organizatsii.html", "text": "Депутатите в украинския парламент отказаха да признаят непризнатите републики в Донбас за терористични организации по време на разглеждането на законопроекта за реинтеграция на източноукраинската област. За съответстващата поправка към законопроекта гласуваха само 76 законотворци от минимално необходимите 226, предава ТАСС.\r\nИдеята да се признаят Луганската и Донецката народни републики, които осъществяват управлението на неподконтролните на Киев територии за терористични организации е на депутатът от Радикалната партия Оксана Корчинская.\r\nКъм разглеждането на второ четене на закона „За особеностите на държавната политика по осигуряването на държавния суверенитет на Украйна над временно окупираните територии в Донецка и Луганска области“ Върховната рада пристъпи във вторник. Според думите на говорителя на парламента Андрей Парубий, в законопроекта са внесени около 700 поправки, забележки и предложения.Законопроект за реинтеграция\r\nНа 6 октомври 2017 година Върховната рада прие законопроект за реинтеграция на Донбас на първо четене. Според него териториите на Донецката и Луганската народни републики са „окупирани територии“, Русия е „окупант“, а също така се закрепва официално понятието „руска агресия“. Мерките по реинтеграция на региона са от силов сценарий до политико-дипломатически натиск над Русия. В хода на първото четене в парламента, от документа бяха изключени всички споменавания на Минските съглашения и норми, касаещи се до него.\r\nРедица украински експерти вече изказаха мнение, че дадения закон в тази редакция, в която той се планира, само ще отдалечи и усложни задачите по мирно урегулиране в Донбас.\r\nПревод и редакция:", "date": "2018.01.16", "title": "ТАСС: Украинските депутати отказаха да признаят непризнатите републики в Донбас за терористични организации"}
{"url": "http://www.focus-news.net/news/2018/01/16/2477932/kyustendil-chitalishte-ot-izvora-i-obshtina-sapareva-banya-shte-populyarizirat-folklornoto-bogatstvo-bit-i-kultura.html", "text": "Читалище „От извора” и Община Сапарева баня ще популяризират фолклорното богатство, бит и култура, като част от културно-историческото наследство на България и Европа. Това съобщиха за Радио „Фокус” – Кюстендил от читалище „От извора” – Сапарева баня. Проектът е по схема „Подкрепа на инициативи на общините, свързани с регионалното измерение на Българското председателство на Съвета на Европейския съюз”. Предвижда се да бъдат организирани част от дейностите по провеждане на Международния фолклорен фестивал „Мома пее, гора се люлее”. Това ще бъде четвъртото издание на фестивала, като през настоящата година той ще премине под егидата на Българското председателство на Съвета на Европейския съюз. Мотото на предстоящия в края на месец май фестивал ще бъде „Това е България”.\r\nВенцеслав ИЛЧЕВ", "date": "2018.01.16", "title": "Кюстендил: Читалище „От извора” и Община Сапарева баня ще популяризират фолклорното богатство, бит и култура"}
{"url": "http://www.focus-news.net/news/2018/01/16/2477933/afp-sasht-zadarzhaha-izplashtaneto-na-65-miliona-dolara-kam-agentsiyata-na-oon-za-palestintsite.html", "text": "Съединените американски щати внесоха 60 млн. долара в Агенцията на ООН за палестинските бежанци (UNRWA), но същевременно задържаха изплащането на сума на стойност 65 млн. долара, отправяйки призиви към другите държави да плащат повече. Това съобщиха в сряда от Държавния департамент на САЩ, предава AFP.\r\n\"Необходимо е да се извърши фундаментално преразглеждане на UNRWA, както по начина, по който тя функционира, така и по начина, по който тя се финансира\", заяви говорител на Държавния департамент. Тереза Герова", "date": "2018.01.16", "title": "AFP: САЩ задържаха изплащането на 65 милиона долара към Агенцията на ООН за палестинците"}
{"url": "http://www.focus-news.net/news/2018/01/16/2477934/anna-nikolova-fondatsiya-sos-semeystva-v-risk-varna-ot-septemvri-2017-godina-v-grada-funktsionira-krizisen-tsentar-za-detsa-postradali-ot-nasilie-i-trafik.html", "text": "От септември 2017 година във Варна функционира кризисен център за деца, пострадали от насилие и трафик. Това каза за Радио „Фокус“ – Варна Анна Николова, председател на Фондация „SOS – семейства в риск” във Варна. „С него кризисните центрове в града станаха два“, допълни Анна Николова. Единият дава възможност за настаняване на пълнолетни лица, както и на пълнолетни с деца, а в другия настаняванията са за деца.\r\n„Трудно можем да се обвържем с очертаване на определен профил на жертвите, особено от домашно насилие. Всеки би могъл да бъде жертва на домашно насилие или друга форма на насилие. Най-високорисковата група по отношение на възрастта, съгласно нашата статистика и нашите анализи, е между 25 и 40 години. Една възраст, в която жената трябва да бъде изключително активна в обществен и професионален план. Именно в тази активна възраст най-голям дял от пострадалите се обръщат към нас“, коментира Анна Николова.\r\nМарияна ВАЛЕНТИНОВА", "date": "2018.01.16", "title": "Анна Николова, Фондация „SOS – семейства в риск” – Варна: От септември 2017 година в града функционира кризисен център за деца, пострадали от насилие и трафик"}
{"url": "http://www.focus-news.net/news/2018/01/16/2477935/reuters-emanyuel-makron-obeshta-da-ne-pozvoli-iznikvaneto-na-nov-bezhanski-lager-v-kale.html", "text": "Президентът на Франция Еманюел Макрон заяви във вторник, че няма да позволи изникването на нов бежански лагер в северното френско пристанище Кале и поиска от Великобритания да отговори на френските искания по въпроса за децата без придружител, предава Reuters.\r\nОсвен това, френският лидер обеща да предприеме мерки срещу полицаите, които използват прекомерна сила срещу мигрантите, но все пак защити силите за сигурност срещу обвиненията в бруталност, идващи от някои неправителствени и благотворителни организации, определяйки ги като лъжа.\r\n„Няма да допуснем завръщане на „Джунглата““, подчерта Макрон по време на реч в Кале, визирайки прякора, даден на палатковия лагер.\r\nФранция иска от Великобритания да поеме по-голяма част от финансовата тежест по охраната на общата граница и да приеме повече бежанци.\r\nПревод и редакция:", "date": "2018.01.16", "title": "Reuters: Еманюел Макрон обеща да не позволи изникването на нов бежански лагер в Кале"}
{"url": "http://www.focus-news.net/news/2018/01/16/2477936/predstoyashti-mezhdunarodni-sabitiya-za-17-yanuari-agentsiya-fokus.html", "text": "Министър-председателят на България Бойко Борисов ще представи приоритетите на започналото председателство на Съвета на Европейския съюз пред депутатите в Европейския парламент.\r\n*** Тленните останки на убития лидер на косовските сърби Оливер Иванович ще бъдат транспортирани в Белград.\r\n*** Генералният секретар на НАТО Йенс Столтенберг пристига на двудневно посещение в Македония.\r\n*** В Брюксел ще се проведе среща на НАТО. \r\n*** Новоизбраният парламент на Каталуния се събира на първо заседание.\r\n*** Очаква се президентът на Румъния Клаус Йоханис да назначи еврокомисаря Виорика Данчила за премиер - трети за страната за последните седем месеца. \r\n*** Канцлерът на ФРГ Ангела Меркел приема за среща новия си австрийски колега Себастиан Курц.\r\n*** В Турция възобновяват делото срещу лидера на \"Демократична партия на народите\" Селахатин Демирташ. \r\n***", "date": "2018.01.16", "title": "Предстоящи международни събития за 17 януари (Агенция \"Фокус\")"}
{"url": "http://www.focus-news.net/news/2018/01/16/2477937/pazardzhik-su-sv-sv-kiril-i-metodiy-vav-velingrad-shte-raboti-po-proekt-eko-bio-vege-kulinarno-rege.html", "text": "СУ ,,Св. св. Кирил и Методий” във Велинград ще работи по проект „Еко – Био – Веге – Кулинарно реге”, с който ще вземе участие в  Националния конкурс ,,Посланици на здравето” 2017/2018  година, съобщиха за Радио „Фокус” – Пазарджик от учебното заведение. Конкурсът е организиран от Министерството на здравеопазването, в партньорство с Министерството на образованието и науката, Министерството на културата, Министерството на младежта и спорта, Министерството на околната среда и водите и Представителството на Европейската комисия в България. Проектът на велинградското училище е номиниран на 6-то място от тридесет утвърдени проекта за цялата страна в I възрастова група от 1-4 клас. Целта на проекта е своеобразно продължение на целенасочената дейност за здравословно хранене  и спорт, като предпоставка за добро здраве. Реализирането му ще протече в две фази с организирането на специфични дейности. Партньори в проекта ще бъдат родителската общност и специалисти в областта на медицината. Предстоят много дейности, публични изяви и обучителни мероприятия за неговото реализиране.", "date": "2018.01.16", "title": "Пазарджик: СУ „Св. св. Кирил и Методий” във Велинград ще работи по проект „Еко – Био – Веге – Кулинарно реге”"}
{"url": "http://www.focus-news.net/news/2018/01/16/2477938/veliko-tarnovo-proveryavat-kashta-v-svishtov-v-koyato-65-godishna-zhena-s-godini-e-darzhala-dvete-si-dashteri.html", "text": "Полицията и прокуратурата в Свищов проверяват къща край дунавския град, в която 65-годишна жена години е държала двете си дъщери, предава БНР. За случая се разбра днес, когато полицията влезе в къщата след сигнал, че в дома на улица \"Георги Тишев\" 13 се укриват хора. Вътре в безпомощно състояние са открити двете сестри - Анжела и Стефка, на 40 и 37 години. \r\nСъседите изпаднали в ужас от случилото се, тъй като не са виждали сестрите в последните 6-7 години, а в поведението на майка им нямало нищо притеснително. Тя разказвала, че дъщерите й са в София и не поддържа контакт с тях.\r\nНа този етап няма яснота как тя ги е държала вързани и в безпомощно състояние толкова години. Няма яснота и дали жените са изведени от къщата.", "date": "2018.01.16", "title": "Велико Търново: Проверяват къща в Свищов, в която 65-годишна жена с години е държала двете си дъщери"}
{"url": "http://www.focus-news.net/news/2018/01/16/2477546/pregled-na-osnovnite-temi-svetovniya-pechat-agentsiya-fokus.html", "text": "Японският министър-председател Бойко Борисов и неговият български колега Бойко Борисов са се споразумели да продължат съвместната работа по ранното прилагане на споразумението за свободна търговия между Япония и ЕС, докато София е поела ротационното председателство в ЕС, пише японското бизнес-издание   Nikkei Asian Review.\r\nАбе обяви след срещата в българската столица, че Япония планира да стартира инициатива по сътрудничеството, насочена за подпомагане на страните от Западните Балкани да се присъединят към ЕС. Посещението в България на Абе се провежда, след като Токио и ЕС приключиха преговорите за споразумение за свободна търговия, което трябва да създаде една от най-големите икономически зони на света, с цел да се приложи в началото на 2019 г. \r\nСпоред планираната инициатива в Западните Балкани Япония ще назначи посланик по въпроса, който ще помага на Албания, Босна и Херцеговина, Македония, Черна гора, Сърбия и Косово да станат страни членки на ЕС по-скоро. \r\n„Япония ще следи стабилността в региона на Западните балкани“, заяви Абе в съвместна пресконференция, а Борисов приветства решението. Абе допълни, че Япония ще установи бизнес-форум, за да подпомогне японските компании в провеждането на бизнес в България.\r\nДвамата лидери също така потвърдиха необходимостта да се засили натискът спрямо Северна Корея, която продължава развитието на ракетната си и ядрената си програми, за да я заставят да промени политиката си. \r\n***\r\n Президентът на Палестинската автономия Махмуд Аббас е разкрил, чрез огнената и безкомпромисна реч, дадена в неделя, че истинската причина за това в Близкия Изток да няма мир е отказът на палестинците да признаят съществуването на Израел в каквито и да е граници, заяви премиерът на Израел Бенямин Нетаняху в понеделник, цитиран от израелското издание The Jerusalem Post.\r\nНетаняху даде брифинг пред репортерите, след серия от срещи с индийския си колега Нарендра Моди в Делхи, където е на държавна визита. Той заяви, че думите на Аббас ще помогнат на Израел да „покаже истината“ на света. \r\n„Ако искаме някога стигнем до помирение и мир, трябва да признаем, че конфликтът продължава от толкова много години“, посочи Нетаняху. „Винаги се правят опити това да се прикрие и аз работя от толкова много години да информирам световната общественост, че коренът на конфликта е продължаващата и, за съжаление, непроменящата се позиция на палестинците, отказващи да признаят еврейската държава в каквито и да е граници“.\r\nИзраелският премиер подчерта, че ако позицията на Аббас и палестинците не се промени, „няма да има мир“.\r\nОсвен това, израелският лидер подчерта, че избухването на Абу Мазен се е случило, защото е притеснен от дипломатическия план, над който работи американската администрация и желанието му да отстрани Вашингтон от участие в мирния процес. „Светът глези палестинците и не им казва истината. Мисля, че Аббас реагира на това, че за първи път някой (Тръмп) им казва истината“.\r\n***\r\n Бившата съпруга на президента на САЩ Доналд Тръмп – Ивана Тръмп, заяви, че държавният глава няма да извърши нищо ирационално, докато е лидер на нацията, тъй като е „стабилен гений“, цитирайки бившия си съпруг, пише американското консервативно издание Washington Examiner.\r\n„Не мисля, че Доналд ще направи нещо ирационално“, заяви тя по време на интервю пред американска телевизия. „Той определено е стабилен гений“.\r\nМиналата седмица, Тръмп отвърна на скорошните твърдения, според които има психологически проблеми. В серия от съобщения в „Туитър“, той се определи като „истински умен“ и „много стабилен гений“.\r\n„Той е много стабилен, много съсредоточен, много организиран“, продължи Ивана.\r\nОсвен това, тя защити бившия си съпруг срещу обвиненията, че е расист.\r\n***\r\n Президентът на Палестинската автономия заяви в неделя, че Израел е „убил“ Споразуменията от Осло и яростно нападна администрацията на Тръмп за начина, по който се намеси в палестинския конфликт. Той обеща да не приеме американско посредничество в мирните преговори и призова палестинците да преосмислят подписаните договори с Израел, пише авторитетното американско издание The New York Times.\r\n“Няма да приемем САЩ да е посредник заради това, което ни причиниха“, заяви Аббас.\r\n„Сделката на века е шамара на века“ добави той, визириайки все още недефинираната инициатива на администрацията на Тръмп за мир в региона. „Както и да е, по-нататък ще се върнем към тях“.\r\n***", "date": "2018.01.16", "title": "Преглед на основните теми световния  печат (Агенция \"Фокус\")"}
{"url": "http://www.focus-news.net/news/2018/01/16/2477547/predstoyashti-sabitiya-v-stranata-za-16-yanuari-agentsiya-fokus.html", "text": "***\r\nОт 09.30 часа министърът на транспорта, информационните технологии и съобщенията Ивайло Московски ще открие първата редовна въздушна линия между България и Азербайджан. Церемонията по посрещането на първия полет по дестинацията Баку-София ще се проведе на VIP A – Правителствена зала на летище София. \r\n***\r\nОт 11.50 часа на площадката на ПСОВ в Асеновград министърът на околната среда и водите Нено Димов ще провери напредъка по изпълнението на „Проект за рехабилитация на ВиК мрежата с изграждане на пречиствателна станция за отпадъчни води (ПСОВ) за гр. Асеновград”. Участие ще вземат кметът на Асеновград д-р Емил Караиванов и представители на фирмите-изпълнители по проекта. \r\n***\r\nОт 11.30 часа министърът на отбраната Красимир Каракачанов ще участва в тържествената церемония по изпращането на 35-ия контингент на Въоръжените сили за участие в мисията на НАТО \"Решителна подкрепа\" в Афганистан. Военният ритуал ще се проведе на площад „Свобода“ в града.\r\n***\r\nВ Министерски съвет, „Гранитна‘‘ зала ще се проведе 38-то заседание на Националния съвет за закрила на детето. В дневния ред ще бъде представена работата на Съвета на децата, както и становищата и предложенията на децата след  провелото се, IV -то редовно заседание на Съвета  в 2017г.\r\n***\r\nОт 09.00 часа 16-и състав на Специализирания наказателен съд ще заседава по делото  за кумулиране на наказанията на Славчо З.\r\n***\r\nОт 9.30 часа Съдийската колегия на Висшия съдебен съвет ще се проведе заседание в  заседателната зала в сградата на ВСС на ул. „Eкзарх Йосиф” № 12.\r\n***\r\nОт 10.00 часа 5-и състав на Специализирания наказателен съд ще заседава по делото срещу Илчо И., Станко Ж. и др., на които са повдигнати обвинения за организиране и ръководене на организирана престъпна група.\r\n***\r\nОт 10.00 часа 4-ти състав на Специализирания наказателен съд ще заседава по делото срещу Мила Г., Ангел А. и др., на които са повдигнати обвинения за организиране и ръководене на организирана престъпна група.\r\n***\r\nОт 10.00 часа 12-и състав на Специализирания наказателен съд ще заседава по делото срещу Владимир Т., Тодор С. и др., на които са повдигнати обвинения за организиране и ръководене на организирана престъпна група.\r\n***\r\nОт 10.00 часа 10-и състав на Специализирания наказателен съд ще заседава по делото срещу Атанас Д., Мартин В. и др., на които са повдигнати обвинения за организиране и ръководене на организирана престъпна група.\r\n***\r\nОт 10.30 часа в заседателната зала № 42 в сградата на Народното събрание Централната избирателна комисия ще проведе жребий за определяне на поредните номера на партиите и коалициите, регистрирани в ЦИК, в бюлетините за гласуване в частичните избори за кметове, насрочени за 18 февруари 2018 г.\r\n***\r\nОт 10.40 часа в сградата на Професионална гимназия по текстил и моден дизайн ще бъде открита изложбата „Ракурси“ на 14-годишния Кристиан Зарков, който е ученик в гимназията.\r\n***\r\nОт 11.00 часа Комисията по опазване на околната среда, земеделие и гори към Столичния общински съвет ще  разгледа мерки, свързани със замърсяването на въздуха.\r\n***\r\nОт 11.00 часа в Голяма зала на Учебния център на Агенцията за ядрено регулиране ще се проведе пресконференция, на която ще представи дейността си за изминалата 2017 година.\r\n***\r\nОт 11.00 часа в Националния пресклуб на БТА ще се проведе пресконференция на Съсловното Сдружение по кардиостимулация и електрофизиология в България на тема „Внезапната сърдечна смърт – убиец №1 в България“.\r\n***\r\nОт 11.00 часа 18-и състав на Специализирания наказателен съд ще заседава по делото срещу Васил Д., Паскалис Д. и Юксел Х., на които са повдигнати обвинения за организиране и ръководене на организирана престъпна група.\r\n***\r\nОт 11.30 часа председателят на Столичния общински съвет Елен Герджиков и председателят на постоянната комисия по инженерна инфраструктура и енергийно планиране Валя Чилова ще дадат пресконференция, на която да представят проекта на допълнително споразумение със \"Софийска вода\", с цел подобряване на условията по концесионния договор с тях.  Пресконференцията ще се проведе в зала официална на „Московска“ 33.\r\n***\r\nОт 13.00 часа в Националния пресклуб на БТА ще се състои пресконференция на Българският арт и фолклорен център „Нестия“, Фондация „Бъдност за талантите на България“ и „Делта център за изкуства и култура” във връзка с първия у нас Национален фолклорен фестивал „Бъдност за талантите на България” и финален етап от Националната кампания „Да запалим и съхраним огъня български!”.\r\n***\r\nОт 13.00 часа 30-и състав на Софийски градски съд ще заседава по делото срещу Антон Гинев (бивш зам.-министър на транспорта), Илия Илиев (бивш депутат от ДПС) и Огнян Георгиев (обвинени в безстопанственост).\r\n***\r\nОт 13.30 часа 7-и състав на Специализирания наказателен съд ще заседава по делото срещу Пламен В., на когото му е повдигнато обвинение за изнудване (рекет).\r\n***\r\nОт 14.00 часа 6-и състав на Специализирания наказателен съд ще заседава по делото срещу Христо К., Кръстю Д. и Ивайло С., на които са повдигнати обвинения за организиране и ръководене на организирана престъпна група, създадена с цел изнудване.\r\n***\r\nОт 15.00 часа лидерът на БСП – София Калоян Паргов и народният представител от „БСП за България“ Георги Свиленски ще бъдат на разположение на софиянци в постоянната приемна на БСП – София на ул. „Леге“ №10, етаж 1.\r\n***\r\nОт 16.00 часа председателят на Комисията по отбрана ген. Константин Попов ще се срещне с представители на Съюза на офицерите от резерва „Атлантик” в кабинет 284 в сградата на Народното събрание на пл. „Княз Александър І” №1.\r\n***\r\nОт 17.30 часа изложбата „Европейски градове в творби на български художници” ще бъде открита в галерия „Средец” на Министерството на културата.\r\n***\r\nОт 18.00 часа в  Градската художествена галерия ще бъде открита изложба с творби живопис-колаж на художникът Венци Терзийски.\r\n***\r\nОт 11.00 часа в клуба на ВМРО на ул. „Васил Левски“ № 7, членовете на националното ръководство на ВМРО – Българско национално движение – народният представител Александър Сиди и общинският съветник от ВМРО в Бургас Георги Дракалиев, ще дадат пресконференция във връзка с многобройните сигнали за агресивни сектантски учения, които набират сила в цялата страна. \r\n***\r\nОт 17.30 часа януари в зала „Петя Дубарова“ на КЦ „Морско казино“ ще бъде представена книгата „Рая отвъд голямата вода“ на Мария Сталева.\r\n***\r\nОт 14.00 часа общинският съветник от ГЕРБ доц. Антоанета Цветкова ще се срещне с граждани доц. Антоанета Цветкова.\r\n***\r\nОт 10.30 часа в Регионалния пресклуб на БТА ще се състои пресконференция на ръководството на Националния военен университет „Васил Левски“ във Велико Търново. \r\n***\r\nОт 19.00 часа в Клуб 7 ще се проведе среща с Георги Василев – Гочето.\r\n***\r\nОт 09.30 часа в комплекс „Монтесито“ ще се проведе  финална конференция за презентиране на резултатите от проект „Oпазване и подобряване на околната среда в транс-граничния регион чрез компостиране на биоразградими отпадъци“.\r\n***\r\nОт 10.00 часа с водосвет в храм „Св. Николай” ще започнат тържествата по повод 140 години от избирането на Първия градски съвет . От 10.30 часа от храм „Св. Николай” ще тръгне празнично шествие дома на Васил Караиванов – първият председател на Общинския съвет, където ще бъдат поднесени венци и цветя. От 11.00 часа започва тържественото заседание на Общинския съвет в Карлово в зала “Васил Караиванов” на Община  Карлово.\r\n***\r\nОт 11.00 часа в Регионалния пресклуб на БТА ще се проведе пресконференция на БНРДП на тема „30 години опозиция в България, предвождана от Илия Минев, и европейски инициативи за справедливост между различните нации“.\r\n***\r\nОт 11.00 часа пред паметника на Капитан Бураго в Дондуковата градина ще започне възпоменателно честване на 140 години от Освобождението на града от османско робство. Преди това. От 10.30 часа  Комитет „Родолюбие“ ще представи възстановката „Живи картини от Освобождението“. \r\n***\r\nОт 11.45 часа в Музейния център за съвременна история на улица „Ангел Букурещлиев“№ 14 ще бъда открита изложбата „Българското опълчение през погледа на опълченеца Стефан Кисов“. \r\n***\r\nОт 16.00 часа в офиса на ГЕРБ в район „Тракия” в блок 91 общинският съветник от ГЕРБ в Общински съвет – Пловдив Иван Вичков ще приема граждани.\r\n***\r\nОт 11.00 часа в Конферентната зала на хотел „Дунав Плаза“ ще се проведе финална пресконференция по проект „Разработване и приемане на съвместно институционализирано партньорство за управление на риска от прекомерна популация на насекоми, които засягат общественото здраве и безопасност в рамките на трансграничния регион Румъния-България“.\r\n*** \r\nОт 11.30 ч на церемония па площад „Свобода“ на Стария център в Смолян ще бъде изпратен 35 контингент на българската армия за участие в мисия на НАТО в Афганистан. На събитието ще присъства  министърът на отбраната Красимир Каракачанов. \r\n***\r\nОт 15.00 часа в залите на Регионален исторически музей „Стою Шишков“ – Смолян ще бъде проведена първата инициатива в рамките на Българското председателство на Съвета на Европейския съюз в Смолян. Маргарита Люнчева - уредник в отдел „Археология“ ще изнесе публична лекция на тема „Къде се крият корените на европейската цивилизация?“ \r\n***\r\nОт 09.30 часа в Парк-хотел „Стара Загора“ ще бъде открит първият професионален форум за производство и реализация на плодове и зеленчуци.\r\n***\r\nОт 16.00 часа на площад „Олимпийски“ ще започне празничната програма за отбелязване на 140 години от Освобождението на града от турско робство. От 12.00 часа е предвидено да има литийно шествие към паметната плоча, поставена на мястото, където са посрещнати руските войски в Чепеларе. Там ще бъде отслужена и панихида за загиналите за Освобождението на Чепеларе. В 12.30 часа ще бъдат поднесени венци и цветя на паметника на Капитан Петко войвода в града.\r\n***\r\nОт 10.00 часа ще има брифинг в зала 203 на общината.", "date": "2018.01.16", "title": "Предстоящи събития в страната за 16 януари (Агенция „Фокус“)"}
{"url": "http://www.focus-news.net/news/2018/01/16/2477548/sport-manchestar-yunayted-pobedi-stouk-siti-s-30-v-mach-ot-angliyskoto-parvenstvo.html", "text": "Манчестър Юнайтед победи като домакин Стоук Сити с 3:0 в мач от 23-кръг на Английското първенство.\r\nПопадения на стадион „Олд Трафорд“ отбелязаха Антонио Валенсия в 9-та, Антони Марсиал в 38-та и Ромелу Лукаку в 72-та. \r\nСлед този мач Манчестър Юнайтед е на второ място в класирането с 50 точки, докато Стоук Сити на 18-то с 20. Начело в класирането е Манчестър Сити с 62 точки.  Виктор Турмаков", "date": "2018.01.16", "title": "Спорт: Манчестър Юнайтед победи Стоук Сити с 3:0 в мач от английското първенство"}
{"url": "http://www.focus-news.net/news/2018/01/16/2477549/tass-benyamin-netanyahu-razkritikuva-mahmud-abbas-che-ne-zhelae-da-priznae-izrael-v-kakvito-i-da-e-granitsi.html", "text": "Министър-председателят на Израел Бенямин Нетаняху разкритикува президента на Палестинската автономия Махмуд Аббас, че отказва да признае еврейската държава в каквито и да е граници, предава ТАСС.\r\nВ неделя Аббас на извънредно заседание на централния съвет на Организацията за освобождението на Палестина разкритикува силно САЩ и Израел, обвинявайки ги, че провалят мирния процес в Близкия изток. \r\n„Аббас разкри цялата истина и демонстрира на широката общественост простата истина: корените на конфликта между израелците и палестинците са в твърдия им отказ да признаят еврейската държава в каквито и да е граници“, пише в официално заявление, публикувано от канцеларията на Нетаняху. \r\nНа 6 декември 2017 г. президентът на САЩ Доналд Тръмп заяви, че признава Ерусалим за столица на Израел и че ще премести американското посолство в страната от Тел Авив в Ерусалим. Статутът на Ерусалим е един от основните проблеми в израелско-палестинския конфликт.   Виктор Турмаков", "date": "2018.01.16", "title": "ТАСС: Бенямин Нетаняху разкритикува Махмуд Аббас, че не желае да признае Израел в каквито и да е граници"}
{"url": "http://www.focus-news.net/news/2018/01/16/2477550/makfaks-makedoniya-prezidentat-na-harvatiya-zayavi-che-stranata-y-podava-raka-na-sarbiya.html", "text": "Хърватският президент Колинда Грабар-Китарович заяви, че страната ѝ подава ръка на мир и сътрудничество към Сърбия, предава македонската медия „Макфакс“.\r\n\"Ние протягаме ръка на мир и сътрудничество на нашите съседи, с надеждата, че в Сърбия имаме честен събеседник в процеса на намиране отговор на откритите двустранни въпроси, сред които сътрудничество във всички днешни аспекти, но и в новите предизвикателства, които биха могли в бъдеще да стоят пред нас“, заяви Грабар-Китарович.\r\nТя  подчерта, че подкрепя евроатлантическата интеграция на всички страни от Югоизточна Европа и че иска да насърчава съседските отношения.\r\n„Въпреки някои от тези отношения продължават да бъдат натоварени с чувствата и травмите от  войната, които могат да бъдат излекувани чрез искрено сътрудничество и открит диалог“, убеден е президентът. Виктор Турмаков", "date": "2018.01.16", "title": "„Макфакс“ (Македония): Президентът на Хърватия заяви, че страната й подава ръка на Сърбия"}
{"url": "http://www.focus-news.net/news/2018/01/16/2477551/ekathimerini-gratskata-politsiya-e-izpolzvala-salzotvoren-gaz-sreshtu-protestirashti-pred-parlamenta.html", "text": "Гръцката полиция е използвала сълзотворен газ срещу протестиращите пред парламента на страната в Атина, докато депутатите са гласували по нов набор мерки по спасителната програма на страната, препоръчани от нейните международни кредитори в замяна на нови заеми, пише  Ekathimerini.\r\nПовече от 10 хил. души са се събрали пред парламента, когато група протестиращи започва да замеря с камъни и с „коктейли Молотов“ полицията, формирала кордон около парламента. \r\nСилите на реда са отговорили със сълзотворен газ. Виктор Турмаков", "date": "2018.01.16", "title": "Ekathimerini: Гръцката полиция е използвала сълзотворен газ срещу протестиращи пред парламента"}
{"url": "http://www.focus-news.net/news/2018/01/16/2477552/balgariya-komentari-v-svetovnite-medii-agentsiya-fokus.html", "text": "Президентът на Азербайджан Илхам Алиев заяви след срещата си с българския министър-председател Бойко Борисов, че двете страни и занапред ще си сътрудничат успешно, предава АПА.\r\nПрезидентът отбеляза, че в момента стокооборотът между двете страни не се намира на необходимото равнище. „Смятам, че съществуват добри възможности за взаимни инвестиции и ние ще работим в тази посока“, заяви Алиев.\r\n***\r\nМинистър-председателите на Япония и на България Шиндзо Абе и Бойко Борисов са се разбрали да си сътрудничат  по прилагането на Споразумението за икономическо партньорство, за което Япония и ЕС миналата година приключиха преговори, предава японската телевизия  NHK.\r\nДвамата лидери подчертаха необходимостта да се засили натискът спрямо Северна Корея, за да се застави тя да промени политиката си. Те се споразумяха да създадат форум за обсъждане на предизвикателствата пред японските компании, когато се опитват да водят бизнес в България. \r\nАбе заяви, че е необходимо и двете страни да признаят важността на близкото сътрудничество по въпроса за Северна Корея. Борисов заяви, че България се съпротивлява силно срещу развитието на ядрената и ракетната програми на Пхенян. Той допълни, че е необходимо завръщане на преговорната маса и да се положат усилия въпросите да се решат по мирен начин. \r\n***\r\nЗаплахата за взрив, обявена в понеделник в Българското постоянно представителство в ЕС в Брюксел, се оказа фалшива. За това предава ТАСС, позовавайки се на получени от дипломатическата мисия данни.\r\n„Сигналът се оказа лъжлив“, съобщиха от представителството. По-рано българските медии съобщиха, че институцията в белгийската столица е провела евакуация след анонимен сигнал за бомба. За произшествието са уведомени специалните служби.\r\n„След евакуацията на хората от сградата бе проведена проверка, по време на която не бе открито нищо. Представителството възобнови дейност“, добавиха от дипломатическата мисия. \r\n***\r\n Японският министър-председател Бойко Борисов и неговият български колега Бойко Борисов са се споразумели да продължат съвместната работа по ранното прилагане на споразумението за свободна търговия между Япония и ЕС, докато София е поела ротационното председателство в ЕС, пише японското бизнес-издание   Nikkei Asian Review.\r\nАбе обяви след срещата в българската столица, че Япония планира да стартира инициатива по сътрудничеството, насочена за подпомагане на страните от Западните Балкани да се присъединят към ЕС. Посещението в България на Абе се провежда, след като Токио и ЕС приключиха преговорите за споразумение за свободна търговия, което трябва да създаде една от най-големите икономически зони на света, с цел да се приложи в началото на 2019 г. \r\nСпоред планираната инициатива в Западните Балкани Япония ще назначи посланик по въпроса, който ще помага на Албания, Босна и Херцеговина, Македония, Черна гора, Сърбия и Косово да станат страни членки на ЕС по-скоро. \r\n„Япония ще следи стабилността в региона на Западните балкани“, заяви Абе в съвместна пресконференция, а Борисов приветства решението. Абе допълни, че Япония ще установи бизнес-форум, за да подпомогне японските компании в провеждането на бизнес в България.\r\nДвамата лидери също така потвърдиха необходимостта да се засили натискът спрямо Северна Корея, която продължава развитието на ракетната си и ядрената си програми, за да я заставят да промени политиката си. \r\n***\r\nПрезидентът на България Румен Радев и гостуващият му черногорски колега Филип Вуянович  призоваха към засилване на икономическите връзки между двете държави, предава  Xinhua.\r\nДвамата президенти заявиха, че не са доволни от равнището на двустранната търговия и туристическия обмен. „Могат да бъдат значително по-големи.  Затова и ще работим за по-добри транспортни, енергийни и цифрови връзки в региона“, убеден е Радев. „Извънредно важно е гражданите да пътуват по-удобно и по-често“, допълни той.  Според него благодарение на това „всички контакти, засягащи инвестициите, бизнеса, образованието и културата също ще бъдат засилени“. \r\nНа свой ред Вуянович заяви, че близките отношения между България и Черна гора могат да служат за пример в региона.  „Тази близост в отношенията трябва да се насочи и в икономическата сфера“, допълни той. \r\nСпоред данните на българското Министерство на икономиката двустранната търговия между двете държави е била едва 12,5 млн. евро през първите девет месеца на 2017 г. \r\n***", "date": "2018.01.16", "title": "България - коментари в световните медии (Агенция \"Фокус\")"}
{"url": "http://www.focus-news.net/news/2018/01/16/2477553/nad-20-obshtinski-bolnitsi-v-stranata-izlyazoha-na-protest-s-iskane-za-adekvatni-merki-za-spasyavane-na-obshtinskoto-zdraveopazvane-obzor.html", "text": "Служители на 23 общински болници излязоха на протест срещу липсата на адекватни мерки за спасяване на общинското здравеопазване. За час членовете на Сдружението на общинските болници в България (СОББ) прекратиха работа си, а персоналът им излезе пред лечебни заведения или пред сградата на съответната община, в знак на протест. Основните им искания бяха за отпускане на 30 млн. лева целева субсидия от републиканския бюджет, както и за спешно изплащане на надлимитната дейност за последните 2 години и половина и спешно коригиране на цените на клиничните пътеки минимум с 30%, за да може да се компенсира трикратното увеличение на минималната работна заплата. Третото искане бе за спешен дебат за това какъв тип здравна система да започне да се изгражда. \r\nЧас преди да започнат протестните действия от Министерството на здравеопазването информираха, че близо 28,5 млн. лв. ще бъдат отпуснати за дейности, извършвани от общинските болници по реда на Методиката за субсидиране на лечебните заведения за 2018 г., като изтъкват, че извън Методиката министерството няма право да отпуска целеви субсидии, защото това би попаднало в графа „нерегламентирана държавна помощ“, за което страната ни ще бъде санкционирана от Европейската комисия. Със сумата ще бъдат финансирани дейности по оказване на спешна медицинска помощ, дейности, попадащи извън обхвата на задължителното здравно осигуряване, осъществявани от общинските лечебни заведения в труднодостъпни или отдалечени райони на страната, както и дейности, свързани с медицинската експертиза (ТЕЛК) и други. От здравното министерство уточняват, че броят на субсидираните лечебни заведения се очаква да надхвърли 100, т.е. над 83% от всички общински лечебни заведения на територията на страната. От там изразяват също и готовност за оказване на методологическа и експертна помощ за преструктурирането им. Кметовете и общинските съвети ще бъдат запознати с мерките за оздравяване на държавните болници, за да ги ползват като отправна точка за оздравяване на изпадналите в тежко финансово състояние техни лечебни заведения. Здравното ведомство запазва позицията, че евентуално преобразуване на някои многопрофилни болници за активно лечение в диагностично-консултативни центрове, не би оказало негативно влияние върху достъпа на населението до медицинска помощ. Министерството на здравеопазването напомня и, че в рамките на преговорите за Националния рамков договор ще се преразгледат клиничните пътеки, по които работят общинските болници, като същевременно се актуализират и медицинските стандарти. \r\nПо-късно след среща между здравния министър Кирил Ананиев и неговия екип с ръководството на Българската асоциация на професионалистите по здравни грижи (БАПЗГ) стана ясно, че министерството разработва единни правила към държавните лечебни заведения как да се определя размерът на възнагражденията на служителите. От асоциацията категорично заявиха, че не искат оставки и протести, защото така не се решават проблемите, които стоят на дневен ред от години. Председателят на асоциацията Милка Василева алармира за недостиг на медицински сестри, като в момента те са по-малко от половината от необходимия брой и ако не работят на две или три места, системата ще фалира. Техните разчети показват, че средно за страната заплатата на медицинските сестри е около 520 лв. По тази причина, според данни на ЕК, приблизително 6800 български медицински сестри практикуват професията си в страни от ЕС, а още толкова са социални асистенти. Освен размера на възнагражденията, от БАПЗГ поставиха и други въпроси, свързани с възможностите за обучение и допълнителна квалификация. Здравният министър Кирил Ананиев посочи, че министерството ще съдейства с всичко необходимо, за да създаде условия медицинските сестри да имат възможност за продължаваща квалификация през целия живот. \r\nНа пресконференция по-късно през деня от „БСП за България“ обявиха, че подкрепят протеста на общинските болници и призоваха за дискусия по темата в парламента. Според заместник-председателят на ПГ на „БСП за България“ Драгомир Стойнев наглостта в сферата на здравеопазването не може повече да продължава, защото хората плащат своите осигуровки, коректни са към държавата, а в същото време държавата не само, че не осигурява качествено, навременно и модерно здравеопазване, но просто не осигурява здравеопазване. По думите на Стойнев е необходима реформа в здравеопзването – „един устойчив модел, който да доведе до едно качествено здравеопазване, гарантиран достъп на българските граждани“. Заместник-председателят на Народното събрание и депутат от „БСП за България“ Валери Жаблянов поясни, че ПГ на „БСП за България“ е изпратила писмо до председателя на Народното събрание Цвета Караянчева с искане в четвъртък тази седмица да бъде организирана на дискусия по проблемите на общинското здравеопазване, на която народните представители да разберат защо 31 общински болници са в състояние на фалит и защо държавният бюджет, не е намерил необходимите средства за тях.\r\nПо данни на Министерството на здравеопазването към 30.09.2017 г. функциониращите общински болници са 121, в това число – 7 комплексни онкологични центъра, 9 специализирани болници за активно лечение на фтизиатрични заболявания, 11 центъра за психично здраве и 6 центъра за кожно-венерически заболявания. Общите задължения на общинските болници възлизат на 100,270 млн. лв., а просрочените задължения са на стойност 44,178 млн. лв.", "date": "2018.01.16", "title": "Над 20 общински болници в страната излязоха на протест с искане за адекватни мерки за спасяване на общинското здравеопазване (ОБЗОР)"}
{"url": "http://www.focus-news.net/news/2018/01/16/2477554/the-independent-emanyuel-makron-shte-prizove-tereza-mey-da-prieme-poveche-detsa-bezhantsi.html", "text": "Президентът на Франция Еманюел Макрон ще притисне британския министър-председател Тереза Мей да приема повече непридружени деца бежанци и да плаща повече средства за охраната на пристанището Кале. Двамата ще се срещнат в четвъртък, 18 януари, пише  The Independent.\r\nФренският президент ще посети бежанските лагери в Кале преди срещата.  Според споразумение от 2003 г. британската граница се намира на практика от френската страна на Ла Манша и мигрантските служби на Великобритания могат да провеждат проверки в Кале. \r\nДокато бе министър на икономиката във френското правителство Макрон заяви преди референдума за Брекзит, че договорите за границата ще трябва да се преразгледат в случай на излизане на Великобритания от ЕС.  Сега френското правителство е на мнение, че Великобритания трябва да приеме повече бежанци и особено непълнолетни такива и да плаща на полицията в ежедневната игра на котка и мишка между властите и хората, опитващи се нелегално да влязат във Великобритания. \r\nОт френското президентство издадоха официално заявление, според което двамата лидери ще обсъдят „начините за подобряване на управлението на миграцията по общата граница в Кале“. В своето заявление „Даунинг стрийт“ №10 не спомена въпроса, поставяйки като теми за обсъждане единствено сигурността и отбраната.  Виктор Турмаков", "date": "2018.01.16", "title": "The Independent: Еманюел Макрон ще призове Тереза Мей да приеме повече деца бежанци"}
{"url": "http://www.focus-news.net/news/2018/01/16/2477555/makfaks-makedoniya-spored-ministar-predsedatelya-na-balgariya-evropeyskata-perspektiva-na-makedoniya-e-sred-osnovnite-prioriteti-za-stranata-mu.html", "text": "Министър-председателят на България Бойко Борисов поздрави македонския парламент, който днес ратифицира споразумението за приятелство, добросъседски отношения и сътрудничество между двете страни, предава македонската медия  „Макфакс“.\r\n\"Това показа, че желанието ни да изграждаме модерни, европейски отношения, основани на приятелство и доверие, е чисто\", заяви Борисов. Според него ратификацията на договора от страна на македонския парламент е логично продължение на прагматичния диалог, който двете правителства започнаха миналата година в Скопие, с подписването на този договор.\r\n\"Както вече казах, европейското бъдеще на Македония е сред основните приоритети в политиката на България и ще продължи да бъде така и след  българското председателство на Съвета на ЕС\", уверен е  Борисов.\r\nПредаде  Виктор Турмаков", "date": "2018.01.16", "title": "„Макфакс“ (Македония):  Според министър-председателя на България европейската перспектива на Македония е сред основните приоритети за страната му"}
{"url": "http://www.focus-news.net/news/2018/01/16/2477556/the-guardian-rekoltata-na-kartofi-vav-velikobritaniya-e-zaplashena-zaradi-nedostig-na-rabotnitsi-ot-es.html", "text": "Тази година реколтата на най-любимия сорт картофи във Великобритания „Джърси Роял“ е заплашена заради липсата на работници-мигранти, предизвикана от Брекзит. Около 1000 чуждестранни работници са необходими да садят и да вадят картофите, но фермерите се оплакват, че не намират достатъчно персонал,  пише  The Guardian.\r\nЗемеделският сезон започва традиционно през януари, но недостигът на работници от Източна Европа води до по-малко засаждане на картофи. Президентът на фермерския съюз на британския остров Джърси Питър Майстър заяви, че Брекзит ще засегне тазгодишната реколта. \r\n„Преди Брекзит тук традиционно работеха по около 1000 поляци. Но сега заради несигурността и падането на курса на лирата спрямо злотите, работата тук вече не е толкова атрактивна. Икономиката на Полша също е набрала обороти и хората си намират работа в родината. Трудно намираме служители за тази година“, заяви той. Някои фермери са прибягнали до наемането на работници от извън ЕС, включително и от Кения. \r\nСортът „Джърси Роял“ е отглеждан на острова от 140 години. Близо 20 фермери в Джърси обработват 3000 хектара със зеленчука.  Виктор Турмаков", "date": "2018.01.16", "title": "The Guardian: Реколтата на картофи във Великобритания е заплашена заради недостиг на работници от ЕС"}
{"url": "http://www.focus-news.net/news/2018/01/16/2477557/reuters-v-belgiyskiya-grad-antverpen-e-progarmyal-vzriv-versiyata-za-terorizam-e-izklyuchena.html", "text": "Експлозия е ранила няколко души и е довела до срутване на жилищна сграда в белгийския град Антверпен вечерта на 15 януари. Полицията съобщава, че инцидентът не е свързан с терористична дейност, предава  Reuters.\r\nБелгийските медии съобщават, че петима души са ранени. Полицията в Антверпен съобщава, че две съседни сгради са понесли щети. Възможно е да става дума за взрив на газова бутилка. \r\nВ Белгия е обявено високо равнище на тревога след серията терористични нападения през 2016 г. и вълната ислямистки атаки в Европа.  Виктор Турмаков", "date": "2018.01.16", "title": "Reuters: В белгийския град Антверпен е прогърмял взрив – версията за тероризъм е изключена"}
{"url": "http://www.focus-news.net/news/2018/01/16/2477558/the-daily-express-naydzhal-farazh-prizova-britanskoto-pravitelstvo-da-ne-otstapva-pred-iznudvaneto-na-emanyuel-makron.html", "text": "Бившият председател на Британската партия на независимостта Найджъл Фараж призова страната да не отстъпва, докато френският президент Еманюел Макрон се готви да използва Брекзит, за да „изнуди“ страната да направи отстъпки по въпросите, свързани с Кале, пише   The Daily Express.\r\nОчаква се Макрон да призове британския министър-председател да приеме повече деца-бежанци от Кале в замяна на френска подкрепа по време на търговските преговори за Брекзит. \r\nФараж призова Великобритания да отхвърли предложенията на френския президент, които според него са поредния случай на „изнудване и тормоз“ от страна на ЕС. Според него Лондон трябва най-накрая да престане да „поглъща нови и нови отстъпки по Брекзит“. \r\n„Макрон ни изнудва и трябва да се опълчим на поведението му“, убеден е Фараж. Макрон заплашва да денонсира договора между двете страни, който поставя границата на Великобритания на Ла Манша в Кале.  Виктор Турмаков", "date": "2018.01.16", "title": "The Daily Express: Найджъл Фараж призова британското правителство да не отстъпва пред „изнудването“ на Еманюел Макрон"}
{"url": "http://www.focus-news.net/news/2018/01/16/2477559/polsha-i-balgariya-imat-shodni-pozitsii-za-razvitieto-na-darzhavite-ot-zapadnite-balkani-obzor.html", "text": "Полша и България имат сходни позиции за развитието на държавите от Западните Балкани. Това стана ясно от изявления на вицепремиера и министър на външните работи Екатерина Захариева и полския ѝ колега Яцек Чапутович след срещата им. Чапутович пристигна у нас на еднодневно работно посещение в София. Във фокуса на срещата на двамата първи дипломати в София бяха приоритетите в програмата на Българското председателство на Съвета на ЕС, което започна на 1 януари 2018г. и други ключови теми от европейския дневен ред. Екатерина Захариева и Яцек Чапутович са обсъдили и въпроси от областта на регионалното сътрудничество и двустранните отношения. \r\nПо думите на Захариева Полша е важна държава за ЕС и дългогодишен приятел за България. Тя уточни, че през 2018 г. България и Полша ще отбележат 100-годишнината от двустранните си отношения. „Обсъждахме общата отбранителна политика и политика за сигурност, по която имаме много общи виждания с Полша. Обсъждахме кохезионната политика и селскостопанската и общото мнение, че това е една от най-важните политики на ЕС, която трябва да продължи и за в бъдеще и за следващата финансова рамка. Това е политика за солидарност, икономически растеж и сближаваме между страните от ЕС. Обсъждахме и нашите приоритети за страните от Западните Балкани. Радвам се, че имаме сходна позиция, да не кажа еднаква за бъдещата перспектива на страните от Западните Балкани“, допълни тя и добави, че са обсъдили и общата политика за убежища и опазването на външните граници. Тя благодари на Полша за подкрепата към България и Румъния за присъединяването към Шенген. „Обсъдихме и процедурата по чл. 7, която беше стартирана от ЕК. Влизаме в положение на ситуацията и се радваме и наблюдаваме диалога между Полша и ЕК. Набелязахме продължаващи разговори по тази тема. Много се надявам заедно да стигнем до добър изход в тази ситуация“, посочи тя. \r\nОт своя страна Яцек Чапутович заяви, че успехът на България като председател на Съвета на ЕС ще бъде успех и на Полша. По думите му тази визита показва колко важен е регионът за тях. Той подчерта, че Полша подкрепя ангажиментите на България, особено за развитието на страните от Западните Балкани. „В момента България е основната страна за нас и всички страни трябва да я подкрепят“, заяви той и добави, че е поканил Екатерина Захариева да посети Полша най-вероятно през второто полугодие.\r\nЗахариева увери, че България като председател на Съвета на ЕС ще изпълни своите задължения отговорно и добронамерено и ще направи всички усилия, за да продължи диалогът за представяне на позицията за опит за сближаване и намиране на изход от неприятната ситуация за започване на процедурата по чл. 7 от Договора за ЕС. „Може да разчитате на нашето добронамерено и безпристрастно отношение по този въпрос. Приветствам вашия план за диалог, срещи и разговори с ЕК, които споделихте с мен“, подчерта вицепремиерът.\r\nПолският ѝ колега Яцек Чапутович допълни, че с Екатерина Захариева са обсъдили хронологията и това, което чака Полша по отношение на чл. 7 от Договора за ЕС. Той обясни, че в разговора си със Захариева е декларирал готовността да изпратят полски експерти, които биха могли да обсъдят всички проблемни страни на предлаганите реформи. По думите му Полша очаква включването на Съда на ЕС, който е институцията на европейското право, отговаряща за тези въпроси. \r\nАгенция „Фокус“ припомня: На 20 декември 2017 г. ЕК започна безпрецедентна процедура срещу Полша заради опасения за върховенството на закона в страната. Според ЕК има сериозен риск от нарушаване на върховенството на закона в държавата. С чл. 7 от Договора за ЕС се цели да се гарантира, че всички държави от ЕС зачитат общите ценности, включително принципите на правовата държава. С механизма за санкциониране се дава възможност на Съвета да изземе някои права на страната, включително и правото на глас на държавата в Съвета. \r\nТова е първата чуждестранна визита на Чапутович в качеството му на външен министър на Полша – пост, който той заема от 9 януари тази година. Досега той беше заместник-министър на външните работи, с ресор „Правни и договорни въпроси“. Преди това Чапутович е бил директор на Дипломатическата академия към Министерството на външните работи на Полша.\r\nЛюба АЛЕКСИЕВА", "date": "2018.01.16", "title": "Полша и България имат сходни позиции за развитието на държавите от Западните Балкани (ОБЗОР)"}
{"url": "http://www.focus-news.net/news/2018/01/16/2477560/alsat-m-makedoniya-yohanes-han-privetstva-ratifikatsiyata-na-dogovora-za-dobrosasedstvo-mezhdu-balgariya-i-makedoniya-ot-parlamenta-v-skopie.html", "text": "Европейският комисар по разширяването и политиката на добросъседство Йоханес Хан приветства ратифицирането на Договора за добросъседство между България и Македония в парламента в Скопие, предава македонската медия  „Алсат-М“.\r\n„Това е важна стъпка в правилната посока по пътя на страната към ЕС. Споразумението също е важен момент за добросъседските отношения за целия регион на Западните Балкани“, заяви  Хан от профила си в социалната мрежа „Туитър“.\r\nМакедонските депутати гласуваха за ратифицирането на  Договора за приятелство, добросъседство и сътрудничество между Македония и България с 61 гласа \"за\" и един \"въздържал се\". \r\nСпоразумението между Македония и България бе подписано на 1 август 2017 г. от министър-председателите на двете държави Зоран Заев и Бойко Борисов, за да  укрепят двустранните приятелски отношения. Виктор Турмаков", "date": "2018.01.16", "title": "„Алсат-М“ (Македония): Йоханес Хан приветства ратификацията на Договора за добросъседство между България и Македония от парламента в  Скопие"}
{"url": "http://www.focus-news.net/news/2018/01/16/2477561/london-evening-standard-proevropeyskite-britanski-deputati-zayaviha-che-nyama-da-sa-bezmalvni-svideteli-na-brekzit.html", "text": "Проевропейските британски депутати проведоха среща с главния преговарящ на ЕС по Брекзит Мишел Барние и му заявиха, че няма да останат „безмълвни свидетели“ на процеса, пише  London Evening Standard.\r\nДепутатът от Консервативната партия Ана Собри заяви, че делегацията е провела „интересен и позитивен“ разговор с Барние, по време на който те са му заявили, че британските депутати ще имат роля в процеса по излизане от ЕС. Тя допълни, че се очаква преговорите за бъдещите търговски отношения между Великобритания и Съюза ще започнат през пролетта. \r\n„Една от причините за срещата бе да дадем ясно да се разбере, че ние като депутати няма да сме безмълвни свидетели, докато излизаме от ЕС. Представихме му нашата гледна точка за преговорите“, допълни тя.  Виктор Турмаков", "date": "2018.01.16", "title": "London Evening Standard: Проевропейските британски депутати заявиха, че няма да са „безмълвни свидетели“ на Брекзит"}
{"url": "http://www.focus-news.net/news/2018/01/16/2477562/meta-makedoniya-spored-rumen-radev-dogovorat-za-dobrosasedstvo-mezhdu-balgariya-i-makedoniya-dava-silen-signal-za-polozhitelnoto-razvitie-na-situatsiyata-na-balkanite.html", "text": "Президентът на България Румен Радев приветства ратифицирането на Договора за приятелство, добросъседство и сътрудничество между страната му и Македония от страна на парламента в Скопие, предава македонската медия “Мета“.\r\n„Споразумението, което е резултат от дългогодишните усилия на дипломати и държавници, отваря нова европейска страница в отношенията между двете страни. Ратифицирането на документа идва в момент, когато България е поела ротационното председателство на Съвета на ЕС. То има огромно значение за българо-македонските отношения и дава силен сигнал за положителното развитие на Балканите и приближава региона към Европа“, пише в официално заявление на българското президентство.\r\nРадев призовава условията, предвидени в споразумението, да бъдат спазвани стриктно. Виктор Турмаков", "date": "2018.01.16", "title": "„Мета“ (Македония): Според Румен Радев договорът за добросъседство между България и Македония дава силен сигнал за положителното развитие на ситуацията на Балканите"}
{"url": "http://www.focus-news.net/news/2018/01/16/2477563/reuters-parlamentat-na-gartsiya-glasuva-vapreki-protestite-novi-ikonomicheski-reformi.html", "text": "Гръцкият парламент прие реформи, изисквани от международните кредитори в замяна на нови средства за спасяване на икономиката. Това е успех за правителството, но и удар за хилядите протестиращи пред парламента, предава  Reuters.\r\nПриет е нов електронен процес за възпиране на просрочени заеми към държавата,  преструктурира семейните надбавки и затруднява свикването на стачки. Около 20 хил. души са се събрали пред парламента по време на гласуването. Градският транспорт в столицата бе прекъснат, след като служителите в него излязоха на стачка срещу проектозакона. \r\nГласуването означава, че правителството ще въведе реформите преди срещата на 22 януари с министрите на финансите от Еврозоната, които се очаква да преценят дали Гърция е изпълнила условията за да приключи третия преглед на настоящата си спасителна програма. \r\n„Днешното гласуване е важно за страната, за да излезе от спасителната програма след седем месеца“, заяви гръцкият министър-председател Алексис Ципрас.  Виктор Турмаков", "date": "2018.01.16", "title": "Reuters: Парламентът на Гърция гласува, въпреки протестите, нови икономически реформи"}
{"url": "http://www.focus-news.net/news/2018/01/16/2477564/pregled-na-osnovnite-temi-v-britanskiya-pechat-agentsiya-fokus.html", "text": "Проевропейските британски депутати проведоха среща с главния преговарящ на ЕС по Брекзит Мишел Барние и му заявиха, че няма да останат „безмълвни свидетели“ на процеса, пише  London Evening Standard.\r\nДепутатът от Консервативната партия Ана Собри заяви, че делегацията е провела „интересен и позитивен“ разговор с Барние, по време на който те са му заявили, че британските депутати ще имат роля в процеса по излизане от ЕС. Тя допълни, че се очаква преговорите за бъдещите търговски отношения между Великобритания и Съюза ще започнат през пролетта. \r\n„Една от причините за срещата бе да дадем ясно да се разбере, че ние като депутати няма да сме безмълвни свидетели, докато излизаме от ЕС. Представихме му нашата гледна точка за преговорите“, допълни тя. \r\n***\r\n Бившият председател на Британската партия на независимостта Найджъл Фараж призова страната да не отстъпва, докато френският президент Еманюел Макрон се готви да използва Брекзит, за да „изнуди“ страната да направи отстъпки по въпросите, свързани с Кале, пише   The Daily Express.\r\nОчаква се Макрон да призове британския министър-председател да приеме повече деца-бежанци от Кале в замяна на френска подкрепа по време на търговските преговори за Брекзит. \r\nФараж призова Великобритания да отхвърли предложенията на френския президент, които според него са поредния случай на „изнудване и тормоз“ от страна на ЕС. Според него Лондон трябва най-накрая да престане да „поглъща нови и нови отстъпки по Брекзит“. \r\n„Макрон ни изнудва и трябва да се опълчим на поведението му“, убеден е Фараж. Макрон заплашва да денонсира договора между двете страни, който поставя границата на Великобритания на Ла Манша в Кале. \r\n***\r\nПрезидентът на Франция Еманюел Макрон ще притисне британския министър-председател Тереза Мей да приема повече непридружени деца бежанци и да плаща повече средства за охраната на пристанището Кале. Двамата ще се срещнат в четвъртък, 18 януари, пише  The Independent.\r\nФренският президент ще посети бежанските лагери в Кале преди срещата.  Според споразумение от 2003 г. британската граница се намира на практика от френската страна на Ла Манша и мигрантските служби на Великобритания могат да провеждат проверки в Кале. \r\nДокато бе министър на икономиката във френското правителство Макрон заяви преди референдума за Брекзит, че договорите за границата ще трябва да се преразгледат в случай на излизане на Великобритания от ЕС.  Сега френското правителство е на мнение, че Великобритания трябва да приеме повече бежанци и особено непълнолетни такива и да плаща на полицията в ежедневната игра на котка и мишка между властите и хората, опитващи се нелегално да влязат във Великобритания. \r\nОт френското президентство издадоха официално заявление, според което двамата лидери ще обсъдят „начините за подобряване на управлението на миграцията по общата граница в Кале“. В своето заявление „Даунинг стрийт“ №10 не спомена въпроса, поставяйки като теми за обсъждане единствено сигурността и отбраната.  \r\n***\r\nТази година реколтата на най-любимия сорт картофи във Великобритания „Джърси Роял“ е заплашена заради липсата на работници-мигранти, предизвикана от Брекзит. Около 1000 чуждестранни работници са необходими да садят и да вадят картофите, но фермерите се оплакват, че не намират достатъчно персонал,  пише  The Guardian.\r\nЗемеделският сезон започва традиционно през януари, но недостигът на работници от Източна Европа води до по-малко засаждане на картофи. Президентът на фермерския съюз на британския остров Джърси Питър Майстър заяви, че Брекзит ще засегне тазгодишната реколта. \r\n„Преди Брекзит тук традиционно работеха по около 1000 поляци. Но сега заради несигурността и падането на курса на лирата спрямо злотите, работата тук вече не е толкова атрактивна. Икономиката на Полша също е набрала обороти и хората си намират работа в родината. Трудно намираме служители за тази година“, заяви той. Някои фермери са прибягнали до наемането на работници от извън ЕС, включително и от Кения. \r\nСортът „Джърси Роял“ е отглеждан на острова от 140 години. Близо 20 фермери в Джърси обработват 3000 хектара със зеленчука. \r\n***", "date": "2018.01.16", "title": "Преглед на основните теми в британския печат (Агенция \"Фокус\")"}
{"url": "http://www.focus-news.net/news/2018/01/16/2477565/zapochva-izgrazhdaneto-na-tol-sistemata-obzor.html", "text": "АПИ и фирмата изпълнител подписаха договора за проектиране, изграждане и въвеждане на тол системата. Тя ще бъде за тежкотоварни превозни средства над 3,5 т на база изминато разстояние. За леките автомобили ще бъде въведена електронна винетка. Стойността на договора е около 150 млн. лева без ДДС. Срокът за изпълнение е 19 месеца. Изграждането на тол системата ще бъде за сметка на изпълнителя. След успешното ѝ внедряване инвестицията ще се възвърне със събраните приходи. Министър Николай Нанков заяви, че тол системата ще въведе справедлив и честен модел на таксуване по републиканските пътища. Той обясни, че 70% от приходите на АПИ се формират от леките автомобили, а тежкотоварните автомобили, които амортизират пътищата в пъти повече, плащат по-малко от 30%. Министърът уточни, че с въвеждането на електронните винетки цените няма да бъдат повишавани. През първата година от въвеждането на тол системата приходите на АПИ трябва да се увеличат с 1 млрд. лева. Николай Нанков посочи, че приходите ще бъдат използвани за доизграждане на магистралите. Планира се и изграждане на тунел под Стара планина. Със средствата от тол системата ще се покрие и недофинансирането на АМ „Струма“. Регионалният министър каза още, че ще се създаде държавна компания, която да оперира тол системата след изграждането и въвеждането ѝ в експлоатация.\r\nПредседателят на УС на АПИ инж. Дончо Атанасов заяви, че обучението по функционирането и изграждането на тол системата ще бъде тежка задача и за регионалното министерство, и за пътната агенция. На този етап не се планира, както увеличение, така и намаление на винетките за леки автомобили. \r\nБиляна ИВАНОВА", "date": "2018.01.16", "title": "Започва изграждането на тол системата (ОБЗОР)"}
{"url": "http://www.focus-news.net/news/2018/01/16/2477566/nezavisimaya-gazeta-prezidentskite-izbori-v-armeniya-shte-se-sastoyat-na-2-mart.html", "text": "Председателят на парламентарната фракция на управляващата Републиканска партия на Армения Ваграм Багдасарян съобщи, че президентските избори в страната най-вероятно ще се състоят на 2 март, пише  Независимая газета.\r\n„Изборите трябва да се състоят между 28 февруари и 10 март. Най-вероятно ще се състоят на 2 март“, заяви Багдасарян. В съответствие с конституционните промени, приети наскоро, според които Армения ще премине към парламентарна форма на управление, президентът на страната ще бъде избран от парламента. Пълномощията на настоящия президент Серж Саркисян изтичат на 9 април.  Виктор Турмаков", "date": "2018.01.16", "title": "Независимая газета: Президентските избори в Армения ще се състоят на 2 март"}
{"url": "http://www.focus-news.net/news/2018/01/16/2477567/24-vesti-makedoniya-dogovorat-za-dobrosasedstvo-s-balgariya-e-ratifitsiran-v-parlamenta-na-makedoniya.html", "text": "С 61 гласа за и един въздържал без присъствието на опозицията  парламентът на Македония  ратифицира договора за добросъседство и сътрудничество между Македония и България. Външният министър Никола Димитров посочи, че страната се нуждае от съседи, които са приятелски настроени, но и той, и депутатите от управляващата коалиция изразиха съжаление, че ратификацията премина без присъствие и гласуване на депутатите от опозицията, предава македонската медия „24 вести“.\r\n\"Хубаво е към съседите да се държим като с равни, да не се страхуваме от тях и да създаваме приятели, защото на нас ни трябват приятели, а и ние сме им нужни като приятели“, заяви Никола Димитров.\r\nПо време на  своя пресконференция опозиционната ВМРО-ДПМВЕ оцени договора като вреден и със сериозни пропуски.\r\n\"Правителството, противоречащо на интересите на македонския народ, ратифицира напълно асиметрично споразумение по отношение на правата и задълженията, които имат двете страни. С този договор на Македония се вреди и заради това е посрещнат еуфорично единствено в съседна България \", заяви  Драган Данев от ВМРО-ДПМНЕ. Виктор Турмаков", "date": "2018.01.16", "title": "„24 вести“ (Македония) : Договорът за добросъседство с България e  ратифициран в парламента на Македония"}
{"url": "http://www.focus-news.net/news/2018/01/16/2477568/izvestiya-prezidentat-na-finlandiya-razkaza-za-dobrite-otnosheniya-s-rusiya.html", "text": "Президентът на Финландия Саули Ниинистьо заяви, че страната му поддържа добри отношения с Русия, пише  Известия.\r\nСпоред президента въпреки антируските санкции, страните „имат много свободно пространство за развитието на сътрудничеството помежду си“, което Хелзинки възнамерява да подкрепя. \r\nПолитикът добави, че влизането на Финландия в НАТО не е актуален въпрос за правителството ѝ. \r\nПо-рано Ниинистьо обяви, че ще се кандидатира за втори мандат. Президентските избори във Финландия ще се проведат на 28 февруари.  Виктор Турмаков", "date": "2018.01.16", "title": "Известия: Президентът на  Финландия разказа за добрите отношения с Русия"}
{"url": "http://www.focus-news.net/news/2018/01/16/2477569/lars-lyoke-rasmusen-daniya-shte-uvelichi-razhodite-si-za-otbrana-za-da-se-protivopostavi-na-rusiya.html", "text": "Датският министър-председател Ларс Льоке Расмусен заяви, че очаква правителството му да получи подкрепа за значително увеличаване на разходите за отбрана, за да се противопостави на засилената военна дейност на Русия в Източна и Северна Европа, предава Reuters.\r\nДания разположи миналата седмица 200 души в мисията на НАТО в Естония, целяща възпиране на Русия от атакуване на балтийските страни членки на Алианса. \r\n„Поведението на Русия създаде непредсказуемо и нестабилно състояние на сигурността в региона на Балтийско море“, заяви Расмусен. „Когато приех в Копенхаген руския президент Владимир Путин по време на първия си мандат през 2010 г., всички смятаха, че това е началото на ново и значително по-добро и приятелско сътрудничество между Европа и Русия. Че ще намалим своите разходи за отбрана“, заяви той. \r\n„Но предвид руската агресия и случилото се в Крим, смятам, че трябва да сме реалисти и да инвестираме повече в сигурността си“, допълни министър-председателят.  Виктор Турмаков", "date": "2018.01.16", "title": "Ларс Льоке Расмусен: Дания ще увеличи разходите си за отбрана, за да се противопостави на Русия"}
{"url": "http://www.focus-news.net/news/2018/01/16/2477570/vzglyad-spored-sergey-lavrov-zapadat-izkustveno-razduhva-temata-ukrayna-v-otnosheniyata-s-rusiya.html", "text": "Руският министър на външните работи Сергей Лавров заяви, че Западът погрешно разглежда Украйна като крайъгълен камък в противопоставянето си срещу Русия, пише   Взгляд.\r\nСпоред Лавров „Украйна е тема, която се раздува изкуствено“ и която се разглежда „като основа на противопоставянето между Русия и Запада“. „Този подход е погрешен и абсолютно политизиран“, убеден е министърът.\r\nЛавров допълни, че, ако западните страни се съсредоточат върху изпълняването на Минските споразумения, а не върху подкрепата на линията на Киев, то украинската криза „отдавна да бе разрешена“. \r\nПо-рано държавният секретар на САЩ Рекс Тилърсън заяви, че проблемът с  Украйна е единственото препятствие пред нормализацията на отношенията между Русия и страната му. Виктор Турмаков", "date": "2018.01.16", "title": "Взгляд: Според Сергей Лавров Западът изкуствено раздухва темата Украйна в отношенията с Русия"}
{"url": "http://www.focus-news.net/news/2018/01/16/2477571/reaktsii-v-balgariya-sled-ratifikatsiyata-na-dogovora-za-dobrosasedstvo-v-makedonskiya-parlament-obzor.html", "text": "На своята 30-а сесия македонският парламент ратифицира Договора за приятелство, добросъседство и сътрудничество между Македония и България с 61 гласа „за“ и един „въздържал се“. Договорът бе подписан на 1 август 2017 г. от премиерите на двете страни Зоран Заев и Бойко Борисов, както те заявиха, за укрепване на двустранните приятелски отношения, насърчаване на добросъседството и развитие на всестранни взаимоотношения съгласно международното право. Очаква се в сряда Договора за приятелство, добросъседство и сътрудничество с Македония да бъде приет на заседание на Комисията по външна политика, а в петък ще бъде гласуван в българския парламент. Ратификацията му от парламента в Скопие предизвика вълна от положителни реакции у нас. \r\nМинистерството на външните работи на България приветства решението, като посочи, че „с този акт се потвърждава волята за изграждане на добросъседски отношения, които са важен елемент от европейската перспектива на всички държави от Западните Балкани“. По-късно министърът на външните работи Екатерина Захариева отбеляза, че „с подписването на този договор показахме, че и на Балканите можем сами, когато сме доброжелателни, когато гледаме в една посока и тя е бъдещето, да постигаме за кратко време решения на проблеми, трупани с години“. Тя приветства и благодари на македонския парламент за ратификацията на Договора за добросъседство между България и Македония.\r\nДържавният глава Румен Радев също даде висока оценка на ратификацията на договора. Според него с това завършват процедурите и се открива пътят за влизането в сила на този най-важен за двустранните отношения политически документ. \"Договорът, който е резултат от дългогодишните усилия на дипломати и държавници, отваря нова европейска страница в двустранните отношения“, отбеляза президентът. Държавният глава призова за стриктно изпълнение на условията, заложени в договора, както и за стартирането на всички проекти, които той ще направи възможни, в името на благоденствието на гражданите на двата близки народа.\r\nОт азербайджанската столица Баку, където е на двудневно посещение, премиерът Бойко Борисов също приветства решението на парламента на Република Македония. По думите му с това те са показали, че желанието да се изградят модерни, европейски отношения на приятелство и доверие е общо. „Както сме заявявали многократно, европейското бъдеще на Република Македония е сред основните приоритети в политиката на Република България и ще продължи да бъде такъв и след българското председателство на Съвета на ЕС\", се посочва още в позицията на премиера.\r\nПредседателят на Народното събрание Цвета Караянчева поздрави своя македонски колега Талат Джафери по повод ратифицирането на документа. Според нея това е историческа стъпка, с която се потвърждава волята на двете страни да продължат усилията си за изграждане на модерни, добросъседски отношения, основани на европейските ценности. Тя изразява своята увереност, че договорът ще даде импулс за развитие на сътрудничеството и приятелството между България и Македония във всички области. \r\nЦветан Цветанов, председател на парламентарната група на ГЕРБ и заместник-председател на ПП ГЕРБ, коментира за Агенция \"Фокус\", че гласуването на договора е гласуване за европейското бъдеще на Македония. Той отчете, че ратификацията на договора именно на 15 януари има нещо символично, защото то идва точно 26 години след като на 15 януари 1992 г. именно България стана първата държава, която призна независимостта на Македония и нейното неотменно право на самостоятелна и суверенна политика. \"Извървяхме един нелек и продължителен път, който в крайна сметка благодарение на волята и настоятелността на правителствата на премиерите Борисов и Заев успя да се материализира с подписването и ратифицирането на междудържавен Договор за приятелство, добросъседство и сътрудничество, въпреки всички недоразумения, подозрения и бойкоти, които очевидно винаги са по-силни, когато сме си по-близки\", каза още той.", "date": "2018.01.16", "title": "Реакции в България след ратификацията на договора за добросъседство в македонския парламент (ОБЗОР)"}
{"url": "http://www.focus-news.net/news/2018/01/16/2477572/sergey-lavrov-politikata-na-sasht-vodi-kam-obeztsenyavane-na-mezhdunarodnoto-pravo.html", "text": "Според руския външен министър Сергей Лавров провежданата от Вашингтон външна политика е основана на диктат и води до обезценяване на нормите на международното право, предава Regnum.\r\n„За жалост, нашите американски колеги и техните съюзници, както и преди провеждат дейността си изключително на основата на диктат и ултиматуми, не искат да слушат гледната точка на другите центрове на световната политика. Така всъщност те не искат да признаят реалностите на формиращия се многополюсен свят“, заяви Лавров. \r\nРуският министър отбеляза, че Вашингтон със своята външна политика използва срещу „конкурентите си“ недобросъвестни методи – от разгръщане на глобални системи на противоракетна отбрана до едностранни санкции.\r\nЛавров също така заяви, че САЩ често прибягват към заплахи по отношение на другите страни. Според него характерна за Вашингтон е „екстериториалната употреба на собственото законодателство и заплахите да се решават международните проблеми по негов сценарий“. \r\n „В резултат на това ние сме свидетели на обезценяване на международното право, снижаване на ролята на многонационалните институции“, убеден е той.  Виктор Турмаков", "date": "2018.01.16", "title": "Сергей Лавров: Политиката на САЩ води към обезценяване на международното право"}
{"url": "http://www.focus-news.net/news/2018/01/16/2477573/alsat-m-ministar-predsedatelyat-na-yaponiya-zayavi-che-stranata-mu-iska-da-zasili-otnosheniyata-si-sas-stranite-ot-zapadnite-balkani.html", "text": "Японският министър-председател Шиндзо Абе заяви по време на своето посещение в Белград, че страната му иска да засили двустранните си отношения със Сърбия и с другите страни от Западните Балкани, предава македонската медия „Алсат М“.\r\nЯпонският министър-председател заяви, че страните от Западните Балкани са важни за международната стабилност, а Сърбия е „ключова“ за мира в региона. \r\nТой допълни, че Северна Корея представлява „огромна опасност“ за Балканите и че нейните балистични ракети са способни да достигнат до Белград. Виктор Турмаков", "date": "2018.01.16", "title": "„Алсат М“ : Министър-председателят на Япония заяви, че страната му иска да засили отношенията си със страните от Западните Балкани"}
{"url": "http://www.focus-news.net/news/2018/01/16/2477574/moskovskiy-komsomolets-anton-vayno-e-veroyaten-badesht-ministar-predsedatel-na-rusiya.html", "text": "Според източници от бизнес и политическите среди на федерално и регионално равнище, цитирани от руския вестник   Московский Комсомолец  нов министър-председател на Русия на мястото на Дмитрий Медведев след президентските избори може да стане настоящият председател на администрацията на Кремъл Антон Вайно.\r\nСпоред тях достойнства на Вайно са „по-твърдият“, в сравнение с този на Медведев, стил на управление, работоспособността му, както и отсъствието на политически амбиции. В такъв случай премиерският пост ще бъде зает от технократ без собствена политическа субективност. \r\nМедведев след като напусне поста най-вероятно ще заеме позицията на председател на обединените Върховен и Конституционен съд.  Виктор Турмаков", "date": "2018.01.16", "title": "Московский Комсомолец: Антон Вайно е вероятен бъдещ министър-председател на Русия"}
{"url": "http://www.focus-news.net/news/2018/01/16/2477575/alsat-m-balgariya-silno-shte-podkrepya-makedoniya-v-protsesa-y-na-evroatlanticheska-integratsiya.html", "text": "България желае Македония да получи дата за начало на преговорите за присъединяване към ЕС. Това заяви българският посланик в Скопие Иван Петков, който представи програмата и приоритетите за работа на българското председателство на Съвета на ЕС, предава македонската медия   „Алсат-М“.\r\n\"България ще подкрепи европейската перспектива на Македония, усилията на министър-председателя Зоран Заев, всички институции, гражданския сектор, опозицията, за да постигнат стратегическата си цел. По време на българското председателство очакваме критериите за членството да бъдат изпълнени, за да се получи дата за началото на преговорите за членство в ЕС. Искаме силна опозиция, която да подкрепи реформите\", заяви  Петков.\r\nПосланикът на ЕС в Скопие Самуел Жбогар също заръча на политическите сили заедно да реализират необходимите реформи, за да може страната да се възползва от историческата възможност. Той подчерта необходимостта и опозицията да допринесе към този процес.\r\n\"Всички страни от Западните Балкани имат уникален шанс да постигнат голям напредък по европейския път. Това беше потвърдено от върховния представител на ЕС по външната политика и политиката на сигурност Федерика Могерини, който заяви, че 2018 г. ще бъде решаваща година за разширяването на ЕС. Това би било важен резултат не само за региона, но и за цяла Европа. Реформите изискват постоянен диалог между правителството и опозицията, гражданското общество, академичните среди и всички съответни сектори на обществото. Видяхме няколко положителни признаци на конструктивно включване и този дух трябва да бъде убедителен\", посочи Самюел Жбогар. \r\nВицепремиерът на Македония по европейските въпроси Буяр Османи заръча на опозицията да не пречи на реформите, защото това би навредили на европейското бъдеще на страната. Той повтори очакването на Македония по време на българското председателство с ЕС да бъде част от стратегията на Съюза за разширяване.\r\n\"Не крием очакването от стратегията за разширяване на ЕС до 2025 г. За да бъде напълно надеждна, трябва да започне справедлив процес с равноправни възможности за всички заинтересовани страни, зачитане ясната европейска перспектива на Македония. Ние сме наясно, че не можем да очакваме нашите вътрешни проблеми да бъдат решавани от някой друг“, заяви Османи. Виктор Турмаков", "date": "2018.01.16", "title": "„Алсат-М“: България силно ще подкрепя Македония в процеса й на евроатлантическа интеграция"}
{"url": "http://www.focus-news.net/news/2018/01/16/2477576/pregled-na-osnovnite-temi-v-ruskiya-pechat-agentsiya-fokus.html", "text": "Според източници от бизнес и политическите среди на федерално и регионално равнище, цитирани от руския вестник   Московский Комсомолец  нов министър-председател на Русия на мястото на Дмитрий Медведев след президентските избори може да стане настоящият председател на администрацията на Кремъл Антон Вайно.\r\nСпоред тях достойнства на Вайно са „по-твърдият“, в сравнение с този на Медведев, стил на управление, работоспособността му, както и отсъствието на политически амбиции. В такъв случай премиерският пост ще бъде зает от технократ без собствена политическа субективност. \r\nМедведев след като напусне поста най-вероятно ще заеме позицията на председател на обединените Върховен и Конституционен съд. \r\n*** Руският министър на външните работи Сергей Лавров заяви, че Западът погрешно разглежда Украйна като крайъгълен камък в противопоставянето си срещу Русия.\r\nСпоред Лавров „Украйна е тема, която се раздува изкуствено“ и която се разглежда „като основа на противопоставянето между Русия и Запада“. „Този подход е погрешен и абсолютно политизиран“, убеден е министърът.\r\nЛавров допълни, че, ако западните страни се съсредоточат върху изпълняването на Минските споразумения, а не върху подкрепата на линията на Киев, то украинската криза „отдавна да бе разрешена“. \r\nПо-рано държавният секретар на САЩ Рекс Тилърсън заяви, че проблемът с  Украйна е единственото препятствие пред нормализацията на отношенията между Русия и страната му.\r\n***\r\nПрезидентът на Финландия Саули Ниинистьо заяви, че страната му поддържа добри отношения с Русия, пише  Известия.\r\nСпоред президента въпреки антируските санкции, страните „имат много свободно пространство за развитието на сътрудничеството помежду си“, което Хелзинки възнамерява да подкрепя. \r\nПолитикът добави, че влизането на Финландия в НАТО не е актуален въпрос за правителството ѝ. \r\nПо-рано Ниинистьо обяви, че ще се кандидатира за втори мандат. Президентските избори във Финландия ще се проведат на 28 февруари. \r\n***\r\nПредседателят на парламентарната фракция на управляващата Републиканска партия на Армения Ваграм Багдасарян съобщи, че президентските избори в страната най-вероятно ще се състоят на 2 март, пише  Независимая газета.\r\n„Изборите трябва да се състоят между 28 февруари и 10 март. Най-вероятно ще се състоят на 2 март“, заяви Багдасарян. В съответствие с конституционните промени, приети наскоро, според които Армения ще премине към парламентарна форма на управление, президентът на страната ще бъде избран от парламента. Пълномощията на настоящия президент Серж Саркисян изтичат на 9 април. \r\n***", "date": "2018.01.16", "title": "Преглед на основните теми в руския печат (Агенция \"Фокус\")"}
{"url": "http://www.focus-news.net/news/2018/01/16/2477577/afp-papa-frantsisk-zapochna-latinoamerikanskata-si-obikolka-katsayki-v-chili.html", "text": "Пара Франциск пристигна в Чили, поставяйки начало на своята обиколка в Латинска Америка, по време на която ще посети и Перу, предава  AFP.\r\nПапата бе посрещнат на летището в Сантяго от президента Мишел Бачелет, деца с букети, от представители на църквата и от местни политици.  Виктор Турмаков", "date": "2018.01.16", "title": "AFP: Папа Франциск започна латиноамериканската си обиколка, кацайки в Чили"}
{"url": "http://www.focus-news.net/news/2018/01/16/2477578/politico-alen-zhyupe-prekasna-otnosheniyata-si-s-frenskata-desnitsa.html", "text": "Френският политик-ветеран Ален Жюпе съобщи, че след четири десетилетия прекъсва отношенията си с десноцентристката Републиканска партия, предава  Politico.\r\n„Не съм си плащал членския внос през 2017 г. и не възнамерявам да плащам и през 2018 г.“, заяви Жюпе, който е кмет на Бордо в момента, а през 90-те години на ХХ бе и министър-председател на Франция.\r\n„Ще се оттегля и ще наблюдавам. Ще гледам с интерес изборите за Европейски парламент през 2019 г.\", допълни той. \r\nСмята се, че решението на Жюпе се дължи на неговата съпротива срещу по-дясната насока на новия лидер на Републиканската партия Лоран Вокие. Виктор Турмаков", "date": "2018.01.16", "title": "Politico: Ален Жюпе прекъсна отношенията си с френската десница"}
{"url": "http://www.focus-news.net/news/2018/01/16/2477579/prezidentite-rumen-radev-i-filip-vuyanovich-obsadiha-evropeyskata-perspektiva-na-zapadnite-balkani-no-sa-nedovolni-ot-stokoobmena-mezhdu-balgariya-i-cherna-gora-obzor.html", "text": "Президентът на Черна гора Филип Вуянович пристигна на еднодневно посещение у нас по покана на българския държавен глава Румен Радев. Вуянович бе посрещнат с официална церемония на площад „Св. Александър Невски“, където поднесе венец на Паметника на Незнайния воин. Двамата президенти проведоха среща на четири очи, а след това се състояха и пленарните разговори между официалните делегации на България и Черна гора. \r\nСлед срещата Радев и Вуянович направиха изявления пред медиите, от които стана ясно, че са обсъдили европейската перспектива на Западните Балкани, но и двамата са недоволни от двустранния стокообмен, както и от туристическия обмен, тъй като може да бъде много по-голям. „Затова и ние ще работим за по-голямата свързаност на региона – транспортна, енергийна, дигитална. За нас е изключително важно нашите граждани да могат да пътуват по-добре, по-често, по-свободно. Защото най-важна е комуникацията между нашите граждани. Оттук ще се засилят и всички контакти, касаещи инвестиции, бизнес, образование, култура“, заяви Радев. Според него визитата на Вуянович показва, че България оценява високо усилията, които Черна гора полага за своята европейска интеграция. „И ние приветстваме Черна гора за успехите, които тя бележи в пътя по своята европейска интеграция, и наистина тя представлява добрият пример на Западните Балкани как една държава може да предприема дълбоки, сериозни реформи и как тя може да постига по-добро бъдеще за себе си и за своите съседи“, добави президентът Радев. По думите му с Вуянович са се обединили около позицията, че просперитет може да има само, когато имаме сигурност и стабилност в региона. Румен Радев допълни, че и двете държави работят интензивно за реализация на проекта за Международен институт за устойчиви технологии с научен център. „Приветствам усилията и присъединяването на Черна гора към НАТО миналата година, но както уточнихме, същинската интеграция отнема дълъг период от време. И в това отношение България е готова да работи съвместно с Черна гора, да споделя своя опит и да помага. България има опит в стандартите на НАТО и България е готова и може да помага, особено в областта на военно образование, обучение, квалификация“, заяви Радев и пожела успех на Черна гора в приключването на всички преговорни глави и в по-бързата интеграция в структурите на Европейския съюз. \r\nОт своя страна Филип Вуянович изрази благодарност за последователната подкрепа, която България оказва на Черна гора в диалога с европейските институции. „Посредничеството на България донесе важни послания от Европейския съюз за региона на Западните Балкани – чрез Българското председателство ние получихме уверение, че перспективата за присъединяване към ЕС е реална, че процесът на излизане на Обединеното кралство няма да забави темповете на интеграция на страните кандидати и че жизненоважната европейска помощ за развитието на региона ще бъде запазена“, заяви държавният глава на Черна гора. Президентът Вуянович също така оцени високо намерението на страната ни да бъде домакин на среща на върха на държавните и правителствени ръководители на ЕС и Западните Балкани по време на своето председателство, на която ще бъде формулирана пътна карта за бъдещата интеграция на региона. \r\nВ рамките на посещението си държавният глава Филип Вуянович проведе срещи и с министър-председателя на България Бойко Борисов и с председателя на Народното събрания Цвета Караянчева. \r\nЛюба АЛЕКСИЕВА", "date": "2018.01.16", "title": "Президентите Румен Радев и Филип Вуянович обсъдиха европейската перспектива на Западните Балкани, но са недоволни от стокообмена между България и Черна гора (ОБЗОР)"}
{"url": "http://www.focus-news.net/news/2018/01/16/2477580/mevlyut-chavushoglu-turtsiya-shte-predprieme-merki-sreshtu-teroristichnite-organizatsii-nezavisimo-ot-tova-koy-gi-podkrepya.html", "text": "Външният министър на Турция Мевлют Чавушоглу разкритикува наскоро обявения от САЩ план да изградят т.нар. „гранична армия“ водена от „Кюрдските сили за народна самоотбрана“ (PYD), смятана от правителството в Анкара за сирийско разклонение на ПКК, предава Anadolu Agency.\r\n„САЩ трябва да изяснят на чия страна са. Дали избират да са до съюзниците си или с терористичните организации“, заяви Чавушоглу. „Ние ще предприемем собствени мерки срещу терористите, независимо кой ги подкрепя. Независимо дали от САЩ или от други страни – това няма значение за нас“, допълни той-.\r\nОтносно възможната турска операция в северносирийския район Африн министърът заяви, че страната му ще се бори срещу кюрдските терористи в Сирия, както се бори и срещу ПКК. Виктор Турмаков", "date": "2018.01.16", "title": "Мевлют Чавушоглу: Турция ще предприеме мерки срещу терористичните организации, независимо от това кой ги подкрепя"}
{"url": "http://www.focus-news.net/news/2018/01/16/2477581/sport-mariya-sharapova-se-klasira-na-vtori-krag-na-austrelian-oupan.html", "text": "Рускинята Мария Шарапова излезе на втори кръг на Откритото първенство на Австралия. 30-годишната тенисистка победи германката Татяна Мария с 6:1, 6:4.\r\nВ другия мач от турнира руската тенисистка Елена Веснина победи тунизийката Онс Джабер с 6:3, 6:4.  Виктор Турмаков", "date": "2018.01.16", "title": "Спорт: Мария Шарапова се класира на втори кръг на „Аустрелиън оупън“"}
{"url": "http://www.focus-news.net/news/2018/01/16/2477582/pregled-na-mezhdunarodnite-novini-do-6-chasa-agentsiya-fokus.html", "text": "Заплахата за взрив, обявена в понеделник в Българското постоянно представителство в ЕС в Брюксел, се оказа фалшива. За това предава ТАСС, позовавайки се на получени от дипломатическата мисия данни.\r\n„Сигналът се оказа лъжлив“, съобщиха от представителството. По-рано българските медии съобщиха, че институцията в белгийската столица е провела евакуация след анонимен сигнал за бомба. За произшествието са уведомени специалните служби.\r\n„След евакуацията на хората от сградата бе проведена проверка, по време на която не бе открито нищо. Представителството възобнови дейност“, добавиха от дипломатическата мисия.\r\n*** Експлозия е ранила няколко души и е довела до срутване на жилищна сграда в белгийския град Антверпен вечерта на 15 януари. Полицията съобщава, че инцидентът не е свързан с терористична дейност.\r\nБелгийските медии съобщават, че петима души са ранени. Полицията в Антверпен съобщава, че две съседни сгради са понесли щети. Възможно е да става дума за взрив на газова бутилка. \r\nВ Белгия е обявено високо равнище на тревога след серията терористични нападения през 2016 г. и вълната ислямистки атаки в Европа. \r\n***  Датският министър-председател Ларс Льоке Расмусен заяви, че очаква правителството му да получи подкрепа за значително увеличаване на разходите за отбрана, за да се противопостави на засилената военна дейност на Русия в Източна и Северна Европа.\r\nДания разположи миналата седмица 200 души в мисията на НАТО в Естония, целяща възпиране на Русия от атакуване на балтийските страни членки на Алианса. \r\n„Поведението на Русия създаде непредсказуемо и нестабилно състояние на сигурността в региона на Балтийско море“, заяви Расмусен. „Когато приех в Копенхаген руския президент Владимир Путин по време на първия си мандат през 2010 г., всички смятаха, че това е началото на ново и значително по-добро и приятелско сътрудничество между Европа и Русия. Че ще намалим своите разходи за отбрана“, заяви той. \r\n„Но предвид руската агресия и случилото се в Крим, смятам, че трябва да сме реалисти и да инвестираме повече в сигурността си“, допълни министър-председателят. \r\n*** Министър-председателят на Румъния Михай Тудосе обяви след края на днешната среща на националния изпълнителен комитет на управляващата Социалдемократическа партия, че е загубил нейната подкрепа и ще подаде оставка.\r\n„Напускам с високо вдигната глава“, заяви Тудосе. Той уточни, че няма да поеме ролята на служебен премиер. \r\nНа въпрос кога точно ще подаде оставката си той отговори с: „тази нощ, може би утре“. \r\n*** Земетресение с магнитуд 4,3 по скалата на Рихтер е регистрирано край гръцката столица.\r\nЗеметресението е регистрирано в 22:24 часа местно време (съвпада с българското) на дълбочина от 10 км. Епицентърът е на 24 км. североизточно от Атина. \r\nНяма данни за жертви и разрушения.\r\n*** Министър-председателят на Турция Бинали Йълдъръм разкритикува наскоро обявения от САЩ план да формира гранична армия с участието на „Кюрдските сили за народна самоотбрана“(PYD) в северна Сирия. Според него така Вашингтон се отнася към Турция като към „враг“.\r\nНаскоро водената от САЩ международна коалиция, бореща се срещу „Ислямска държава“ обяви, че ще установи гранични сили за сигурност от около 30 хил. души, съставени от „Сирийските демократически сили“ – подкрепяни от Вашингтон сили, контролирани най-вече от PYD. „Кюрдските сили за народна самоотбрана\" са смятани от Турция са сирийско разклонение на забранената в страната Кюрдска работническа армия (ПКК).\r\n„Страните с империалистични амбиции в региона подкрепят открито терористични групировки срещу Турция“, заяви Йълдъръм.  Той призова САЩ да осъзнаят грешката си и да се откажат от плана. \r\n***", "date": "2018.01.16", "title": "Преглед на международните новини до 6 часа /Агенция “Фокус”/"}
{"url": "http://www.focus-news.net/news/2018/01/16/2477583/temata-za-ratifitsiraneto-na-dogovora-za-dobrosasedstvo-s-balgariya-v-makedonskite-medii-agentsiya-fokus.html", "text": "България желае Македония да получи дата за начало на преговорите за присъединяване към ЕС. Това заяви българският посланик в Скопие Иван Петков, който представи програмата и приоритетите за работа на българското председателство на Съвета на ЕС, предава македонската медия   „Алсат-М“.\r\n\"България ще подкрепи европейската перспектива на Македония, усилията на министър-председателя Зоран Заев, всички институции, гражданския сектор, опозицията, за да постигнат стратегическата си цел. По време на българското председателство очакваме критериите за членството да бъдат изпълнени, за да се получи дата за началото на преговорите за членство в ЕС. Искаме силна опозиция, която да подкрепи реформите\", заяви  Петков.\r\nПосланикът на ЕС в Скопие Самуел Жбогар също заръча на политическите сили заедно да реализират необходимите реформи, за да може страната да се възползва от историческата възможност. Той подчерта необходимостта и опозицията да допринесе към този процес.\r\n\"Всички страни от Западните Балкани имат уникален шанс да постигнат голям напредък по европейския път. Това беше потвърдено от върховния представител на ЕС по външната политика и политиката на сигурност Федерика Могерини, който заяви, че 2018 г. ще бъде решаваща година за разширяването на ЕС. Това би било важен резултат не само за региона, но и за цяла Европа. Реформите изискват постоянен диалог между правителството и опозицията, гражданското общество, академичните среди и всички съответни сектори на обществото. Видяхме няколко положителни признаци на конструктивно включване и този дух трябва да бъде убедителен\", посочи Самюел Жбогар. \r\nВицепремиерът на Македония по европейските въпроси Буяр Османи заръча на опозицията да не пречи на реформите, защото това би навредили на европейското бъдеще на страната. Той повтори очакването на Македония по време на българското председателство с ЕС да бъде част от стратегията на Съюза за разширяване.\r\n\"Не крием очакването от стратегията за разширяване на ЕС до 2025 г. За да бъде напълно надеждна, трябва да започне справедлив процес с равноправни възможности за всички заинтересовани страни, зачитане ясната европейска перспектива на Македония. Ние сме наясно, че не можем да очакваме нашите вътрешни проблеми да бъдат решавани от някой друг“, заяви Османи.\r\n***\r\n  С 61 гласа за и един въздържал без присъствието на опозицията  парламентът на Македония  ратифицира договора за добросъседство и сътрудничество между Македония и България. Външният министър Никола Димитров посочи, че страната се нуждае от съседи, които са приятелски настроени, но и той, и депутатите от управляващата коалиция изразиха съжаление, че ратификацията премина без присъствие и гласуване на депутатите от опозицията, предава македонската медия „24 вести“.\r\n\"Хубаво е към съседите да се държим като с равни, да не се страхуваме от тях и да създаваме приятели, защото на нас ни трябват приятели, а и ние сме им нужни като приятели“, заяви Никола Димитров.\r\nПо време на  своя пресконференция опозиционната ВМРО-ДПМВЕ оцени договора като вреден и със сериозни пропуски.\r\n\"Правителството, противоречащо на интересите на македонския народ, ратифицира напълно асиметрично споразумение по отношение на правата и задълженията, които имат двете страни. С този договор на Македония се вреди и заради това е посрещнат еуфорично единствено в съседна България \", заяви  Драган Данев от ВМРО-ДПМНЕ.\r\n***\r\n Президентът на България Румен Радев приветства ратифицирането на Договора за приятелство, добросъседство и сътрудничество между страната му и Македония от страна на парламента в Скопие, предава македонската медия “Мета“.\r\n„Споразумението, което е резултат от дългогодишните усилия на дипломати и държавници, отваря нова европейска страница в отношенията между двете страни. Ратифицирането на документа идва в момент, когато България е поела ротационното председателство на Съвета на ЕС. То има огромно значение за българо-македонските отношения и дава силен сигнал за положителното развитие на Балканите и приближава региона към Европа“, пише в официално заявление на българското президентство.\r\nРадев призовава условията, предвидени в споразумението, да бъдат спазвани стриктно.\r\n***\r\n Европейският комисар по разширяването и политиката на добросъседство Йоханес Хан приветства ратифицирането на Договора за добросъседство между България и Македония в парламента в Скопие, предава македонската медия  „Алсат-М“.\r\n„Това е важна стъпка в правилната посока по пътя на страната към ЕС. Споразумението също е важен момент за добросъседските отношения за целия регион на Западните Балкани“, заяви  Хан от профила си в социалната мрежа „Туитър“.\r\nМакедонските депутати гласуваха за ратифицирането на  Договора за приятелство, добросъседство и сътрудничество между Македония и България с 61 гласа \"за\" и един \"въздържал се\". \r\nСпоразумението между Македония и България бе подписано на 1 август 2017 г. от министър-председателите на двете държави Зоран Заев и Бойко Борисов, за да  укрепят двустранните приятелски отношения.\r\n***\r\n Европейският комисар по разширяването и политиката на добросъседство Йоханес Хан приветства ратифицирането на Договора за добросъседство между България и Македония в парламента в Скопие, предава македонската медия  „Алсат-М“.\r\n„Това е важна стъпка в правилната посока по пътя на страната към ЕС. Споразумението също е важен момент за добросъседските отношения за целия регион на Западните Балкани“, заяви  Хан от профила си в социалната мрежа „Туитър“.\r\nМакедонските депутати гласуваха за ратифицирането на  Договора за приятелство, добросъседство и сътрудничество между Македония и България с 61 гласа \"за\" и един \"въздържал се\". \r\nСпоразумението между Македония и България бе подписано на 1 август 2017 г. от министър-председателите на двете държави Зоран Заев и Бойко Борисов, за да  укрепят двустранните приятелски отношения.\r\n***\r\nМинистър-председателят на България Бойко Борисов поздрави македонския парламент, който днес ратифицира споразумението за приятелство, добросъседски отношения и сътрудничество между двете страни, предава македонската медия  „Макфакс“.\r\n\"Това показа, че желанието ни да изграждаме модерни, европейски отношения, основани на приятелство и доверие, е чисто\", заяви Борисов. Според него ратификацията на договора от страна на македонския парламент е логично продължение на прагматичния диалог, който двете правителства започнаха миналата година в Скопие, с подписването на този договор.\r\n\"Както вече казах, европейското бъдеще на Македония е сред основните приоритети в политиката на България и ще продължи да бъде така и след  българското председателство на Съвета на ЕС\", уверен е  Борисов.", "date": "2018.01.16", "title": "Темата за ратифицирането на Договора за добросъседство с България в македонските медии (Агенция \"Фокус\")"}
{"url": "http://www.focus-news.net/news/2018/01/16/2477584/tass-ministarat-na-otbranata-na-izrael-se-zakani-da-unishtozhi-vsichki-tuneli-na-hamas-prokopani-v-ivitsata-gaza.html", "text": "Министърът на отбраната на Израел Авигдор Либерман заяви, че страната до края на годината ще разруши всички тунели, прокопани от радикалното палестинско движение „Хамас“, водещи от Ивицата Газа към територията на еврейската държава, предава ТАСС.\r\n„До края на 2018 г.  всички подобни тунели ще бъдат унищожени“, увери министърът. Той допълни, че ще бъде продължен строежът на „подземното заградително съоръжение на границата с Ивицата Газа, което ще реши проблема с диверсионните тунели на „Хамас“.  Либерман допълни, че „формулата, по която Израел е готов да съществува с Ивицата е разоръжение в замяна на възстановяване“. \r\nНа 14 януари израелските военни унищожиха тунел, който преминаваше под южните райони на Израел и съединяваше Ивицата Газа с територията на Египет. Това е третият тунел, която израелската армия унищожава за последните три месеца.  Виктор Турмаков", "date": "2018.01.16", "title": "ТАСС: Министърът на отбраната на Израел се закани да унищожи всички тунели на „Хамас“, прокопани в Ивицата Газа"}
{"url": "http://www.focus-news.net/news/2018/01/16/2477585/abc-news-ranenite-pri-vzriva-v-antverpen-dostignaha-do-20-dushi.html", "text": "Полицията съобщава, че при експлозията, довела до срутване на сграда в северното белгийско пристанище Антверпен, са ранени 20 души, предава  ABC News.\r\nПолицията съобщи в официално свое заявление, че повечето ранени не са пострадали тежко. От отломките на сградата са извадени седем души.\r\nПрессекретарят на местната полиция Воутер Брюнс съобщи, че „ранените са най-много 20 души, за щастие всички леко пострадали“. \r\nЕксплозията е прогърмяла в понеделник вечерта. Полицията е уверена, че не става дума за терористичен акт.  Виктор Турмаков", "date": "2018.01.16", "title": "ABC News: Ранените при взрива  в Антверпен достигнаха до 20 души"}
{"url": "http://www.focus-news.net/news/2018/01/16/2477586/sofiya-v-grada-tazi-nosht-sa-rabotili-146-pochistvashti-mashini-izvarsheni-sa-obrabotki-sas-smesi-sreshtu-zaledyavane.html", "text": "Във връзка със снеговалежа тази нощ в София са работили 146 почистващи машини. Това съобщиха от пресцентъра на Столична община. Извършени са обработки със смеси срещу заледяване и избутване на снежна маса във всички райони на Столична община. Обработени са улици и булеварди, по които се движи градския транспорт, опасни и стръмни пътни участъци, основни улици в кварталите, както и общинските пътища и Южната дъга на Околовръстния път. Разпръскване на смеси срещу заледяване се извършва частично и на вътрешно-квартални улици. \r\nФирмите, ангажирани с дейностите по почистване, към този час продължават обработки в районите Витоша, Панчарево, Връбница, Надежда, Банкя, Лозенец, Оборище. \r\nОпесъчават се планинските пътища на Витоша „Драгалевци – Алеко” и „Бояна – Златни мостове”. Започва снегопочистването и на подходите към подлези и спирките на градския транспорт. \r\nНапомняме на шофьорите да карат със съобразена скорост и автомобили, оборудвани за движение при зимни условия.", "date": "2018.01.16", "title": "София: В града тази нощ са работили 146 почистващи машини, извършени са обработки със смеси срещу заледяване"}
{"url": "http://www.focus-news.net/news/2018/01/16/2477587/api-shofyorite-da-se-dvizhat-s-povisheno-vnimanie-v-tunela-pri-km-56-ot-am-struma-v-rayona-na-blatino-poradi-avariya-v-osvetlenieto.html", "text": "Шофьорите да се движат с повишено внимание в тунела при км 56 от АМ \"Струма\", в района на Блатино, поради авария в осветлението. Това съобщиха от пресцентъра на Агенция \"Пътна инфраструктура\".\r\nВсички граждани и транспортни фирми могат да получават информация за актуалната пътна обстановка от безплатното мобилно приложение LIMA, интернет страницата на АПИ – www.api.bg, lima.api.bg и по всяко време от денонощието на тел. 0700 130 20 в АПИ. В агенцията целогодишно при 24-часов режим работи Ситуационен център, който събира и обобщава данните за състоянието на републиканските пътища.", "date": "2018.01.16", "title": "АПИ: Шофьорите да се движат с повишено внимание в тунела при км 56 от АМ \"Струма\", в района на Блатино, поради авария в осветлението"}
{"url": "http://www.focus-news.net/news/2018/01/16/2477588/sport-betis-pobedi-leganes-v-mach-ot-ispanskoto-parvenstvo.html", "text": "Бетис победи Лаганес като домакин с 3:2 в мач от 19-ти кръг на  испанското  първенство. \r\nНа срещата, провела се на стадион „Бенито Вилямарин“ Бетис откри с попадения на Кристиан Тельо и Санчес Хоакин в 20-та и 40-та минута. След това гостите изравниха с голове на Херард Гумбау и Хавиер Ерасо в 44-та и 71-та минути. Рубен Кастро оформи окончателния резултат в полза на Бетис в 83-та минута.\r\nСлед срещата Бетис е на осмо място в класирането с 27 точки, докато Лаганес на 12-то с 24.   Виктор Турмаков", "date": "2018.01.16", "title": "Спорт: Бетис победи Леганес в мач от испанското първенство"}
{"url": "http://www.focus-news.net/news/2018/01/16/2477589/premierat-boyko-borisov-balgariya-i-azerbaydzhan-sa-strani-s-blizka-kultura-s-direktnata-avioliniya-shte-imame-golyam-obmen-na-turisti.html", "text": "Благодарен съм, че министърът на транспорта и колегите от Азербайджан от няколко години работят по този проект. Това каза министър-председателят на България Бойко Борисов на откриването на директната авиолиния Баку - София по време на официалното посещение на делегацията на България в азерската столица, предаде репортер на Агенция \"Фокус\". \"Тази амбициозна програма, която имаме между България и Азербайджан и във връзка с газовия хъб, със стопанството, с икономиката. 29 евро е билетът в едната посока - прекрасна възможност азерите да идват в България. Това са две страни с много близка култура. Азербайджан е много древна страна с много древни традиции и с тези страни ще летят и ще имаме голям обмен на туристи\", посочи Борисов. \r\nЦветилена СИМЕОНОВА", "date": "2018.01.16", "title": "Премиерът Бойко Борисов: България и Азербайджан са страни с близка култура, с директната авиолиния ще имаме голям обмен на туристи"}
{"url": "http://www.focus-news.net/news/2018/01/16/2477590/aktualna-patna-obstanovka.html", "text": "Пътните настилки са предимно мокри, на местата със снеговалеж – заснежени, заледени и обработени. Намалена видимост поради мъгла до 100 м има в района на „Приморски“ проход, „Дюлински“ проход /обл. Бургас/, Паничково /обл. Пловдив/. Това съобщиха от пресцентъра на Агенция \"Пътна инфраструктура\" (АПИ). \r\nII. Състояние на автомагистралите:\r\nАМ „Тракия“: няма ограничения.\r\nАМ „Хемус“: няма ограничения.\r\nАМ „Струма“: няма ограничения.\r\nАМ „Марица“: няма ограничения.\r\nАМ „Черно море“: няма ограничения.\r\nАМ „Люлин“: няма ограничения.\r\nІІI. Въведени ограничения по основните пътни направления:\r\n1. Проходи:\r\n- „Върбишки” - затворен за всички МПС; \r\n- „Златишки” - затворен за всички МПС;\r\n- „Айтоски” - отворен за всички МПС;\r\n- „Обзорски” - отворен за всички МПС;\r\n- „Печинско” - отворен за всички МПС;\r\n- „Превала” - отворен за всички МПС;\r\n- „Предел” - отворен за всички МПС;\r\n- „Републиката“ - отворен за всички МПС;\r\n- „Ришки” - отворен за всички МПС;\r\n- „Рожен” - отворен за всички МПС;\r\n- „Вратник” - забранен за МПС над 10 т;\r\n- „Дюлински” - забранен за МПС над 3,5 т;\r\n- „Котленски” - забранен за МПС над 12 т;\r\n- „Пампорово” - забранен за МПС над 3,5 т; \r\n- „Петрохан” - забранен за МПС над 12 т;\r\n- „Твърдишки” - забранен за МПС над 10 т;\r\n- „Троянски” - забранен за МПС над 12 т;\r\n- „Шипка” - забранено е движението на МПС, предназначени за превоз на товари с технически допустима максимална маса над 12 тона от категория N3, както и тегленето на ремаркета и полуремаркета с технически допустима максимална маса над 10 тона от категория О4. Срок до 31.03.2018 г.\r\nІV. Състояние на републиканската пътна мрежа:\r\nОграничения в движението на МПС по първокласната пътна мрежа: \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция:\r\nОбласт Видин: Движението по път I-1 Видин – Монтана в посока Монтана е ограничено за МПС над 12 т поради силни снегонавявания. Без ограничение е движението в посока Видин. Срок до 09.00 ч. на 16.01.2018 г.\r\nОбходен маршрут в посока Монтана: път II-11 Дунавци – Арчар – път III-112 Добри дол – Тополовец - път III-114 Тополовец – Ружинци.\r\nОбласт Монтана: при км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер”. Движението на МПС при км 120+390 от Монтана посока Вършец се отклонява по път ІІІ-1621 Сумер-Вършец. Срок до 18.11.2018 г.\r\nОбласт София: Забранено е движението на всички МПС в участъка Жерково-Елешница от км 224+600 до км 229+700 поради намален габарит на пътното платно. Срок 01.09.2018 г.; \r\nот км 276+162 /Александров мост/ до км 282+485 до г-ца с област Перник – забранено движението на товарни МПС над 15 т. Срок до 13.09.2018 г.; \r\nОбласт Перник: ограничено е движението за тежкотоварни автомобили с тегло над 15 т в участъка от пътен възел „Даскалово“ посока Владая. Участъкът с ограничение за територията на ОПУ-Перник е от км 282+485 (граница ОПУ София) до км 287+183 (п.в. „Даскалово“); от км 276+162 /Александров мост/ до км 282+485 до г-ца с област Перник – забранено движението на товарни МПС над 15 т.; Срок 13.09.2018 г.; \r\n- път І-2 Граница Румъния-Русе-Цар Калоян-Разград-Шумен-Девня-Варна: няма ограничения.\r\n- път І-3 Гара Бяла-Плевен-Луковит-Коритна-Ябланица-Ботевград: \r\nОбласт София: Правец-с.Разлив-Трудовец-Ботевград – забранено движението на МПС над 12 т в участъка от км 193+345 /отклонение за п.в. „Правец”/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус” /за п.в. „Правец”/-път ІІ-17 (Мездра-Ботевград)-п.в. І-3-п.в. „Ботевград” на АМ „Хемус” и обратно. Срок до 30.09.2018 г.\r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: няма ограничения.\r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nобласт Кърджали: Черноочене-Кърджали – ограничено е движението на МПС над 15 т. Срок до 21.12.2018 г.\r\nОбходен маршрут: път І-5-път ІІІ-505 /с. Манастир/-път ІІІ-507-Г. Войводино-Мост- Чифлик-Кърджали.; Надлез Кирково - ГКПП „Маказа“ – ограничено движението на МПС над 3,5 т. Срок до 21.12.2018 г.\r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:\r\nОбласт Перник: Движение в една лента от км 78+500 до км 79+500 поради аварийни дейности. Движението се осъществява в активната лента посока Радомир – Перник и е регулирано с пътни знаци. Срок до 31.03.2018 г.\r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения.\r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София: Вакарел-Ихтиман от км 110+700 до км 118+800 – ограничено движение за всички МПС, поради намален габарит на пътното тяло. Поставена е необходимата сигнализация указваща забраната. Срок до 30.09.2018 г.; \r\nОбласт Хасково: от км 370+500 до км 377+900 в участъка гр. Свиленград-Капитан Андреево – затворен за движение на МПС, поради пропадане на насип. Обходен маршрут: гр. Свиленград-п.в. „Свиленград”-АМ „Марица”-п.в. „Капитан Андреево“-с. Капитан Андреево.\r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: \r\nОбласт Варна: Кранево-Варна при км 83+100 – ограничено движение на МПС над 10 т. Обходен маршрут: Кичево-Оброчище. Срок до 28.02.2018 г.;\r\nОбласт Бургас: Движението по път I-9 Бургас – Слънчев бряг в участъка обход на гр. Ахелой се осъществява с повишено внимание спрямо поставената вертикална сигнализация поради обезопасяване на движението в следствие на ремонтни дейности. Срок до 30.10.2018 г.\r\nІV. Състояние на републиканската пътна мрежа:\r\n1. Ремонтни дейности и временна организация на движението /ВОД/: \r\nОПУ-Благоевград:\r\nВременно са въведени следните ограничения за движение на МПС: няма ограничения.\r\nОПУ-Бургас:\r\nВременно са въведени следните ограничения за движение на МПС:\r\nПът III-908: Движението по път III-908 Варовник – Вълчаново ханче от км 20+000 до 39+200 е ограничено на МПС над 10 т. поради стесняване на пътното платно. Срок до 31.12.2018 г; \r\nПът III-908: Движението по път ІІІ-908 от разклона за с. Варовник до кръстовището с път II-79 от км 22+400 до км 39+300 е ограничено за МПС над 10 т поради намален габарит на пътното тяло. Срок до 31.12.2018 г; \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради намален габарит на пътното тяло. Срок 31.12.2018 г.\r\nОПУ-Варна:\r\nВременно са въведени следните ограничения за движение на МПС: няма ограничения.\r\nОПУ-В. Търново:\r\nВременно са въведени следните ограничения за движение на МПС: \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло. Срок до 05.07.2018 г.\r\nОбходен маршрут: Лозен – Драганово – Янтра – Поликраище – Полски Тръмбеш;\r\nПът ІІІ-504: Движението по път ІІІ-504 Самоводене – Ресен в участъка от км 1+845 до км 5+925 е ограничено поради ремонтни дейности . \r\nОбходен маршрут: път ІІІ-504 Самоводене - до км 1+845, път ІІІ-3031 от км 1+845 до с. Хотница, път VTR 2011 с. Хотница – с. Ресен и обратно. Срок до 22.01.2018 г.;\r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло. \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 05.07.2018 г.\r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище. \r\nОбходен маршрут: Царски извор – Сушица – Драганово и обратно. Срок целогодишно.\r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло. Срок до 05.07.2018 г.\r\nОбходен маршрут: Чешма – Сливовица – Горско Ново село – Джулюница – Кесарево.\r\nОПУ-Видин:\r\nВременно са въведени следните ограничения за движение на МПС: \r\nПът III-1411: Движението по път III-1411 с. Слана Бара – Видин при км 24+990 е ограничено за МПС над 5 т поради компрометирано експлоатационно състояние на мост. \r\nОбходен маршрут: Видин – път II-14 до пътно кръстовище на км 3+217 през с. Слана Бара до път III-1411. Срок до 31.01.2018 г.\r\nОПУ-Враца:\r\nВременно са въведени следните ограничения за движение на МПС:\r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка.\r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/-път ІІ-11-граница Плевен. Срок 31.03.2018 г.\r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 10 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 31.03.2018 г. \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.03.2018 г.\r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч. \r\nОПУ-Габрово:\r\nВременно са въведени следните ограничения за движението на МПС:\r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина, включително на товара, по-голяма от 3,30 м поради стеснен участък при мост над р. Крапец. Сигнализирано е с пътен знак В15. \r\nОбходен маршрут: за МПС над 3,30 м по път III-401 Граница Ловеч - /Кормянско – Малък Вършец/ - при км 46+800 по общински път до III-403 в с. Малък Вършец. Срок до 31.03.2018 г.\r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 30.06.2018 г.\r\nПът III-5004: Движението по път III-5004 Граница В. Търново – Дряново – Габрово – граница Ст. Загора от км 10+940 до км 11+550 съвпадащ с ул. Малина в гр. Габрово е ограничено поради извършване на строителни дейности. \r\nОбходен маршрут: за квартал Чехлевци: по път III-5004, път II-44, път III-4404. Поставена е необходимата сигнализация. Срок до 31.08.2018 г.\r\nОПУ-Добрич:\r\nВременно са въведени следните ограничения за движение на МПС: няма ограничения.\r\nОПУ-Кюстендил:\r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено поради пропадане на част от пътното платно при км 10+650, км 11+720, км 12+830 и км 13+360. Срок до 31.01.2018 г.\r\nОПУ-Кърджали:\r\nВременно са въведени следните ограничения за движение на МПС: \r\nПът III-5009: Движението по път ІІІ-5009 Зорница – Бели пласт – Стремци – Черноочене – Кърджали е ограничено за МПС над 12 т. \r\nОбходен маршрут: по път I-5 Хасково – Кърджали и път III-507 Кърджали – Мост през с. Мост. Срок до 21.12.2018 г.\r\nОПУ-Ловеч: \r\nВременно са въведени следните ограничения за движение на МПС: \r\nПът III-3505: Движението по път III-3505 Казачево – Стефаново от км 0+000 до км 8+500 е ограничено за МПС над 12 т поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.04.2018 г.\r\nОПУ-Монтана:\r\nВременно са въведени следните ограничения за движение на МПС: \r\nПът ІІІ-112: Движението по път ІІІ-112 Дъбова Махала – Смирненски – Славотин – Студено Буче – Монтана е ограничено за МПС над 12 т поради изпълнение на строително-монтажни работи. Останалите автомобили да се придвижват с повишено внимание. Срок до 31.03.2018 г.\r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за МПС над 12 т поради пропадане на част от едната лента и банкета. Движението се осъществява двупосочно в една лента. Скоростта на движение е ограничена до 50 км/ч и е сигнализирано с пътни знаци. Срок до 31.03.2018 г.; \r\nОПУ-Пазарджик: \r\nВременно са въведени следните ограничения за движение на МПС:\r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т. \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г.\r\nОПУ-Перник:\r\nВременно са въведени следните ограничения за движение на МПС:\r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.03.2018 г.\r\nОПУ-Плевен:\r\nВременно са въведени следните ограничения за движение на МПС: \r\nПът III-118: Движението по път ІІІ-118 в чертите на гр. Долна Митрополия от км 23+057 до км 24+038 е ограничено за всички МПС, поради ремонтни дейности.\r\nОбходен маршрут: през съседни улици в града, съгласно поставената вертикална сигнализация. Срок – целогодишно.\r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т.\r\nОбходен маршрут: път III-303 Българене – Малчика – Аспарухово – Левски. Срок – целогодишно.\r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено транзитното движение на МПС над 15 т.\r\nОбходен маршрут: по път ІІ-34 Плевен – Никопол. Срок – целогодишно.\r\nПът III-3004: Движението по път III-3004 в гр. Долна Митрополия от км 6+199 до км 8+027 е ограничено за всички МПС поради подмяна на ВИК мрежа. \r\nОбходен маршрут: по сигнализирана вътрешна улична мрежа в гр. Д. Митрополия. Срок до 31.01.2018 г.\r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т.\r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно.\r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно.\r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж, в района на с. Беглеж от км 21+062 до км 27+123 е ограничено за МПС над 8 т.\r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно.\r\nПът ІІІ-3006: Движението по път III-3006 Радомирци – Рупци – Червен бряг от км 8+904 до км 9+221 в участъка на свлачище в землището на гр. Червен бряг е ограничено за МПС над 12 т.\r\nОбходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно. Срок – целогодишно.\r\nОПУ-Пловдив: \r\nВременно са въведени следните ограничения за движение на МПС:\r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите.\r\nОбходен маршрут: път III-866 Кричим – Девин.\r\nПът ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица.\r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград.\r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 21.12.2018 г. \r\nПът III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.03.2018 г.\r\nПът III-5802: Движението по път III-5802 Тополово – Леново – Поройна в участъка от край с. Поройна до кръстовище с път III-667 от км 19+287 до км 19+495 е ограничено за всички МПС. Срок до 21.12.2018 г. \r\nПът III-8611: Движението по път III-8611 Белица-Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 21.12.2018 г.\r\nОПУ-Разград:\r\nВременно са въведени следните ограничения за движение на МПС: няма ограничение.\r\nОПУ-Русе:\r\nВременно са въведени следните ограничения за движение на МПС: \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 26.04.2018 г.\r\nПът III-202: Движението по път ІІІ-202 Нисово – Кацелово от км 17+750 до км 33+900 се ограничава за всички МПС за целия зимен период. Срок до 31.03.2018 г.\r\nОбходен маршрут: път ІІІ-501 Русе – Иваново – Две могили – път ІІІ-5001 Две могили – Широково – Кацелово и обратно. \r\nПът III-501: Движението по път ІІІ-501 Борово – Бяла от км 46+665 до км 51+245 се ограничава за всички МПС за целия зимен период. Срок до 31.03.2018 г.\r\nОбходен маршрут: гр. Борово – път І-5 /Русе – В. Търново/ - кръгово кръстовище гр. Бяла и обратно. Срок до 31.03.2018 г.\r\nПът ІІІ-5101: Движението по път ІІІ-5101 Борово – Пет кладенци от км 0+000 до км 6+670 е ограничено за МПС над 10 тона. \r\nОбходен маршрут: през гр. Бяла. Срок до 26.04.2018 г.\r\nОПУ-Силистра:\r\nВременно са въведени следните ограничения за движение на МПС: \r\nПът III-701:Ограничено движение по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т поради компрометирано състояние на мостово съоръжение. \r\nОбходен маршрут за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.06.2018 г.\r\nОПУ-Сливен:\r\nВременно са въведени следните ограничения за движение на МПС: няма ограничения.\r\nОПУ-Смолян:\r\nВременно са въведени следните ограничения за движение на МПС: \r\nПът III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.03.2018 г.\r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 31.03.2018 г.\r\nОПУ-София:\r\nВременно са въведени следните ограничения за движение на МПС: \r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т.\r\nОбходен маршрут: през гр. Своге. Срок до 31.03.2018 г. 3\r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г.\r\nПът III-801: Движението по път III-801 Вакарел – Панагюрище е ограничено за МПС с ремаркета и полуремаркета поради намален габарит на пътното тяло. Срок до 31.03.2018 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси. Срок до 30.09.2018 г.\r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит.\r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 01.09.2018 г. \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища. Срок до 30.09.2018 г.\r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. \r\nОПУ-Стара Загора:\r\nВременно са въведени следните ограничения за движение на МПС: \r\nПът ІІІ-807: Движението по път III-807 в с. Скобелево е ограничено поради аварирал р. Марица при км 7+600. \r\nОбходни маршрути:\r\n- път ІІ-66 Поповица – Плодовитово – Първомай – Скобелево;\r\n- път ІІ-66 Чирпан – Плодовитово – Първомай – Скобелево;\r\n- Скобелево – Първомай – Плодовитово – път ІІ-66.\r\nПът III-5005: Движението по път III-5005 връх Шипка – връх Бузлуджа от км 0+000 до км 12+213 се ограничава за всички МПС за целия зимен период. Срок до 31.03.2018 г.\r\nПът ІІІ-5031: Движението по път III-5031 Опан – Гълъбово е ограничено на МПС над 10 т. \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово. \r\nОПУ-Търговище:\r\nВременно са въведени следните ограничения за движение на МПС:\r\nПът III-4082: Движението по път III-4082 Капище – Банковец от км 0+000 до 11+300 е ограничено за МПС над 3,5 т поради компрометирано експлоатационно състояние на мостово съоръжение. Срок до 30.04.2018 г.\r\nОПУ-Хасково:\r\nВременно са въведени следните ограничения за движение на МПС:\r\nПът III-5009: Движението по път III-5009 Козлец – Кърджали от км 0+000 до км 26+080 e ограничено за МПС над 12 т. Срок до 21.12.2018 г.\r\nОПУ-Шумен:\r\nВременно са въведени следните ограничения за движение на МПС: \r\nПът III-701:Ограничено движение по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т, поради компрометирано състояние на мостово съоръжение. \r\nОбходен маршрут: за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.06.2018 г.\r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси. Срок до 21.05.2018 г.\r\nОбходен маршрут: Шумен – Овчарово – Друмево.\r\nОПУ-Ямбол:\r\nВременно са въведени следните ограничения за движение на МПС:\r\nПът ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа.\r\nОбходен маршрут: по изграден обходен път до моста с ограничение на скоростта до 30 км/ч. Срок до 31.03.2018 г.;\r\nПът ІІІ-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента, поради пропаднала настилка и пропаднал насип. Движението се регулира чрез пътни знаци. Срок до 31.03.2018 г.\r\n2. Опасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2018.01.16", "title": "Актуална пътна обстановка"}
{"url": "http://www.focus-news.net/news/2018/01/16/2477591/predstoyashti-mezhdunarodni-sabitiya-za-16-yanuari-agentsiya-fokus.html", "text": "***Германия разкрива броя на получените молби за предоставяне на убежище за 2017 година\r\n***Вот на доверие за правителството на малцинството на Андрей Бабиш\r\n***Президентът на Франция ще посети северното френско пристанище Кале, една от топ дестинациите за мигрантите по пътя им към Великобритания\r\n***Депутатите в английския парламент ще проведат дебати за Брекзит\r\n***Режимът на Башар Асад в Сирия и президентът на Турция Реджеп Таийп Ердоган се заканиха да „смажат в зародиш“ опита за създаване на въоръжена гранична служба на сирийските кюрди\r\n***", "date": "2018.01.16", "title": "Предстоящи международни събития за 16  януари (Агенция „Фокус“)"}
{"url": "http://www.focus-news.net/news/2018/01/16/2477592/sport-haase-raonich-i-kukushkin-otpadnaha-ot-parvi-krag-na-otkritoto-parvenstvo-na-avstraliya.html", "text": "Канадецът Милош Раонич загуби от словака Лукаш Лацко в първи кръг на Откритото първенство на Италия с 6:7, 7:5, 6:4, 7:6. В другите срещи италианецът Лоренцо Сенего загуби пред холандеца Робин Хаасе с 6:3, 7:5, 6:7 , 7:5, германецът Петер Гойкович победи Михаил Кукушкин от Казахстан с 6:3, 6:3, 6:1, а Раду Албот от Молдавия отстъпи пред унгареца Мартон Фучович с 6:2, 6:3, 4:6, 7:5.Други резултати    \r\nЗверев А. (Германия) - Фабиано (Италия) - 6:1, 7:6 (7:5), 7:5\r\nКикер (Аржентина) - Томпсон Дж. (Австралия) - 6:3, 6:1, 4:6, 3:6, 6:3\r\nБенето (Франция) - Даниел Т. (Япония) - 6:7 (6:8), 7:6 (7:0), 6:4, 6:1\r\nГофен (Белгия) - Бахингер (Германия) - 6:7 (3:7), 6:3, 6:2, 6:4 Виктор Турмаков", "date": "2018.01.16", "title": "Спорт: Хаасе, Раонич и Кукушкин отпаднаха от първи кръг на Откритото първенство на Австралия"}
{"url": "http://www.focus-news.net/news/2018/01/16/2477593/predstoyashti-sabitiya-v-stranata-za-16-yanuari-agentsiya-fokus.html", "text": "***\r\nОт 09.30 часа министърът на транспорта, информационните технологии и съобщенията Ивайло Московски ще открие първата редовна въздушна линия между България и Азербайджан. Церемонията по посрещането на първия полет по дестинацията Баку-София ще се проведе на VIP A – Правителствена зала на летище София. \r\n***\r\nОт 11.50 часа на площадката на ПСОВ в Асеновград министърът на околната среда и водите Нено Димов ще провери напредъка по изпълнението на „Проект за рехабилитация на ВиК мрежата с изграждане на пречиствателна станция за отпадъчни води (ПСОВ) за гр. Асеновград”. Участие ще вземат кметът на Асеновград д-р Емил Караиванов и представители на фирмите-изпълнители по проекта. \r\n***\r\nОт 11.30 часа министърът на отбраната Красимир Каракачанов ще участва в тържествената церемония по изпращането на 35-ия контингент на Въоръжените сили за участие в мисията на НАТО \"Решителна подкрепа\" в Афганистан. Военният ритуал ще се проведе на площад „Свобода“ в града.\r\n***\r\nВ Министерски съвет, „Гранитна‘‘ зала ще се проведе 38-то заседание на Националния съвет за закрила на детето. В дневния ред ще бъде представена работата на Съвета на децата, както и становищата и предложенията на децата след  провелото се, IV -то редовно заседание на Съвета  в 2017г.\r\n***\r\nОт 09.00 часа 16-и състав на Специализирания наказателен съд ще заседава по делото  за кумулиране на наказанията на Славчо З.\r\n***\r\nОт 9.30 часа Съдийската колегия на Висшия съдебен съвет ще се проведе заседание в  заседателната зала в сградата на ВСС на ул. „Eкзарх Йосиф” № 12.\r\n***\r\nОт 10.00 часа 5-и състав на Специализирания наказателен съд ще заседава по делото срещу Илчо И., Станко Ж. и др., на които са повдигнати обвинения за организиране и ръководене на организирана престъпна група.\r\n***\r\nОт 10.00 часа 4-ти състав на Специализирания наказателен съд ще заседава по делото срещу Мила Г., Ангел А. и др., на които са повдигнати обвинения за организиране и ръководене на организирана престъпна група.\r\n***\r\nОт 10.00 часа 12-и състав на Специализирания наказателен съд ще заседава по делото срещу Владимир Т., Тодор С. и др., на които са повдигнати обвинения за организиране и ръководене на организирана престъпна група.\r\n***\r\nОт 10.00 часа 10-и състав на Специализирания наказателен съд ще заседава по делото срещу Атанас Д., Мартин В. и др., на които са повдигнати обвинения за организиране и ръководене на организирана престъпна група.\r\n***\r\nОт 10.30 часа в заседателната зала № 42 в сградата на Народното събрание Централната избирателна комисия ще проведе жребий за определяне на поредните номера на партиите и коалициите, регистрирани в ЦИК, в бюлетините за гласуване в частичните избори за кметове, насрочени за 18 февруари 2018 г.\r\n***\r\nОт 10.40 часа в сградата на Професионална гимназия по текстил и моден дизайн ще бъде открита изложбата „Ракурси“ на 14-годишния Кристиан Зарков, който е ученик в гимназията.\r\n***\r\nОт 11.00 часа Комисията по опазване на околната среда, земеделие и гори към Столичния общински съвет ще  разгледа мерки, свързани със замърсяването на въздуха.\r\n***\r\nОт 11.00 часа в Голяма зала на Учебния център на Агенцията за ядрено регулиране ще се проведе пресконференция, на която ще представи дейността си за изминалата 2017 година.\r\n***\r\nОт 11.00 часа в Националния пресклуб на БТА ще се проведе пресконференция на Съсловното Сдружение по кардиостимулация и електрофизиология в България на тема „Внезапната сърдечна смърт – убиец №1 в България“.\r\n***\r\nОт 11.00 часа 18-и състав на Специализирания наказателен съд ще заседава по делото срещу Васил Д., Паскалис Д. и Юксел Х., на които са повдигнати обвинения за организиране и ръководене на организирана престъпна група.\r\n***\r\nОт 11.30 часа председателят на Столичния общински съвет Елен Герджиков и председателят на постоянната комисия по инженерна инфраструктура и енергийно планиране Валя Чилова ще дадат пресконференция, на която да представят проекта на допълнително споразумение със \"Софийска вода\", с цел подобряване на условията по концесионния договор с тях.  Пресконференцията ще се проведе в зала официална на „Московска“ 33.\r\n***\r\nОт 13.00 часа в Националния пресклуб на БТА ще се състои пресконференция на Българският арт и фолклорен център „Нестия“, Фондация „Бъдност за талантите на България“ и „Делта център за изкуства и култура” във връзка с първия у нас Национален фолклорен фестивал „Бъдност за талантите на България” и финален етап от Националната кампания „Да запалим и съхраним огъня български!”.\r\n***\r\nОт 13.00 часа 30-и състав на Софийски градски съд ще заседава по делото срещу Антон Гинев (бивш зам.-министър на транспорта), Илия Илиев (бивш депутат от ДПС) и Огнян Георгиев (обвинени в безстопанственост).\r\n***\r\nОт 13.30 часа 7-и състав на Специализирания наказателен съд ще заседава по делото срещу Пламен В., на когото му е повдигнато обвинение за изнудване (рекет).\r\n***\r\nОт 14.00 часа 6-и състав на Специализирания наказателен съд ще заседава по делото срещу Христо К., Кръстю Д. и Ивайло С., на които са повдигнати обвинения за организиране и ръководене на организирана престъпна група, създадена с цел изнудване.\r\n***\r\nОт 15.00 часа лидерът на БСП – София Калоян Паргов и народният представител от „БСП за България“ Георги Свиленски ще бъдат на разположение на софиянци в постоянната приемна на БСП – София на ул. „Леге“ №10, етаж 1.\r\n***\r\nОт 16.00 часа председателят на Комисията по отбрана ген. Константин Попов ще се срещне с представители на Съюза на офицерите от резерва „Атлантик” в кабинет 284 в сградата на Народното събрание на пл. „Княз Александър І” №1.\r\n***\r\nОт 17.30 часа изложбата „Европейски градове в творби на български художници” ще бъде открита в галерия „Средец” на Министерството на културата.\r\n***\r\nОт 18.00 часа в  Градската художествена галерия ще бъде открита изложба с творби живопис-колаж на художникът Венци Терзийски.\r\n***\r\nОт 11.00 часа в клуба на ВМРО на ул. „Васил Левски“ № 7, членовете на националното ръководство на ВМРО – Българско национално движение – народният представител Александър Сиди и общинският съветник от ВМРО в Бургас Георги Дракалиев, ще дадат пресконференция във връзка с многобройните сигнали за агресивни сектантски учения, които набират сила в цялата страна. \r\n***\r\nОт 17.30 часа януари в зала „Петя Дубарова“ на КЦ „Морско казино“ ще бъде представена книгата „Рая отвъд голямата вода“ на Мария Сталева.\r\n***\r\nОт 14.00 часа общинският съветник от ГЕРБ доц. Антоанета Цветкова ще се срещне с граждани доц. Антоанета Цветкова.\r\n***\r\nОт 10.30 часа в Регионалния пресклуб на БТА ще се състои пресконференция на ръководството на Националния военен университет „Васил Левски“ във Велико Търново. \r\n***\r\nОт 19.00 часа в Клуб 7 ще се проведе среща с Георги Василев – Гочето.\r\n***\r\nОт 09.30 часа в комплекс „Монтесито“ ще се проведе  финална конференция за презентиране на резултатите от проект „Oпазване и подобряване на околната среда в транс-граничния регион чрез компостиране на биоразградими отпадъци“.\r\n***\r\nОт 10.00 часа с водосвет в храм „Св. Николай” ще започнат тържествата по повод 140 години от избирането на Първия градски съвет . От 10.30 часа от храм „Св. Николай” ще тръгне празнично шествие дома на Васил Караиванов – първият председател на Общинския съвет, където ще бъдат поднесени венци и цветя. От 11.00 часа започва тържественото заседание на Общинския съвет в Карлово в зала “Васил Караиванов” на Община  Карлово.\r\n***\r\nОт 11.00 часа в Регионалния пресклуб на БТА ще се проведе пресконференция на БНРДП на тема „30 години опозиция в България, предвождана от Илия Минев, и европейски инициативи за справедливост между различните нации“.\r\n***\r\nОт 11.00 часа пред паметника на Капитан Бураго в Дондуковата градина ще започне възпоменателно честване на 140 години от Освобождението на града от османско робство. Преди това. От 10.30 часа  Комитет „Родолюбие“ ще представи възстановката „Живи картини от Освобождението“. \r\n***\r\nОт 11.45 часа в Музейния център за съвременна история на улица „Ангел Букурещлиев“№ 14 ще бъда открита изложбата „Българското опълчение през погледа на опълченеца Стефан Кисов“. \r\n***\r\nОт 16.00 часа в офиса на ГЕРБ в район „Тракия” в блок 91 общинският съветник от ГЕРБ в Общински съвет – Пловдив Иван Вичков ще приема граждани.\r\n***\r\nОт 11.00 часа в Конферентната зала на хотел „Дунав Плаза“ ще се проведе финална пресконференция по проект „Разработване и приемане на съвместно институционализирано партньорство за управление на риска от прекомерна популация на насекоми, които засягат общественото здраве и безопасност в рамките на трансграничния регион Румъния-България“.\r\n*** \r\nОт 11.30 ч на церемония па площад „Свобода“ на Стария център в Смолян ще бъде изпратен 35 контингент на българската армия за участие в мисия на НАТО в Афганистан. На събитието ще присъства  министърът на отбраната Красимир Каракачанов. \r\n***\r\nОт 15.00 часа в залите на Регионален исторически музей „Стою Шишков“ – Смолян ще бъде проведена първата инициатива в рамките на Българското председателство на Съвета на Европейския съюз в Смолян. Маргарита Люнчева - уредник в отдел „Археология“ ще изнесе публична лекция на тема „Къде се крият корените на европейската цивилизация?“ \r\n***\r\nОт 09.30 часа в Парк-хотел „Стара Загора“ ще бъде открит първият професионален форум за производство и реализация на плодове и зеленчуци.\r\n***\r\nОт 16.00 часа на площад „Олимпийски“ ще започне празничната програма за отбелязване на 140 години от Освобождението на града от турско робство. От 12.00 часа е предвидено да има литийно шествие към паметната плоча, поставена на мястото, където са посрещнати руските войски в Чепеларе. Там ще бъде отслужена и панихида за загиналите за Освобождението на Чепеларе. В 12.30 часа ще бъдат поднесени венци и цветя на паметника на Капитан Петко войвода в града.\r\n***\r\nОт 10.00 часа ще има брифинг в зала 203 на общината.", "date": "2018.01.16", "title": "Предстоящи събития в страната за 16 януари (Агенция „Фокус“)"}
{"url": "http://www.focus-news.net/news/2018/01/16/2477594/nimh-dnes-oshte-predi-obyad-valezhite-shte-sprat-maksimalnite-temperaturi-shte-badat-mezhdu-minus-1-i-4.html", "text": "Днес още преди обяд валежите ще спрат и облачността временно ще се разкъса. Такава е прогнозата за времето на Националния институт по метеорология и хидрология (НИМХ) към БАН. Вятърът ще отслабне и ще се ориентира от югозапад. Максималните температури ще бъдат между минус 1° и 4°, в крайните югозападни райони и по Южното Черноморие до 7-8°, в София – около 2°. Атмосферното налягане в сутрешните часове е близко до средното за януари. През деня ще се понижава.\r\nНад Черноморието ще е предимно облачно. Още преди обяд валежите ще спрат. През деня вятърът ще отслабне и ще се ориентира от югозапад. Максимални температури на въздуха между 4° и 8°. Температурата на морската вода е 8°. Вълнението на морето ще бъде 2 бала.\r\nНад планините валежите временно ще спрат, ще бъде облачно и мъгливо, а вечерта в масивите от Западна България отново ще завали сняг. Ще духа умерен югозападен, а по билата силен до бурен западен вятър. Температурите ще се повишат и максимална на височина 1200 метра около 0°, на 2000 метра – около минус 5°.", "date": "2018.01.16", "title": "НИМХ: Днес още преди обяд валежите ще спрат, максималните температури ще бъдат между минус 1° и 4°"}
{"url": "http://www.focus-news.net/news/2018/01/16/2477595/sport-kerber-shafarzhova-i-konta-se-klasiraha-na-vtori-krag-na-austrelian-oupan.html", "text": "Германката Ангелик Кербер победи сънародничката си Ана-Лена Фридзъм в първи кръг на Откритото първенство на Австралия с резултат 6:0, 6:4. В другите срещи чехкинята Каролин Плишкова победи Вероника Сепеде Ройг от Парагвай с 6:3, 6:4, чехкинята Люси Шафаржова победи австралийката Айла Томлянович с 7:5, 6:3, а британката Джоана Конта надделя над американката Мадисън Бренгъл с 6:3, 6:1.Други резултати    \r\nХадад (Бразилия) - Кабрера (Австралия - 7:6 (7:3), 6:4\r\nВекич (Хърватия) - Хибино (Япония) - 7:5, 6:3\r\nСоснович (Беларус) - Макхейл (САЩ) - 6:3, 6:2\r\nВондроушова (Чехия) - Нара (Япония) - 7:5, 6:4\r\nГарсия  (Франция) - Витхефт (Германия) - 7:5, 6:3\r\nАрруабарена (Испания) - Хогенкамп (Холандия) - 6:1, 6:2\r\nКърстя (Румъния) - Дияс (Казахстан) - 5:7, 6:4, 6:3 Виктор Турмаков", "date": "2018.01.16", "title": "Спорт: Кербер, Шафаржова и Конта се класираха на втори кръг на „Аустрелиън оупън“"}
{"url": "http://www.focus-news.net/news/2018/01/16/2477596/sofiya-gradskiyat-transport-se-dvizhi-navsyakade-po-obichaynite-si-marshruti.html", "text": "В момента градският транспорт се движи навсякъде по обичайните си маршрути. Това съобщиха от пресцентъра на Столична Община.", "date": "2018.01.16", "title": "София: Градският транспорт се движи навсякъде по обичайните си маршрути"}
{"url": "http://www.focus-news.net/news/2018/01/16/2477597/ministar-neno-dimov-shte-proveri-izpalnenieto-na-vodniya-tsikal-na-asenovgrad.html", "text": "Министърът на околната среда и водите Нено Димов ще провери напредъка по изпълнението на „Проект за рехабилитация на ВиК мрежата с изграждане на пречиствателна станция за отпадъчни води (ПСОВ) за гр. Асеновград”. Това съобщиха от пресцентъра на Министерство на околната среда и водите (МОСВ). Общият размер на инвестицията е за над 106 млн. лв., като безвъзмездната финансова помощ, предоставена по Оперативна програма „Околна среда ‎2014-2020“ е в размер на 80 млн. лв. \r\nСъбитието ще се проведе от 11.50 часа на площадката на ПСОВ в Асеновград, ул. „Индустриална“ № 39. Участие ще вземат кметът на Асеновград д-р Емил Караиванов и представители на фирмите-изпълнители по проекта.", "date": "2018.01.16", "title": "Министър Нено Димов ще провери изпълнението на водния цикъл на Асеновград"}
{"url": "http://www.focus-news.net/news/2018/01/16/2477598/ministar-krasimir-karakachanov-shte-uchastva-v-tseremoniya-po-izprashtaneto-na-35-iya-voenen-kontingent-za-uchastie-v-misiyata-na-nato-v-afganistan.html", "text": "Министърът на отбраната Красимир Каракачанов ще участва в церемония по изпращането на 35-ия военен контингент за участие в мисията на НАТО „Решителна подкрепа“ в Афганистан. Това съобщиха от пресцентъра на Министерство на отбраната. \r\nВоенният ритуал ще се проведе от 11.30 часа на площад \"Свобода\" в град Смолян.\r\nНепосредствената подготовка, изпити и сертификация са проведени в 101-ви алпийски полк в Смолян, откъдето е и основната част от 35-ия контингент на Въоръжените сили.\r\nКонтингентът е в състав от 158 военнослужещи. Той включва национален елемент, рота за охрана, екип от съветници и щабни офицери в щаба на мисията на НАТО. Национален командир на контингента е полковник Георги Маргитин, командир на ротата за охрана е майор Стефан Димов, а помощник-национален командир – полковник Камен Иванов.\r\nНа ритуала по изпращането ще присъстват още заместник-началникът на отбраната генерал-лейтенант Пламен Атанасов, командващият на Съвместното командване на силите генерал-лейтенант Любчо Тодоров, командирът на Сухопътните войски генерал-майор Михаил Попов и представители на местната власт.", "date": "2018.01.16", "title": "Министър Красимир Каракачанов ще участва в церемония по изпращането на 35-ия военен контингент за участие в мисията на НАТО  в Афганистан"}
{"url": "http://www.focus-news.net/news/2018/01/16/2477599/new-york-post-donald-tramp-razkritikuva-senatora-saobshtil-za-komentarite-mu-otnosno-stranite-kloaki.html", "text": "Президентът на САЩ Доналд Тръмп разкритикува сенатора от Демократическата партия Дик Дърбин , който съобщи на медиите, че държавният глава е определил като „клоаки“ някои държави в Латинска Америка и Африка, пише  New York Post.\r\n„Сенатор Дики Дърбин напълно погрешно представи казаното от мен по време на обсъждането на мигрантската политика. Няма как да се сключват споразумения без доверие“, заяви Тръмп от профила си в социалната мрежа „Туитър“. \r\nДърбин, единственият демократ по време на срещата в Белия дом миналия четвъртък, посветена на миграцията, съобщи на медиите, че Тръмп е попитал защо САЩ продължава да приема мигранти от „страни-клоаки“. \r\nСенаторът от щата Илинойс потвърди, че именно той е съобщил на медиите думите на Тръмп.  Виктор Турмаков", "date": "2018.01.16", "title": "New York Post: Доналд Тръмп разкритикува сенатора,  съобщил за коментарите му относно „страните-клоаки“"}
{"url": "http://www.focus-news.net/news/2018/01/16/2477600/burgas-vremenno-shte-bade-zatvorena-za-dvizhenie-chast-ot-ul-lermontov-zaradi-remont.html", "text": "От 08:00 часа на 16 януари ще бъде затворена за движение ул. „Лермонтов“, в участъка от ул. „Славянска“ до ул. „Георги Кирков“. Това съобщиха от Община Бургас. Причината за това е извършването на строително – монтажни дейности. Община Бургас предварително се извинява за причиненото неудобство и разчита на бургазлии да се съобразяват с въведената временна организация на движение.", "date": "2018.01.16", "title": "Бургас: Временно ще бъде затворена за движение част от ул. „Лермонтов“ заради ремонт"}
{"url": "http://www.focus-news.net/news/2018/01/16/2477601/izlozhbata-evropeyski-gradove-v-tvorbi-na-balgarski-hudozhnitsi-shte-bade-otkrita-v-galeriya-sredets.html", "text": "Изложбата „Европейски градове в творби на български художници” ще бъде открита в галерия „Средец” на Министерството на културата  от 17.30 часа. Това съобщиха от пресцентъра на Министерство на културата. Експозицията ще бъде представена от проф. Марин Добрев, директор на Художествената галерия в Стара Загора.\r\nИзложбата маркира обширната тема за интереса и мястото на сюжети от европейски градове в изкуството на българските художници през последното столетие. В нея са включени 50 живописни творби, рисунки и графики, в които всеки от авторите е запечатал своето усещане за специфичната атмосфера, с която един или друг град го е вдъхновил. Нейният облик се оформя от произведения на творци като Никола Танев, Марио Жеков, Иван Пенков, Дечко Узунов, Бенчо Обрешков, Вера Недкова, Ненко Балкански, Константин Трингов, Найден Петков, Любен Зидаров, Вълко Гайдаров, Ненко Токмакчиев, Андрей Даниел и др. Творбите са предоставени от фондовете на галериите в Стара Загора и Казанлък.", "date": "2018.01.16", "title": "Изложбата „Европейски градове в творби на български художници” ще бъде открита в галерия „Средец”"}
{"url": "http://www.focus-news.net/news/2018/01/16/2477602/general-leytenant-andrey-botsev-shte-uchastva-v-zimnata-sesiya-na-voenniya-komitet-na-nato.html", "text": "Началникът на отбраната генерал-лейтенант Андрей Боцев ще участва в 178-то заседание на Военния комитет на НАТО. Това съобщиха от пресцентъра на Министерство на отбраната.  Зимната сесия от заседания на ниво началници на отбраната на най-висшия военен орган на Алианса ще се проведе на 16 и 17 януари 2018 г. в Брюксел, Белгия.  \r\nДневният ред на форума включва теми, свързани с напредъка по адаптирането на Командната структура на НАТО, мисията на Алианса в Афганистан, проектирането на стабилност и борбата с тероризма. Сред въпросите, които ще бъдат обсъдени в основните сесии, също са военната подкрепа към сигурността и стабилността по южната граница на НАТО, Глобалната коалиция и Ирак и постигането на съгласуваност в различните направления на работа в Алианса. Ще бъдат проведени и сесии на Военния комитет с Грузия и Украйна.", "date": "2018.01.16", "title": "Генерал-лейтенант Андрей Боцев ще участва в зимната сесия на Военния комитет на НАТО"}
{"url": "http://www.focus-news.net/news/2018/01/16/2477603/tsik-shte-provede-zhrebiy-za-opredelyane-na-porednite-nomera-na-partiite-i-koalitsiite-v-byuletinite-za-glasuvane-na-chastichnite-izbori-za-kmetove-nasrocheni-za-18-fevruari-2018-g.html", "text": "От 10.30 часа ще се проведе жребий за определяне на поредните номера на партиите и коалициите, регистрирани в ЦИК, в бюлетините за гласуване в частичните избори за кметове, насрочени за 18 февруари 2018 г. Това съобщиха от пресцентъра на ЦИК.\r\nЖребият ще се състои в заседателната зала № 42 в сградата на Народното събрание, пл. „Княз Александър І“ № 1.\r\nНа 18 февруари 2017 г. са насрочени частични избори за:\r\n-кмет на кметство Звиница, община Кърджали, област Кърджали;\r\n-кмет на кметство Средище, община Кайнарджа, област Силистра;\r\n-кмет на кметство Брест, община Гулянци, област Плевен;\r\n-кмет на кметство Любенец, община Нова Загора, област Сливен;\r\n-кмет на кметство Кочово, община Велики Преслав, област Шумен;\r\n-кмет на кметство Енчец, община Кърджали, област Кърджали;\r\n-кмет на кметство Градешница, община Криводол, област Враца;\r\n-кмет на кметство Кестеново, община Омуртаг, област Търговище.", "date": "2018.01.16", "title": "ЦИК ще проведе жребий за определяне на поредните номера на партиите и коалициите в бюлетините за гласуване на частичните избори за кметове, насрочени за 18 февруари 2018 г."}
{"url": "http://www.focus-news.net/news/2018/01/16/2477604/reuters-kitayskiyat-prezident-zayavi-na-donald-tramp-che-postignatoto-s-golemi-usiliya-svalyane-na-naprezhenieto-na-koreyskiya-poluostrov-tryabva-da-prodalzhi.html", "text": "Според китайските държавни медии президентът на Китай Си Дзинпин е заявил на своя американски колега Доналд Тръмп, че постигнатото с големи усилия сваляне на напрежението на Корейския полуостров трябва да продължи, предава  Reuters.\r\n„Единството по въпроса е извънредно необходимо“, е заявил Си Дзинпин, според държавния китайски телевизионен канал CCTV.\r\nВисокопоставени длъжностни лица от 20 страни по света ще се съберат на 16 януари 2018 г. във Ванкувър на среща на високо равнище за обсъждане на ядрените амбиции на Северна Корея в опит да се увеличи финансовият и дипломатичен натиск върху Пхенян. Виктор Турмаков", "date": "2018.01.16", "title": "Reuters: Китайският президент заяви на Доналд Тръмп, че постигнатото с големи усилия сваляне на напрежението на Корейския полуостров трябва да продължи"}
{"url": "http://www.focus-news.net/news/2018/01/16/2477605/gd-granichna-politsiya-intenziven-e-trafikat-za-tovarni-avtomobili-na-izhod-ot-gkpp-kapitan-andreevo-i-gkpp-lesovo.html", "text": "На българо-турската граница граница на ГКПП \"Капитан Андреево\" и ГКПП \"Лесово\"  има интензивен трафик на изход за товарни автомобили. Това съобщиха от пресцентъра на Главна дирекция \"Гранична полиция\". Информацията за трафика на българските гранични контролно-пропускателни пунктове е към 06.00 часа. На останалите гранични пунктове трафикът е нормален.", "date": "2018.01.16", "title": "ГД \"Гранична полиция\": Интензивен е трафикът за товарни автомобили на изход от ГКПП \"Капитан Андреево\"  и ГКПП \"Лесово\""}
{"url": "http://www.focus-news.net/news/2018/01/16/2477606/v-stolichniya-obshtinski-savet-shte-se-sastoi-preskonferentsiya-vav-vrazka-s-kontsesionniya-dogovor-sas-sofiyska-voda.html", "text": "Председателят на СОС Елен Герджиков и председателят на постоянната комисия по инженерна инфраструктура и енергийно планиране Валя Чилова ще дадат пресконференция, на която да представят проекта на допълнително споразумение със \"Софийска вода\", с цел подобряване на условията по концесионния договор с тях. Това съобщиха от пресцентъра на Столичния общински съвет. Пресконференцията ще се състои на 16 януари от 11.30 часа в зала официална на \"Московска\" 33.", "date": "2018.01.16", "title": "В Столичния общински съвет ще се състои пресконференция във връзка с концесионния договор със \"Софийска вода\""}
{"url": "http://www.focus-news.net/news/2018/01/16/2477607/denyat-16-yanuari-v-balgarskata-istoriya.html", "text": "2011 г. \r\nГоворителят на Европейската комисия Марк Грей съобщава пред пресата, че официално е поискана от България повече информация за изнесените записи на разговори между високопоставени политици, в които са замесени премиерът Бойко Борисов и президентът Георги Първанов.2011 г. \r\nАбсолютни температурни рекорди за януари са отбелязани в градовете: Велико Търново 24.8°, Пловдив 22.5°, Ловеч 22° ,Пазарджик 21°, Казанлък 20.7°, Сливен 21.2°, Лом 19.5° и Сандански 19°.1981 г. \r\nВ София е открита Панорама на българското кино, посветена на 1300- годишнината на българската държава.1952 г. \r\nЗапочва съдебен процес при \"закрити врати\" срещу група строителни инженери, продължил до 25 януари. Обвиненията са, че още от 1945 г. в системата на железопътното строителство действа \"вредителско-шпионска група\", организирана от бившия министър на електрификацията и мелиорацията и на строежите и пътищата Манол Сакеларов. В този пореден \"трайчокостовски\" процес са осъдени 12 души: трима на смърт, а останалите – на различни срокове затвор.1950 г. \r\nВ периода 16 – 17 януари на пленум на ЦК на БКП първият секретар на ЦК Вълко Червенков изнася доклад, озаглавен \"Основни поуки от разкриването на трайчокостовската банда и борбата за нейния разгром\". В работата и материалите на пленума се прокарва сталиновата теза за изострянето на класовата борба при прехода от капитализма към социализма; изисква се прочистване на партията и държавата от \"буржоазните националисти\", \"антисъветските елементи\", \"титовите агенти\"; търси се \"врагът с партиен билет\". Тодор Живков е избран за секретар на ЦК на БКП.1925 г. \r\nВ периода 16 – 20 януари се извършват масови румънски арести в Добруджа – задържани и малтретирани са над 500 българи.1923 г. \r\nВ периода 16 – 17 януари чети на Вътрешната македонска революционна организация (ВМРО) нападат заселеното със сръбски колонисти с. Кадрифаково, Св. Николско, във Вардарска Македония и упражняват натиск за връщането им в Сърбия.1919 г. \r\nВ периода 16 – 18 януари в Москва под ръководството на Кръстьо Раковски се основава Централно бюро на българските комунистически групи при Руската комунистическа партия (болшевики). На 20 април то се установява в Одеса и от 1 май издава в. \"Комуна\".1915 г. \r\nСтефан Панаретов открива българската легация във Вашингтон – първото българско дипломатическо представителство в Новия свят. Стефан Панаретов (Парашкевов) (С. П. Хаджиилиев) е дипломат, общественик, действащ член на Българската академия на науките. Роден е на 4 октомври 1853 г. в Сливен. Завършва Робърт колеж в Цариград, след което остава да преподава в него български език. След потушаването на Априлското въстание (1876 г.) е изпратен от екзарх Антим I в Англия, за да запознае европейската общественост с жестокостите, извършени от турците. Участва активно в съпротивата срещу решенията на Берлинския договор (1878 г.), изнася сказки в редица американски университети и организации за българския национален въпрос. Панаретов е първият български пълномощен министър във Вашингтон (1914–1925 г.). Включен е в състава на българската делегация, която подписва Ньойския мирен договор (1919 г.). През 1921 г. е български делегат в Обществото на народите. Умира на 19 октомври 1931 г.1913 г. \r\nВ Лондон е подписан българо-румънски протокол, отразяващ позициите по Добруджанския въпрос след Междусъюзническата война (1913 г.). България е готова да отстъпи двата триъгълника по общата граница и да събори всички укрепления около Силистра.1908 г. \r\nСъставен е кабинет на Демократическата партия начело с Александър Малинов. Правителствената декларация от 21 април поставя на преден план конституционно-парламентарното управление, засилване на стопанския протекционизъм и социалния мир.1907 г. \r\nСъздадена е опозиционната коалиция Патриотичен блок (демократи, народняци, прогресивнолиберали, радикалдемократи и широки социалисти).\r\nОпозиционен блок (Патриотичен блок) е обединение на буржоазни и дребнобуржоазни партии. В него влизат Народната партия, Прогресивнолибералната партия, Демократическата партия, Радикалдемократическата партия и Българската работническа социалдемократическа партия (широки социалисти). Целта на Опозиционния блок е да се бори за сваляне от власт на правителството на Народно-либералната партия (т. нар. втори стамболовистки режим – 1903-1908 г.). Престава да съществува през май–юни 1907 г. поради различия относно бъдещата форма на управление – коалиционно правителство (според радикалите и широките социалисти) или еднопартийно управление, възложено от княза (според останалите членове).1904 г. \r\nПриет е Закон за престъпленията, извършени чрез печата против държавния глава и семейството му.1898 г. \r\nОбнародван е Закон за лотариите.1881 г. \r\nСключен е договор с Австрийското параходно дружество за превоз на българската поща по течението на Дунав.1878 г. \r\nПо време на Руско-турската война (1877-1878 г.) частите, командвани от генерал Шувалов, водят бой с турците в района на с. Дермендере (Първенец).\r\nПетър Андреевич Шувалов (1827-1889 г.) е руски граф, политик, дипломат, генерал-адютант, генерал от кавалерията, член на Държавния съвет (1874 г.). Изпълнява длъжностите оберполицеймейстер на Петербург, директор на Департамента за общите дела на Министерството на вътрешните работи, шеф на щаба на жандармерията (1866-1873 г.) и главен началник на трето отделение на императорската канцелария, близък съветник на Александър II. Представител на реакционно-крепостническите кръгове, противник на буржоазната реформа. Руски посланик във Великобритания (1874-1879 г.). Участва в работата на Парижкия конгрес през 1856 г. Заедно с княз Горчаков участва в заседанията на Берлинския конгрес (1878 г.). През 1887 г. е натоварен от руския император с мисия до Берлин, целяща да се забрани на княз Александър I Батенберг да се завърне в България.1878 г. \r\nГенерал Йосиф Владимирович Гурко влиза тържествено в Пловдив. Същия ден са освободени градовете Сливен и Харманли.\r\nЙосиф Владимирович Гурко е руски генерал. Роден е на 28 юли 1828 г. в Могильовска губерния. Участва в Кримската война и се отличава през Руско-турската война (1877-1878 г.). Преминава Хаинбоазкия проход, смятан от турците за непроходим. При обсадата на Плевен, превзема турските укрепления при Горни и Долни Дъбник (25 и 29 октомври 1877 г.), а след падането на Плевен разбива турците при с. Богров, както и в тридневната битка при Пловдив (16-18 януари 1878 г.), преследва победените турски войски до Одрин. По-късно е генерал-губернатор на Петербург. Член е на Държавния съвет на Русия (1886-1894 г.). Последовател на принципите на Суворовската военна школа. Умира на 28 януари 1901 г. в с. Сахарово, Тверска област.На тази дата са родени: 1904 г. \r\nРоден е Димитър Добрев (Димитър Димитров) – български писател, журналист. Следва администрация в Свободния университет в София (1937-1942 г.). Живее в родното си село, където е организатор на читалищната дейност, основател и ръководител на месечния вестник \"Светлоструй\" (1928-1941 г.) – най-добрия провинциален вестник за литература преди 9 септември 1944 г. Той е един от основателите на Съюза на писателите от провинцията (1934 г.). През 1946 г. основава и редактира вестник \"Стожер\". Главен редактор е на изданието \"Народна култура\" (1946-1970 г.). Автор е на сборника с лирическа проза, приказки за деца, мемоарни книги. Умира на 3 май 1985 г.На тази дата умират: 1992 г. \r\nУмира Димитър Георгиев Казаков (Нерон) - български художник. Роден е на 22 юни 1933 г. в с. Царски извор, Великотърновско. Завършва ВИИИ “Н. Павлович” през 1965 г. - графика. Оригинален и самобитен живописец, график и приложник. Участва в изложби от 1965 г. Представя свои творби в Сао Паоло, Турция, Берлин и др. Има награди за графика. Негови произведения притежават галерии в България, Сао Паоло, парижкият Лувър и др.1873 г. \r\nОбесен е Димитър Общи (Димитър Николов/Николич, Димитър Косовеца, Димитър Панайотов) – български революционер, помощник на Васил Левски, владее няколко езика. Роден е около 1835/1836 г. в с. Дяково, Скопско (днес в Република Македония). През 1866 г. участва в Критското въстание (1866-1869 г.), след което известно време е при Дж. Гарибалди в Италия, обикаля из Черна гора и Сърбия, действа с чета из българските земи. Преди това в 1862 г. участва в Първата българска легия в Белград. Определен от Българския революционен централен комитет за пръв помощник на Васил Левски, през 1871 г. той се прехвърля на юг от река Дунав и се включва в изграждането на Вътрешната революционна организация. Подтикван от амбицията за по-голяма власт, не спазва строго дисциплината, както се изисква в устава на организацията, и предприема даже фракционна борба против Васил Левски. С тези си действия създава сериозни трудности при изграждането на революционната мрежа в различните краища на страната. През есента на 1872 г. организира Арабаконашкия обир, който става причина за първите удари върху революционните комитети в Софийско, Орханийско (днес Ботевградско), Тетевенско и др. Заловен от османските власти и изправен пред съда, Общи прави пълни разкрития за дейността на Вътрешната революционна организация (ВРО) в тези краища, като смята, че по този начин обществеността в Европа ще прецени обира не като криминален, а като политически акт. Вместо това той допринася за разкриването на революционната мрежа в Западна България и за арестуването на голяма част от нейните дейци. Осъден е на смърт и е обесен в София.За изготвянето на историческата справка на Агенция “Фокус” са използвани следните източници:\r\nЕнциклопедия “България” - Издателство на БАН, 1982 г.;\r\nЕнциклопедия “Британика” (2004 г.);\r\nБолшая Советская Энциклопедия (1970 г.);\r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;\r\nИстория на България по дати - Книгоиздателска къща “Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща “Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща “Емас”, 2001 г.;\r\nИстория на Русия - Книгоиздателска къща “Труд”, 2002 г.;\r\nИстория на Османската империя - Издателство “Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nNational Geographic Arhive;\r\nИсторически бюлетин – на “The New York Times”;\r\nИсторически бюлетин – на “The History Channel”;\r\nИсторически бюлетин – на “World of Quotes”;\r\nЕнциклопедии – “LAROUSSE”Исторически архив на Агенция “Фокус” - отдел “Архив и бази данни”", "date": "2018.01.16", "title": "Денят 16 януари в българската история"}
{"url": "http://www.focus-news.net/news/2018/01/16/2477608/liderat-na-bsp-sofiya-kaloyan-pargov-i-deputatat-ot-bsp-za-balgariya-georgi-svilenski-shte-provedat-priemna-za-grazhdani.html", "text": "Oт 15.00 до 17.00 часа, лидерът на БСП – София Калоян Паргов и народният представител от \"БСП за България\" Георги Свиленски ще бъдат на разположение на софиянци в постоянната приемна на БСП – София на ул. \"Леге\" №10, етаж 1. Това съобщиха от пресцентъра на Градския съвет на БСП - София. \r\nЖелаещите може да се запишат предварително на телефон 02/987 20 86.", "date": "2018.01.16", "title": "Лидерът на БСП – София Калоян Паргов и депутатът от \"БСП за България\" Георги Свиленски ще проведат приемна за граждани"}
{"url": "http://www.focus-news.net/news/2018/01/16/2477609/v-krizisnite-tsentrove-na-stolichna-obshtina-tazi-nosht-sa-nastaneni-174-dushi-ostanali-bez-dom.html", "text": "В кризисните центрове на Столична община тази нощ са настанени 174 души, останали без дом. Това съобщиха от пресцентъра на Столична община.", "date": "2018.01.16", "title": "В кризисните центрове на Столична община тази нощ са настанени 174 души, останали без дом"}
{"url": "http://www.focus-news.net/news/2018/01/16/2477610/regnum-v-kolumbiya-se-e-srutil-most-zaginali-sa-stroitelni-rabotnitsi.html", "text": "Девет души са загинали при срутване на мост в Колумбия, а други петима са ранени, предава   Regnum.\r\nКатастрофата се е случила на границата между провинциите Кундинамарка и Мета. Рухнал е мост, който е трябвало да стане част от пътя между столицата Богота и град Вилявиенсио. Всички загинали и пострадали при инцидента са строителни работници, участващи в изграждането на конструкцията. \r\nНа мястото на инцидента продължава провеждането на спасителна дейност – под отломките все още има работници. Причините за срутването все още не са известни.   Виктор Турмаков", "date": "2018.01.16", "title": "Regnum: В Колумбия се е срутил мост, загинали са строителни работници"}
{"url": "http://www.focus-news.net/news/2018/01/16/2477611/pregled-na-osnovnite-temi-v-dobrudzhanskiya-pechat.html", "text": "За бум на пияни и дрогирани шофьори съобщава вестник „Нова добруджанска трибуна“, позовавайки се на информация от Областната дирекция на МВР в Добрич. В предходните дни автопатрули и при специализирана акция са установили множество шофирали в нетрезво състояние или под влияние на опияти. Повечето случаи са в Добрич, има заловен и от село Смолница. Всички лица били задържани за 24 часа, на един гражданин е образувано бързо производство, тъй като той е отказал да даде кръвна проба. „Легионер обяви в мрежата: преди дни бях с Росен Ангелов на мисия в Африка“, съобщава изданието. Анонимен мъж твърди сензационни факти, че набеденият мъж не е виновен и не се е самоубил. Според твърдението Росен Ангелов е с френския легион на място, където няма интернет и телефонна връзка. Мъжът, който твърди това, също е бил на мисия, но поради тежко заболяване е върнат в страната. Като допълнение към темата вестникът публикува факти, изнесени от бившият шеф на разузнаването Димо Гяуров. Според него е възможно Росен Ангелов да е имал съучастник. „Като няма живи свидетели как има ясни изводи какъв е точно мотивът“, е запитал в ефира на национална телевизия Гяуров. „В Тервел започва обновяването на музея за 1300-годишнината от победата на Хан Тервел над арабския халифат“, съобщава всекидневникът. Музеят е общински, а правителството вече е отпуснало 550 000 лева, като част от тях – 280 000 лева, ще бъдат вложени в това обновяване. По повод годишнината Общинска банка пуска специална лимитирана серия от шест монети, наречена „Символите на българската държавност през вековете“. Водещата тема в другия регионален вестник „Добруджанска трибуна“ е за дейностите по проект на Община Добрич за енергийно обновяване на многофамилни жилищни сгради по ОП „Региони в растеж“. Девет такива сгради на различни адреси в Добрич ще бъдат обновени. Разчетите на специалистите са да се постигне намаление на консумираната досега еленергия. От досегашните 2 570  kWh да се постигнат 1 437 kWh. Очаква се сметките за ток да паднат с около 40%. Според Българското дружество за защита на птиците Устройственият план на Шабла застрашава природни територии и защитени видове, съобщава изданието. С приемането на този план се предвижда небалансирано инфраструктурно развитие на територията на морската община. В нея се намират най-чувствителните зони, събрали уникално биологично разнообразие, характерно за района. Природозащитниците настояват в Общия устройствен план на Шабла да не се допуска застрояване на бреговата ивица, за да не бъдат прогонени застрашени видове птици. „Експозиция представя „Двореца“ като вдъхновение за художниците“, съобщава изданието. Така се поставя началото на изложбената дейност за 2018 година. Ретроспективната изложба включва творби от фонда на Културния център, ще бъде представена в галерия „Тихото гнездо и може да бъде разгледана до средата на февруари.", "date": "2018.01.16", "title": "Преглед на основните теми в добруджанския печат"}
{"url": "http://www.focus-news.net/news/2018/01/16/2477612/mvr-edin-chovek-e-s-opasnost-za-zhivota-a-14-dushi-sa-raneni-v-katastrofi-v-stranata-prez-izminaloto-denonoshtie.html", "text": "Един човек е с опасност за живота, а 14 души са ранени в 13 катастрофи в страната през изминалото денонощие. Това съобщиха от пресцентъра на МВР.  В столицата са станали  256 леки пътнотранспортни произшествия и едно тежко, в резултат на които един човек е ранен.", "date": "2018.01.16", "title": "МВР: Един човек е с опасност за живота, а 14 души са ранени в катастрофи в страната през изминалото денонощие"}
{"url": "http://www.focus-news.net/news/2018/01/16/2477613/ria-novosti-prezidentat-na-kazahstan-pristigna-na-ofitsialno-poseshtenie-v-sasht.html", "text": "Президентът на Казахстан Нурсултан Назарбаев пристигна в САЩ на официално посещение, предава РИА Новости.\r\n„Държавният глава пристигна във Вашингтон. По време на официалното си посещение Нурсултан Назарбаев ще се срещне с президента на САЩ Доналд Тръмп , а също така и с представители на официалните и делови кръгове в страната“, пише в официално заявление на казахстанското президентство. \r\nОсвен това президентът на Казахстан ще участва на заседание на Съвета за сигурност на ООН.  Виктор Турмаков", "date": "2018.01.16", "title": "РИА Новости: Президентът на Казахстан пристигна на официално посещение в САЩ"}
{"url": "http://www.focus-news.net/news/2018/01/16/2477614/plovdiv-obshtinskite-savetnitsi-ot-gerb-organizirat-priemni-za-grazhdanite.html", "text": "Общинските съветници от ГЕРБ в град Пловдив ще проведат приемни с гражданите, съобщиха от пресцентъра на партията. \r\nОбщинският съветник от ГЕРБ в Общински съвет – Пловдив, Иван Вичков ще приема граждани във вторник, 16 януари, от 16:00 до 18:00 часа в офиса на ГЕРБ в район „Тракия”в блок 91. Иван Вичков е член на Постоянната комисия „Здравеопазване и социални дейности”.\r\nВ сряда, 17 януари, ще се проведат приемни с граждани на общински от ГЕРБ в Общински съвет - Пловдив, както следва:\r\n-\tРадослава Ташкова, председател на Групата на ГЕРБ и заместник-председател на Общински съвет - Пловдив, ще се срещне с граждани от 16:00 до 18:00 часа в офиса на ГЕРБ в район „Южен” на ул. „Академик Петър Динеков” №1А;\r\n-\tГеорги Василев, от 16:00 до 18:00 часа в офиса на ГЕРБ в район „Южен” на ул. „Академик Петър Динеков” №1А;\r\n-\tД-р Аргир Аргиров, от 17:30 до 18:30 часа в офиса на ГЕРБ в район „Южен” на ул.”Академик Петър Динеков”№1А;\r\n-\tАни Лафчиева, от 17:00 до 18:30 часа в офиса на ГЕРБ в район „Източен” на ул.”Коста Паница”№5;\r\n-\tЕмил Русинов, от 17:30 до 19:00 часа в офиса на ГЕРБ в район „Източен” на ул. „Коста Паница” №5;\r\nВ четвъртък, 18 януари, общинските съветници от ГЕРБ в Пловдив ще проведат приемни с гражданите, както следва:\r\n-\tПетър Попов, от 17:30 до 19:00 часа в офиса на ГЕРБ в район „Западен” на ул.  „Царевец” № 9;\r\n-\tЯсен Михайлов, от 17:30 до 19:00 часа в офиса на ГЕРБ в район „Западен” на ул.  „Царевец” № 9;\r\n-\tГошо Къчков, от 17:30 до 19:00 часа в офиса на ГЕРБ в район „Северен” на бул. „Марица” №91;\r\n-\tПенчо Малинов, от 17:00 до 18:30 часа в офиса на ГЕРБ в район „Източен” на ул. „Коста Паница” №5;\r\n-\tВеселин Маневски, от 16:00 до 18:00 часа в офиса на ГЕРБ в район „Южен” на ул. „Академик Петър Динеков” № 1А.", "date": "2018.01.16", "title": "Пловдив: Общинските съветници от ГЕРБ организират приемни за гражданите"}
{"url": "http://www.focus-news.net/news/2018/01/16/2477615/ministar-predsedatelite-boyko-borisov-i-artur-rasizade-otkriha-parvata-avioliniya-mezhdu-balgariya-i-azerbaydzhan.html", "text": "Министър-председателите Бойко Борисов и Артур Расизаде откриха първата авиолиния между България и Азербайджан, съобщиха от правителствената информационна служба. Веднъж седмично - във вторник, полет на Азербайджанските авиолинии чрез компанията им BUTA Airlines, ще свързва столиците София и Баку.\r\nДиректната въздушна линия между България и Азербайджан е резултат от договореностите, постигнати между премиера Бойко Борисов и президента на Азербайджан Илхам Алиев при неговото посещение в страната ни през 2015 г. Целта е да се създадат условия за насърчаване на контактите между представителите на бизнеса между двете страни и увеличаване на туристите, посещаващи България и Азербайджан.\r\n„29 евро е цената на билета в една посока. Това е една прекрасна възможност азерите да идват на ски и на летен туризъм у нас и да разгледат културно-историческите ни красоти. В същото време българите само за 3 часа могат да дойдат в една прекрасна страна с много традиции“, заяви на официалното откриване премиерът Борисов.\r\nСред първите пасажери на новата авиолиния бяха министрите на транспорта Ивайло Московски, на енергетиката Теменужка Петкова, на икономиката Емил Караниколов, на земеделието, храните и горите Румен Порожанов. Те бяха част от официалната делегацията в Баку, която придружи премиера Борисов.", "date": "2018.01.16", "title": "Министър-председателите Бойко Борисов и Артур Расизаде откриха първата авиолиния между България и Азербайджан"}
{"url": "http://www.focus-news.net/news/2018/01/16/2477616/dobrich-nyama-promyana-v-organizatsiyata-na-dvizhenie-na-avtomobili-v-oblastta-patnite-nastilki-sa-zasnezheni-na-mesta-zaledeni.html", "text": "Пътува се при зимни условия, пътните настилки са заснежени, на места - заледени, предаде кореспондентът на Радио „Фокус” – Варна. Няма промяна в организацията на движение на автомобили в областта, няма затворени пътни отсечки. Oграничено e движението на МПС над 10 тона по първокласния път 9 в отсечката Кранево-Варна. Обходният маршрут е през село Оброчище. Времето в Добрич е облачно, температурата е около минус 3 градуса към 8,00 часа, тихо е, без снеговалеж.  \r\nЖулиета НИКОЛОВА", "date": "2018.01.16", "title": "Добрич: Няма промяна в организацията на движение на автомобили в областта, пътните настилки са заснежени, на места - заледени"}
{"url": "http://www.focus-news.net/news/2018/01/16/2477617/denyat-16-yanuari-v-svetovnata-istoriya.html", "text": "2017 г.\r\n38 души загиват след като самолет  се разбива близо до международното летище Манас в Киргизстан.2017 г.\r\nУкрайна съди Русия в Международния съд, обвинявайки я в извършване на \"тероризъм\" и \"дискриминация\" в източна Украйна и Крим.2017 г.\r\nТриста морски пехотинци от САЩ пристигат в Норвегия за шест месеца, като стават първите чуждестранни войски в Норвегия след Втората световна война.2016 г. \r\nАвстрия разполага армията си по границите си с Германия и Словения в резултат на растящите брой мигранти.2016 г. \r\nПървата жена президент в Тайван. Тя бе избрана след категорична победа с 60% подкрепа. На проведените избори гражданите на страната.2015 г. \r\nИзригване на подводния вулкан Хунга Тонга близо до Тонга създава нов остров в Тихия океан. (Radio Australia)2015 г. \r\nВ Зиндер, вторият по големина град в бившата френска колония Нигер мюсюлмани опожаряват френския културен център заради публикуването на карикатури на пророка Мохамед в последния брой на списание „Шарли ебдо“. Подпалени са също църкви и магазини. Четирима са загинали от прострелване, а 45 човека са ранени. Полицията използва сълзотворен газ за да разпръсне демонстрантите. Хиляди демонстранти излизат също в Мавритания и Сенегал.2013 г. \r\nФранция започва наземна военна операция в Мали.2011г. \r\nКонституционния съд на Италия отменя частично закон, позволяващ на Берлускони да не се явява в съда по дела срещу него. По \"Рубигейт\" Берлускони се разследва в злоупотреба с власт, евентуална сексуална връзка с малолетна и натиск върху полицията.2011г. \r\nПо силата на Конституцията, Председателят на парламента на Тунис Фуад Мебазаа поема поста на временен президент на страната, освободен от досегашния президент Бен Али, който получава политическо убежище\r\nв. Саудитска Арабия2006 г. \r\nЕлен Джонсън Сърлиф встъпва в длъжност като 24-и президент на Либерия. На церемонията присъстват Кондолиза Райс и първата дама на САЩ Лора Буш.2005 г. \r\nСтиепан Месич, политик от Хърватската народна партия печели втори мандат на изборите за президент на страната.2005 г. \r\nНа 67 годишна възраст в Букурещ (Румъния), Адриана Илиеско ражда момиче.2001 г. \r\nПрезидентът на ДР Конго – Л. Кабила е застрелян от един от бодигардовете си.1994 г. \r\nЕгор Гайдар е уволнен от поста първи вицепремиер на Русия. Руският икономист и политик Его́р Тиму́рович Гайда́р е роден на 19 март 1956 г. Той е внук на известния съветски писател Аркадий Гайдар (по бащина линия) и на Павел Бажов (по майчина линия).1981 г. \r\nВ Северна Ирландия е ранена защитничката на човешките права Бернадет МакАлиски (Bernadette McAliskey). В нейния дом проникват три въоръжени лица, като преди това прекъсват телефонните кабели на къщата. МакАлиски е простреляна с три куршума – в гръдния кош, в ръката и в бедрото, докато събужда едно от трите си деца. Съпругът й също е прострелян от упор. Нападателите са арестувани от войници на парашутен полк, които напълно случайно в този момент са патрулирали в близост до къщата и са чули изстрелите. Веднага след инцидента Бернадет МакАлиски е транспортирана в болница, където състоянието й е стабилизирано. Според органите на сигурността нападението над МакАлиски е извършено професионално.1980 г. \r\nВ Токио Пол Маккартни попада в затвора за 10 дни заради притежание на марихуана.\r\nПол Маккартни е роден на 18 юни 1942 г. в Ливърпул, Англия. Той е английски рокмузикант, композитор, един от основните членове на квартета “Бийтълс”. Влиза в скифл-групата “Куоримен” през 1956 г., сформирана от Дж. Ленън през 1955 г., а от 1960 г. - “Бийтълс”. До разпадането на “Бийтълс” има определяща роля във формирането на музикалната концепция на групата (заедно с Дж. Ленън; двамата работят в тандем и солово, като създават песни, превърнали се в евъргрийни). Много от типичните му лирични песни през 60-те години са посветени на Джейн Ешър (негова приятелка и годеница между 1963 г. и 1968 г.). През 1969 г. се жени за американската фотографка Линда Истман. Първият му солов албум излиза 20 дни преди премиерата на “Let It Be” (17.04.1970 г.). През 1971 г. създава групата “Уингс” (постоянни участници са съпругата му Линда и Дени Лейн - китарист на “Муди блус”). През следващите десетилетия наред със социално ангажирани песни продължава да издава плочи с лирични песни в традицията на “Бийтълс”. Сътрудничи с известни имена от музикалния шоу-бизнес - Р. Стар, Ст. Уондър, К. Пъркинз, М. Джексън и др. Самостоятелни албуми: “MаcCartney” (1970 г.), “Ram” (1971 г.), “MacCartney II” (1980 г.), “Tug of War” (1982 г.), “Pipes of Peace” (1983 г.), “Give My Regards to Broad Street” (1984 г.), “Prress to Play” (1986 г.), “All the Best” (1987 г.), “Flowers in the Dirt” (1989 г.), “Tripping the Live Fantastic” (1990 г.), “Unplugged - the Official Bootleg” (1991 г.), “Liverpool Oratorio” (1991 г.), “Off the Ground” (1993 г.), “Paul Is Live” (1993 г.), “Strawberries Oceans Ships Forest” (1994 г.), “Flaming Pie” (1997 г.), “Standing Stone” (1997 г.), “Run Devil Run” (1999 г.), “Driving Rain” (2001 г.), “Wingspan” (2001 г.), “Hits and Hits Together” (2002 г.).1979 г. \r\nВ резултат на “ислямската революция” в Иран е свален светският режим на шах Мохамед Реза Пахлави и страната е върната към законите на шариата.\r\nВ края на XIX и началото на XX в. Иран изпада в полуколониална зависимост от Великобритания и Русия, които през 1941-1946 г. я окупират. Реза шах Пахлави е принуден да абдикира в полза на сина си Мохамед Реза Пахлави, който се задължава да отстъпи Азербайджан на СССР. През 1963 г. Мохамед Реза шах Пахлави започва мащабни реформи, които водят до разпри с духовенството и през 1978 г. е въведено военно управление. Формира се опозиционно движение около ислямския фундаменталист аятоллах Р. Хомейни, който се завръща в Иран през 1979 г., след като шахът напуска страната. Хомейни незабавно спира реформите и обявява Иран за ислямска република, а себе си – за пожизнен религиозен водач. Съгласно приетата през 1981 г. конституция на Иран, в страната са забранени всички политически партии и неислямистки движения. Продължилите спорове с Ирак за пограничните територии прерастват в открита война (1980-1989 г.). Аятоллах Хомейни умира на 4 юни 1989 г. С. А. Хаменей е избран за негов наследник. През 1992 г. парламентарните избори в Иран са спечелени от ислямистите.1970 г. \r\nМуамар Кадафи встъпва в длъжност министър-председател на Либия. Муамар Кадафи е либийски политик и държавник. Роден е през 1942 г. в Сирт. Завършва военно училище (1965 г.), преминава офицерски курсове във Великобритания (1966 г.). Той е един от създателите на организацията на свободните офицери, свалили крал Идрис V (1 септември 1969 г.) и обявили Либия за република. Председател е на Съвета на революционното командване (от 1969 г.), председател е на Националния съвет за отбрана и главнокомандващ на въоръжените сили (от 1970 г.); министър-председател на Либия (януари 1970 г. – юли 1972 г.). Обявява се за ръководител на революцията и е държавен глава на Социалистическата народна либийска арабска джамахирия (от март 1979 г.). Създаденият от Муамар Кадафи режим е тоталитарен, а много страни го определят и като терористичен.1969 г. \r\nСъветските космически апарати “Съюз 4” и “Съюз 5” извършват първия трансфер на екипаж в открития космос1963 г. \r\nНикита Хрушчов обявява, че СССР притежава водородна бомба. Термоядрената бомба (водородна бомба) се състои от атомна бомба, заобиколена от слой хидрогенен материал (напр. литиев деутерид). При температурата, получена от взривената атомна бомба, настъпва синтез на водородните ядра в хелиеви ядра (термоядрена реакция) с отделяне на още по-големи количества енергия. Взривният ефект на термоядрената бомба е сравним с взривяването на десетки мегатона тротил.1957 г. \r\nВ Лондон е открит клуб “Пещера”, където започва да изнася концерти групата “Битълс”. Заведението се намира на Матюз стрийт.1941 г. \r\nВ Литва е основана Академия на науките.1920 г. \r\nВ Париж се провежда първото заседание на Лигата на нациите.1920 г. \r\nВ САЩ влиза в сила осемнадесетата поправка на Конституцията, с която в страната се въвежда “сух режим”. С поправката се забранява производството и продажбата на напитки, които имат алкохолно съдържание повече от 1 градус. В следващите години в страната процъфтява нелегалното производство на алкохол, а спиртните напитки се внасят контрабандно през границите с Мексико, Канада и по море от Карибските острови. “Сухият режим” е отменен през 1933 г. от Франклин Рузвелт след избирането му за президент.1920 г. \r\nАнтантата снема търговската блокада на Русия. Антантата е съглашение, сключено преди Първата световна война, между Англия, Франция и Русия за взаимна отбрана и общи действия по време на война.1919 г. \r\nВ периода 16 – 18 януари в Москва под ръководството на Кръстьо Раковски се основава Централно бюро на българските комунистически групи при Руската комунистическа партия (болшевики). На 20 април то се установява в Одеса и от 1 май издава в. \"Комуна\".1906 г. \r\nБритания предава на Канада контрола над своите военноморски бази в канадския град Халифакс. Халифакс е град в Югоизточна Канада, административен център на провинция Нова Шотландия. Население - 281 000 жители. (с предградията). Пристанище в малък залив на Атлантически океан, който не замръзва през зимата. Една от най-големите риболовни бази на Канада. Нефтопреработваща, рибоконсервна промишленост, корабостроене и автомобилостроене. Два университета.1889 г. \r\nВ Австралия е измерена температура от 53,3 градуса (до този момент най-високата температура в световната история).1869 г. \r\nВ Петербург се състои премиерата на Първа симфония на Александър Бородин.\r\nАлександър Бородин е роден на 12 ноември 1833 г. в Санкт- Петербург. Той е един от най-големите композитори на руската класика. Член е на Балакиревия кръжок \"Могъщата петорка\". Творчеството му, наред с произведенията на Мусоргски и Римски-Корсаков, представлява нова епоха в историята на руската музика. Интересите му са енциклопедични: увличат го естествените и хуманитарните науки, свири на пиано, флейта и виолончело. През годините, прекарани в чужбина (1859 г. – 1862 г.), написва първите си зрели музикални творби. От 1869 г. до смъртта си работи върху \"Княз Игор\" – една от най-значителните опери в цялата руска класика. Междувременно създава : Струнен квартет № 1, Струнен квартет № 2, симфоничната картина \"В степите на Средна Азия\". Умира на 27 февруари 1887 г.1761 г. \r\nАнгличаните завземат крепостта Пондишери, последното френско владение в Индия.\r\nПондишери (Путучери) е съюзна територия на Индия, в югоизточната част на полуостров Индустан, на брега на Бенгалския залив. Бивше владение на Франция (до 1945 г.). Обща площ - 500 кв. км. Население - 604 000 жители. Административен център - гр. Пондишери (251 000 жители), пристанище на Короманделския бряг на Индустан. Памукотекстилна, хранително-вкусова промишленост, производство на бои (индиго).1744 г. \r\nБъдещата императрица на Русия Екатерина II напуска Берлин на 14 годишна възраст, за да отпътува към Русия. Екатерина II Алексеевна (София Фредерика Августа Анхалт-Цербска) е руска императрица (от 28 юни 1762 г.). Родена е на 2 май 1729 г. в Щетин. Произхожда от беден немски княжески род. Омъжена е за наследника на руския престол (1745 г.), бъдещия император Петър III. Скоро след коронясването на Петър III с помощта на гвардията прави преврат и заема престола. Коронясана е в Москва на 22 септември 1762 г. Общува с много видни свои съвременници – Волтер, френски енциклопедисти и др. При нейното царуване избухва Селската война, под ръководството на Е. И. Пугачов (1773-1775 г.), която е потушена с твърдост и жестокост. Извършва реформа в управлението на губерниите (1775 г.), което укрепва административната система на Русия; утвърждава наследствените съсловни права на дворянството. След две успешни войни с Турция, Русия заема Черноморското крайбрежие от устието на река Дунав до река Дон, заедно с Кримския полуостров. Съгласно Кючук Кайнарджикският мир (1774 г.) Русия получава право да защитава интересите на християните в Османската империя, което се смята за голяма крачка в решаването на т. нар. Източен въпрос. Екатерина ІІ умира на 17 ноември 17961724 г. \r\nПетър I забранява в Русия браковете по принуда. Петър I е роден 1672 г. На престола е от 1682 г. През 1721 г. става първият руски император. Син е на цар Алексей I Михайлович; от династията Романови. Наследява короната от Фьодор III царува заедно с брат си Иван под регентството на сестра им София Алексеевна до 1689 г.\r\nЗапочва модернизация на Русия: реорганизира администрацията, установява йерархията на чиновниците, учредени са сенат, колегии, страната е разделена на губернии, през 1703 г. построява новата столица Санкт-Петербург. Поверява на Светия синод управлението на църквата, като я отделя от държавата. Използва опита на западноевропейските държави в развитието на промишлеността, търговията и културата. За да получи излаз на Черно море, през 1696 г. отвоюва Азов от турците. Обявява война на Швеция, но претърпява неуспех при обсадата на Нарва през 1700 г. През 1709 г. разбива при Полтава шведския крал Карл ХII, който търси убежище в Турция. През 1711 г. потегля срещу турците, но е обкръжен при река Прут и едва се спасява от плен. Губи Азов, но чрез Нищадския договор получава Лифландия, Естландия, Карелия и част от Финландия. Открива Морската академия. Умира през 1725 г.1707 г. \r\nШотландският парламент ратифицира договора за обединение с Англия, с което се създава Великобритания.1593 г. \r\nМехмед III (1566 г. – 1603 г.), син на Мурад III, заема турския престол, след което убива 19-те си братя. Предприема поход срещу Австрия и разбива имперските войски при Керестеш през 1596 г. По време на управлението му избухват въстания, които откъсват от империята му Молдова, Трансилвания и Влашко. Умира на 21 декември 1603 г. в Истанбул от апоплектичен удар.1581 г. \r\nАнглийският парламент приема закони против католицизма. Англиканизмът (англиканство) е държавната религия в Англия. Тя датира от управлението на Хенри VIII. Кралят влиза в спор с папа Климент VII, защото не успява да получи от него разтрогването на брака си с Катерина Арагонска (1534 г.). Решава да застане начело на английската църква. Едуард VI потвърждава това разцепление. Католичката Мария Тюдор иска да унищожи делото на двамата си предшественици, но пролятата от нея кръв допринася само за по-голямата неприязън към католицизма; затова кралица Елизабет с много голяма лекота получава одобрението на Тридесет и двата члена на \"Веруюто\" на англиканската църква (1562 г.). Англиканистите възприемат някои протестантски вярвания, но запазват много сходни точки с католичеството, особено йерархията. В англиканската църква причестяването се приема по един и същ начин, както от обикновените вярващи, така и от пасторите.1547 г. \r\nКнязът на Русия Иван IV Василевич (Грозни) се самопровъзгласява за цар.\r\nИван IV Василевич (Грозни) е княз (от 1533 г.), първия руски цар (от 1547 г.). Роден е на 25 август 1530 г. в село Коломенское. Син е на Василий III Иванович. Активно се включва в държавната политика от времето на създаването на т. нар. Избрана рада (1549 г.), чийто фактически ръководител е А. Ф. Адашев. Стреми се да укрепи самодържавието и да централизира държавата. През 1549-1560 г. провежда реформи в областта на централното и местното управление, реорганизация на армията и др. В резултат на военните походи на Иван IV Василевич (Грозни) през 1547-1552 г. е присъединено Казанското ханство, през 1556 г. – Астраханското ханство; под руска зависимост попадат сибирския хан Едигер (1555 г.) и Голямата Нагайска орда (1557 г.). След падането на Радата (1560 г.) Иван IV Василевич (Грозни) еднолично провежда политика за укрепване на самодържавната власт. Воюва неуспешно с Ливония за излаз на Балтийско море, но започва присъединяването на Сибир (1581 г.). Още по време на Ливонската война засилва борбата си с остатъците от феодалната разпокъсаност; най-разпространени методи за борба с политическите противници стават заточението и смъртното наказание; през 1565 г. се въвежда опричнината. Избити са голяма част от привържениците на Владимир Андреевич Старицки, а през 1569 г., самият Старицки бива заставен да изпие отрова. Наказани са Новгород и Псков в обвинение за стремеж към поданство на \"литовския крал\". Засилва се крепостническият гнет. Сред народа Иван IV Василевич получава прозвището \"Грозни\". Голяма е ролята му в разработването на официалната идеология на самодържавието. Мнителността и недоверчивостта му с годините се засилват. Това се отразява в манията му за преследване, садистични наклонности, необуздан гняв (в резултат на едно такова гневно избухване през 1582 г. убива сина си Иван). Иван IV Василевич е образован за времето си човек, с литературни наклонности, за което свидетелстват широко известните му послания към А. М. Курбски, В. Грязни и др. Оказва влияние върху съставянето на редица литературни паметници от средата на ХVI в., изиграва важна роля в организацията на книгопечатането; по негова инициатива е осъществено строителството на храма \"Василий Блажени\" в Москва. Умира на 18 март 1584 г.1362 г. \r\nВ резултат на ураган в Северно море е разрушено европейското крайбрежие и са образувани Фризките острови.\r\nФризките острови са владения на Холандия, Германия и Дания. Простират се край бреговете на континента приблизително на около 250 км. Площ - около 480 кв. км (размерите и бреговата линия силно се променят под влияние на вълните и вятъра). Има дюни с височина 20 м., както и борови гори.27 г. пр.н.е.: \r\nСенатът на Римската империя удостоява за първи път с титлата Август императора Гай Юлий Цезар Октавиан.На тази дата са родени: 1974 г. \r\nРодена е Кейт Мос – английски топ модел, лице на Келвин Клайн.\r\nРодена е в Адискомб, близо до Лондон. Талантът й е забелязан на 14-годишна възраст от Сара Дукас. Въпреки очевидния си недостатък – ръст от 168 см, Мос очарова модната индустрия и работи за елитни модни къщи като “Гучи”, “Долче и Габана”, “Версаче”, “Шанел” и др. През 2002 г. се ражда дъщеря й Лайла Грейс.1855 г. \r\nРодена е Елеонора Маркс (Евелинг) – една от създателките на социалистическата организации във Великобритания (Социалистическа лига (1884 г.), и др. Дъщеря е на Карл Маркс и съпруга на Е. Евелинг. Умира на 31 март 1898 г.1853 г. \r\nРоден е Андре Мишлен – френски бизнесмен, създал фабрика за производство на автомобилни гуми. Мишлен е френски индустриалец, който заедно с брат си Едуард основава през 1888 г. във Клермон-Фреан компания за автомобилни гуми. През 1900 г. публикува първия пътеводител “Мишлен”, който има за цел популяризирането на автомобилния туризъм, което да увеличи печалбите на компанията му.1820 г. \r\nРоден е Йоханес Ребман – немски пътешественик, открил Килиманджаро.\r\nКилиманджаро е вулканичен масив в Източна Африка. Във формата на конус с диаметър 90 км в основата, на 4 200 м над морското равнище се раздвоява на 2 върха: Мавенси (5 355 м) и кратера Кибо (6 010 м), покрити със снегове и глетчери. Открит през 1848 г. от Ребман и Крапф; изкачен за първи път от Ханс Майер до връх Кибо (1889 г.) и от Елер и Клуте - до връх Мавенски (1912 г.). Включен в ССН.1812 г. \r\nРоден е Илия Гарашанин - сръбски общественик, политик и държавник. Княз Милош от митничар го издига в чин полковник в новосъздадената редовна сръбска войска. Помага на А. Карагеоргиевич да бъде избран за крал на Сърбия (1842 г.). Министър на вътрешните работи (1843-1852 г., 1858-1859 г.), министър-председател и министър на външните работи (1852-1853 г., 1861-1867 г.). Проявява се като отличен администратор - създава добра полиция и допринася за затвърдяването на конституционния режим. Бори се срещу австрофилската политика на А. Карагеоргиевич и търси подкрепата на Франция, Русия и на Високата порта. При завръщането на княз Милош на престола прокарва идеята за война срещу Турция, организира пропаганда на целия Балкански полуостров, влиза в тайни преговори за съюз с гръцкото правителство и работи усилено за вдигане на въстание от всички славяни, които се намират под турско иго, с цел да постигне тяхното освобождение и да създаде една голяма славянска държава под егидата на Сърбия. Намира подкрепа на идеите си сред някои политици в Русия и Австрия. Поддържа връзки с българската Добродетелна дружба в Букурещ и с Г. С. Раковски. В политиката си се проявява като враг на идеята за национална независимост на България и проповядва и реализира на практика идеите на великосръбския шовинизъм. Умира на 16 юни 1874 г. в Белград.1767 г. \r\nРоден е Андерс Екенберг – шведски химик, който открива химическия елемент тантал.\r\nТанталът е открит в минерали от Итерби, Швеция. Първоначално учените смятат, че Екенберг е открил алотроп на ниобия, елемент подобен на тантала. Спорът е разрешен, когато швейцарският химик Де Мариняк доказва, че танталът и ниобият са два различни елемента. Първите чисти проби от тантал са произведени през 1907 г. Днес елементът се добива от минералите колумбит, танталит и евксенит.На тази дата умират: 1957 г. \r\nУмира Артуро Тосканини (Toscanini) - италиански диригент. Роден е на 25 март 1867 г. Завършва класа по виолончело в Пармската консерватория (1885 г.). Ръководител на театъра “Ла Скала” в Милано (1898-1903 г., 1906-1908 г.). Емигрира от Италия в САЩ (1928 г.) и работи в Метрополитен опера (1928-1936 г.) и Нюйоркската филхармония (1937-1953 г.). Един от най-известните и талантливи диригенти на ХХ в. Неговата интерпретация на музикалните произведения се отличава с дълбочина, проникновение и емоционалност.1925 г. \r\nУмира Алексей Куропаткин - руски генерал, командващ руската армия в руско-японската война. Алексей Николаевич Куропаткин е руски военачалник, генерал. Роден е на 29 март 1848 г. През 1881 г. като полковник взема участие в похода срещу тюркмените и завладява Ашхабад. Успява да се издигне по време на царуването на Николай II благодарение на гъвкавостта си и благоволението на царицата. Замества Вановски като министър на войната; през Руско-японската война застава начело на руските войски в Манджурия (1904-1905 г.). През I световна война е губернатор на Туркестан. След Октомврийската революция (1917 г.) приема длъжността технически съветник на Червената армия. През 1923 г. съветското правителство издава “Дневник на генерал Куропаткин”, извлечен от тайните архиви.За изготвянето на историческата справка на Агенция “Фокус” са използвани следните източници: \r\nЕнциклопедия “България” - Издателство на БАН, 1982 г.;\r\nЕнциклопедия “Британика” (2004 г.);\r\nБолшая Советская Энциклопедия (1970 г.);\r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;\r\nИстория на България по дати - Книгоиздателска къща “Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща “Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща “Емас”, 2001 г.;\r\nИстория на Русия - Книгоиздателска къща “Труд”, 2002 г.;\r\nИстория на Османската империя - Издателство “Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nNational Geographic Arhive;\r\nИсторически бюлетин – на “The New York Times”;\r\nИсторически бюлетин – на “The History Channel”;\r\nИсторически бюлетин – на “World of Quotes”;\r\nЕнциклопедии – “LAROUSSE”Исторически архив на Агенция “Фокус” - отдел “Архив и бази данни”;", "date": "2018.01.16", "title": "Денят 16 януари в световната история"}
{"url": "http://www.focus-news.net/news/2018/01/16/2477618/sofiyska-voda-vremenno-shte-prekasne-vodosnabdyavaneto-v-chast-ot-kv-karpuzitsa.html", "text": "„Софийска вода” временно ще прекъсне водоснабдяването в  част от кв. „Карпузица“. Това съобщиха от пресцентъра на дружеството. \r\nВъв връзка с монтаж на спирателен кран на ул. „Евлия Челеби“ , кв. „Карпузица“, се налага спиране на водоподаването от 10:00 до 20:00 часа на клиентите на „Софийска вода”, живеещи в района на:\r\nул. „Евлия Челеби“ от ул. „Дамяница“ до бул. „Никола Петков“,\r\nул. „Борован“ от ул. „Евлия Челеби“ до ул. „Кореняците“ ул. „Сияйна“.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Евлия Челеби“ ъгъла с ул. „Дамяница“.\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 121 21 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2018.01.16", "title": "„Софийска вода” временно ще прекъсне водоснабдяването в  част от кв. „Карпузица“"}
{"url": "http://www.focus-news.net/news/2018/01/16/2477619/warsaw-voice-balgariya-podkrepya-polsha.html", "text": "България, която наскоро пое председателството на Съвета на Европейския съюз, се надява, че няма да има нужда от продължаване на наказателната процедура срещу Полша, свързана с член 7 от устава на Европейския съюз, това пише полското издание The Warsaw Voice. Българският министър-председател определи като „опасен прецедент“ наказателната дейност от страна на ЕС срещу Варшава. \r\nСпоред източници на местен вестник, „България се надява да постигне поне частичен компромис с Полша“. Агенция \"Фокус\" припомня: На 20 декември, Европейският съюз започна безпрецедентна наказателна процедура срещу Полша, свързана с противоречивите съдебни реформи на Варшава, които според Брюксел застрашават върховенството на закона в страната. Член 7 от договора на ЕС позволява на организацията да отнемене някои от правата на Полша като член на Съюза. : Цанко Цолов", "date": "2018.01.16", "title": "Warsaw Voice: България подкрепя Полша"}
{"url": "http://www.focus-news.net/news/2018/01/16/2477620/ria-novosti-rusiya-se-nadyava-da-zavarshi-stroitelstvoto-na-tsentara-za-remont-na-helikopteri-v-peru-prez-2018-godina.html", "text": "Русия се надява през 2018 г. да завърши строителството на центъра за ремонт на хеликоптери в Перу. Това е съобщил заместник-директорът на Федералната служба за военнотехническо сътрудничество на Русия Анатолий Пинчук, предава РИА Новости.\r\n„Немалък брой руски хеликоптери действат в Перу, а правителството в Лима е заинтересувано да попълни своя вертолетен парк. Завършването на строителството на центъра в страната през 2018 г. е от изключително значение.“\r\nДоговорът между Русия и Пери са доставка на 24 хеликоптера Ми-171Ш бе сключен през декември 2013 г., като доставките бяха изпълнени през 2016 г. : Цанко Цолов", "date": "2018.01.16", "title": "РИА Новости: Русия се надява да завърши строителството на центъра за ремонт на хеликоптери в Перу през 2018 година"}
{"url": "http://www.focus-news.net/news/2018/01/16/2477621/konstitutsionniyat-sad-shte-gleda-deloto-za-ostavkata-na-deputata-ot-gerb-delyan-dobrev.html", "text": "Конституционният съд ще проведе заседание по делото за оставката на депутата от ГЕРБ Делян Добрев. Това сочи справка на интернет страницата на съдебната институция. Съдът бе сезиран с подписите на 62-ма народни представители от 44-то Народно събрание, установяване на противоконституционност на отказа на парламента да приеме проекта за решение за прекратяване на пълномощията на народния представител Делян Добрев.Агенция „Фокус“ припомня: На 4 октомври 2017 г., след над двучасов дебат парламентът отхвърли оставката на народния представител от ГЕРБ Делян Добрев. До подаването на оставката му се стигна след обвинения от Елена Йончева от БСП, че на ръководни позиции в община Хасково работят негови роднини и близки. ГЕРБ гласуваха против оставката, БСП и ДПС бяха „за“, от „Воля“ и „Обединени патриоти“ се въздържаха. \r\nНа 14 октомври лидерът на БСП Корнелия Нинова обяви, че БСП внасят жалба в Конституционния съд с аргументите, че оставка не се гласува, а се констатира дали е дадена доброволно. „Те погазиха Конституцията и закони и оставиха Делян Добрев в парламента, именно да запазят шайката - да не тръгне един, че тръгват и други. Нека Конституционния съд да се произнесе“, заяви тогава Нинова.", "date": "2018.01.16", "title": "Конституционният съд ще гледа делото за оставката на депутата от ГЕРБ Делян Добрев"}
{"url": "http://www.focus-news.net/news/2018/01/16/2477622/nadya-kozhuharova-asotsiatsiya-animus-istanbulskata-konventsiya-shte-dade-vazmozhnost-darzhavata-da-poeme-angazhiment-kam-hilyadite-zhertvi-na-domashno-nasilie-u-nas.html", "text": "Истанбулската конвенция ще даде възможност държавата да поеме ангажимент към хилядите жертви на домашно насилие у нас. Това каза в сутрешния блок  на Радио „Фокус“ Надя Кожухарова, специалист от фондация \"Асоциация Анимус\". По думите ѝ към момента съществуващото законодателство не дава необходимия ефект. \"Ратификацията на документа би предложил системен подход - закрила на жертвите, преследване на престъплението, тъй като идеята е то да се криминализира, както и превенция\", добави тя. „Пример за това са множество области на страната, особено в провинцията, където ако се разровите ще видите, че няма нито един случай на домашно насилие през последните 1-2 години. Това означава, че проблемът не се идентифицира, жертвите не се обръщат за помощ, защото не очакват да я получат или защото се срамуват или защото са силно контролирани и така случаите остават неразрешени. Истанбулската конвенция описва многото различни форми на насилие, на които може да стане жертва една жена. Тя се фокусира върху домашното насилие, но в нея се говори по принцип и за насилието над жени, основано на пола и там става въпрос и за сексуално насилие, и за преследване, и за психологически, физическо насилие. Предлагат се мерки за всички тези форми на насилие в документа“, обясни още тя. Надя Кожухарова коментира, че повечето от случаите на насилие над жени у нас се идентифицират от децата, които проявяват различни симптоми на проблема.", "date": "2018.01.16", "title": "Надя Кожухарова, \"Асоциация Анимус\": Истанбулската конвенция ще даде възможност държавата да поеме ангажимент към хилядите жертви на домашно насилие у нас"}
{"url": "http://www.focus-news.net/news/2018/01/16/2477623/api-otpada-ogranichenieto-po-pat-i-1-montana-vidin-za-tezhkotovarni-avtomobili-nad-12-tona.html", "text": "Отпада ограничението по път I-1 Монтана - Видин за тежкотоварни автомобили над 12 тона, съобщават от пресцентъра на Агенция \"Пътна инфраструктура\". Всички граждани и транспортни фирми могат да получават информация за актуалната пътна обстановка от безплатното мобилно приложение LIMA, от интернет страницата на АПИ – www.api.bg, lima.api.bg, както и по всяко време от денонощието на тел. 0700 130 20 в АПИ. В агенцията целогодишно при 24-часов режим работи Ситуационен център, който събира и обобщава данните за състоянието по републиканските пътища.", "date": "2018.01.16", "title": "АПИ: Отпада ограничението по път I-1 Монтана - Видин за тежкотоварни автомобили над 12 тона"}
{"url": "http://www.focus-news.net/news/2018/01/16/2477624/akatist-na-sv-kral-stefan-milutin-shte-bade-otsluzhen-v-mitropolitskata-katedrala-sv-vmtsa-nedelya.html", "text": "Акатист на св. крал Стефан Милутин ще бъде отслужен в митрополитската катедрала „Св. Вмца Неделя” в столицата, предаде репортер на", "date": "2018.01.16", "title": "Акатист на св. крал Стефан Милутин ще бъде отслужен в митрополитската катедрала „Св. Вмца Неделя”"}
{"url": "http://www.focus-news.net/news/2018/01/16/2477625/apa-balgarskiyat-premier-zavarshi-vizitata-si-v-azerbaydzhan.html", "text": "Българският премиер Бойко Борисов завърши своята визита в Азербайджан, съобщава Azeri Press Agency. На 16 януари Борисов бе изпратен на летището от своя азербайджански колега Артур Расизаде и други официални лица. Агенция „Фокус“ припомня: Българският премиер бе на официално посещение в Азербайджан, където рано сутринта на 16 януари (българско време) присъства на откриването на първата директна авиолиния между Баку и София.  : Цанко Цолов", "date": "2018.01.16", "title": "APA: Българският премиер завърши визитата си в Азербайджан"}
{"url": "http://www.focus-news.net/news/2018/01/16/2477626/varna-obshtinskite-savetnitsi-ot-gerb-shte-provedat-priemni-za-grazhdani.html", "text": "Общинските съветници от ГЕРБ - Варна доц. Антоанета Цветкова, Бонка Банкова, Веселин Ангелов и Борислав Нанков ще се срещнат с граждани в дните от 16 до 19 януари. \t\r\nПриемното време на общинските съветници ще бъде от 14:00 до 16:00 ч. в офиса на партията на ул. „Георги Бенковски” №1. Записвания могат да се правят на тел: 052 / 600 015.\r\nПриемният ден на доц. Антоанета Цветкова е на 16 януари /вторник/, на Бонка Банкова – на 17 януари /сряда/, на Веселин Ангелов – на 18 януари /четвъртък/, на Борислав Нанков – на 19 януари /петък/.", "date": "2018.01.16", "title": "Варна: Общинските съветници от ГЕРБ ще проведат приемни за граждани"}
{"url": "http://www.focus-news.net/news/2018/01/16/2477627/inzh-veselin-davidov-api-fokusat-na-tol-taksuvaneto-e-iztsyalo-varhu-tezhkotovarniya-transport.html", "text": "Фокусът на тол таксуването е изцяло върху тежкотоварния транспорт. Това каза инж. Веселин Давидов - член на УС на Агенция „Пътна инфраструктура“ в ефира на „Здравей, България“ по Нова телевизия.  „Целта е да се промени настоящият модел за финансиране на пътищата. Както е известно, в настоящия момент над две трети от приходите се формират от масовия потребител - леките автомобили. Това е известна несправедливост и до голяма степен неправилен модел“, коментира инж. Давидов. По думите му практически републиканската пътна мрежа се намира в почти перманентен недостиг на средства за качествено и пълноценно поддържане на пътната инфраструктура. Той обясни, че самата система ще бъде разработена на над 16 хил. км от републиканската пътна мрежа, а самото тол таксуване ще започне с по-малък обхват, който постепенно ще се разширява. Според него хубавото при тол таксите, за разлика от винетните е, че ще могат да се използват и за ново строителство, а не само за поддържане на пътищата. „С приходите от тол таксите можем да развиваме пътната мрежа с нови отсечки“, коментира инж. Давидов. Той обясни, че трябва да се вземе политическо решение дали автобусите от градския транспорт ще плащат винетни или тол такси. „В атобусите практиката в различните държави е различна“, допълни инж. Давидов.", "date": "2018.01.16", "title": "Инж. Веселин Давидов, АПИ: Фокусът на тол таксуването е изцяло върху тежкотоварния транспорт"}
{"url": "http://www.focus-news.net/news/2018/01/16/2477628/plovdiv-neobrabotena-i-zaledena-e-patnata-nastilka-na-patya-saedinenie-dragomir-uchastakat-e-opasen-za-vodachite.html", "text": "Необработена и заледена е пътната настилка на пътя Съединение-Драгомир. Това съобщи слушател на Радио „Фокус“ – Пловдив. По думите му, пътят е част от общинската пътна мрежа и е с дължина 13 км, като не е почистван нито вчера, нито тази сутрин. „Участъкът е изключително опасен за водачите. Заледен е и колата ми се движи като шейна. Да шофират бавно и внимателно водачите“, призова слушателят. От областното пътно управление съобщиха, че всички рискови пътища в планинските райони са обработени и са нормално проходими. Все пак водачите трябва да са особено бдителни по завоите, каза дежурният. В останалата част от Пловдивска област пътищата са преобладаващо мокри. Трафикът по основните пътни артерии в областта е изключително интензивен, като най-натоварено движение се отчита по пловдивския участък на АМ „Тракия“, също по пътищата Пловдив-Карлово, Пловдив-Асеновград-Смолян и Пловдив-Пещера. Заради валежите от дъжд и сняг през последните дни е завишен рискът от образуването на свлачища по направленията Бачково-Нареченски бани и Кричим-Девин. Ограничено е движението на МПС над 12 тона през прохода Троян-Кърнаре, също по пътищата Югово – Лъки – Здравец, в отсечката град Лъки-пътно кръстовище за хижа „Момчил юнак‘, и Поповица-Болярци. Остава забранено преминаването на всички МПС по пътя Белица-Загражден – Давидково, в участъка от км 13 до км 18, поради компрометирана настилка.\r\nДвижението на територията на град Пловдив също е изключително натоварено. Задръствания се образуват в централната градска част, особено по булевардите „Цар Борис III Обединител“, „Христо Ботев“, „Шести септември“ и „Руски“. Интензивен е трафикът и по всички входно-изходни артерии. Пътните настилки в града са преобладаващо мокри, на места по вътрешнокварталните улици – заледени.\r\nТони МИХАЙЛОВ", "date": "2018.01.16", "title": "Пловдив: Необработена и заледена е пътната настилка на пътя Съединение-Драгомир, участъкът е опасен за водачите"}
{"url": "http://www.focus-news.net/news/2018/01/16/2477629/nadya-kozhuharova-asotsiatsiya-animus-nasilie-osnovano-na-pola-se-prevrashta-v-kultura-na-obshtuvane.html", "text": "Около ¼ от жените у нас са преживели една или друга форма на насилие през живота си. Това каза в сутрешния блок  на Радио „Фокус“ Надя Кожухарова, специалист от фондация Асоциация Анимус. По думите ѝ в \"Асоциация Анумус\" между 2000 и 2500 са случаите на година и то само в района на столицата. Истанбулската конвенция именно заради това залага на превенцията, тъй като насилието, основано на пола, се превръща в култура на общуването. Документът се опитва да разрушава стереотипи, водещи до насилие, но не типичните за мъже и жени, а дори напротив, каза още тя. „Тези, които помагат на половете да съжителстват заедно, да се разбират и подкрепят, трябва да се развиват. Тук става въпрос за това, че трябва да се превантира възпитанието на следващите поколения за стереотипни поведения, които водят до насилие. Например това мъжете да показват своята мъжественост чрез агресия и чрез доминиране над жените, да се считат за мъже само ако успяват да демонстрират власт и контрол. Това са стереотипни поведения. Също така поведения, които засягат жените, а именно това, че е женско да търпиш и понасяш насилие, в името на това да бъдеш добра майка и да не лишиш децата си от семеен живот“, обясни тя. Надя Кожухарова коментира още, че обществото не си дава сметка как проблемът с домашното насилие се отразява и на останалите случаи на агресия, като се оказва, че голяма част от насилниците са били жертви на подобно насилие през детството си.", "date": "2018.01.16", "title": "Надя Кожухарова, \"Асоциация Анимус\": Насилие, основано на пола, се превръща в култура на общуване"}
{"url": "http://www.focus-news.net/news/2018/01/16/2477630/the-guardian-ispaniya-e-na-pat-da-izmesti-sasht-kato-vtora-nay-populyarna-turisticheska-destinatsiya.html", "text": "Испания е на път да измести САЩ като втора най-популярна туристическа дестинация, докато Франция запазва най-голямата си популярност сред чуждестранните посетители, пише британският вестник Guardian, като се позовава на данни от Световната туристическа организация към ООН. \r\nСпоред организацията, около 82 милиона туристи са посетили Испания през 2017 г. Окончателният брой и класация ще бъде оповестена през пролетта на 2018 г., това е разкрил председателят на Световната туристическа организация Зураб Пололикашвили, който обаче е отказал да даде детайли за предварителния брой на туристи, посетили САЩ миналата година. \r\nВ същото време е почти сигурно, че през 2017 г. Франция е била най-посещаваната туристическа дестинация. Наблюдава се и ръст на посетителите в Европа с около осем процента. \r\nСпоред официални лица от туристическата организация, макар след терористичната атака в Барселона и каталунската криза, броят на туристи в региона да се спаднал значително, то това не е повлияло върху посещенията в останалата част на Испания, които дори са отчели ръст. : Цанко Цолов", "date": "2018.01.16", "title": "The Guardian: Испания е на път да измести САЩ като втора най-популярна туристическа дестинация"}
{"url": "http://www.focus-news.net/news/2018/01/16/2477631/pazardzhik-prohodimi-pri-zimni-usloviya-sa-patishtata-na-teritoriyata-na-oblastta.html", "text": "Проходими при зимни условия са пътищата на територията на област Пазарджик, съобщи за Радио „Фокус“ – Пазарджик дежурният в Областно пътно управление. Пътните настилки в Родопската част и Средногорието са заснежени и заледени, но се обработват и опесъчават  към момента. Опесъчени и почистени са и главните пътища в региона. Сняг вали по високите части на Родопите. Няма въведени ограничение за товарните автомобили. Въведено е единствено ограничение на моста в село Бошуля, който е част от републиканската пътна мрежа. Там е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля. В Родопската част на областта има опасност от падащи камъни. Тя е най-голяма по направленията Пещера – Батак – Широка поляна, Варвара – Гара Костандово и Белово – Юндола.\r\nАлбена ЖИЛЕКОВА", "date": "2018.01.16", "title": "Пазарджик: Проходими при зимни условия са пътищата на територията на областта"}
{"url": "http://www.focus-news.net/news/2018/01/16/2477632/delyan-dobrev-gerb-pitam-elena-yoncheva-izpalnyava-li-porachka-za-moyata-diskreditatsiya.html", "text": "Питам Елена Йончева изпълнява ли поръчка на трима бизнесмени в Хасково и на наши и чужди служби за моята дискредитация. Това каза народният представител от ПГ на ГЕРБ Делян Добрев в „Тази сутрин“ по  бТВ. „Колежката Йончева обикаля студията и носи един топ хартия, в същото време нищо не показва. Самата история „Кумгейт“ и последните обвинения са просто жалки“, коментира Добрев. Според него благодарение на Елена Йончева е излязло, че обществените поръчки в Община Хасково са нещо лошо. Делян Добрев попита дали Елена Йончева има внесен законопроект в Народното събрание и дали се е преборила за някаква кауза. Според него говорителят на БСП Елена Йончева изпълнява поръчка. „Тя изпълнява ли поръчка на трима бизнесмени, които успяха да превземат Хасково? Единият от тези бизнесмени стои в стола на кмета“, каза той и поясни, че в кабинета на кмета, в стола му стои бизнесмен, а кметът стои на конферентната маса. Той уточни, че за въпросните бизнесмени, ГЕРБ им е трън в очите. „Г-жа Йончева служител ли е на определени служби в България и в чужбина? Изпълнява ли поръчка на български и чужди служби за моята дискредитация за енергийни проекти?“, попита още Добрев.", "date": "2018.01.16", "title": "Делян Добрев, ГЕРБ: Питам Елена Йончева изпълнява ли поръчка за моята дискредитация"}
{"url": "http://www.focus-news.net/news/2018/01/16/2477633/plovdiv-16-ti-yanuari-e-neucheben-den-za-uchenitsite-ot-su-otets-paisiy-v-kuklen-zaradi-povreda-na-otoplitelnata-instalatsiya.html", "text": "16-ти януари е обявен за неучебен ден за учениците от СУ „Отец Паисий“ в Куклен, заради  повреда на газовия котел на отоплителната инсталация. Това съобщиха за Радио „Фокус“ – Пловдив от отдел „Връзки с обществеността“ на Общината. Днес класните стаи остават затворени за предприемане на мерки за осигуряване на нормални температурни нива. Родителите и учениците, също Регионалното управление по образование и Регионалната здравна инспекция, са уведомени за възникналия проблем. В рамките на деня ще стане ясно дали ще се отстрани повредата в отоплителната инсталация или ваканцията ще бъде удължена. \r\nТони МИХАЙЛОВ", "date": "2018.01.16", "title": "Пловдив: 16-ти януари е неучебен ден за учениците от СУ „Отец Паисий“ в Куклен, заради повреда на отоплителната инсталация"}
{"url": "http://www.focus-news.net/news/2018/01/16/2477634/pazardzhik-ministerstvo-na-otbranata-otpuska-10-000-leva-za-izgrazhdaneto-i-obnovyavaneto-na-dva-pametnika-v-oblastta.html", "text": "Министерство на отбраната отпуска 10 000 лева за изграждането и обновяването на два паметника в Пазарджишко на загиналите в националните войни, съобщи за Радио „Фокус“- Пазарджик Стефан Мирев, областен управител на Пазарджишка област. Финансирането е по повод отбелязването на 100 години от Първата световна война и участието на България в нея. „ Първото предложение е за изграждане паметник на загиналите военни кореспонденти в Пазарджик. Идеята е паметният знак да включва не само чуждестранните военни кореспонденти, аташирани в България по време на Руско-турската война, а всички военни кореспонденти, художници и фотографи отразявали военните действия по време на Сръбско-българската, Балканската, Междусъюзническата, Първата и Втората световни войни. Предложението е на инициативен комитет, представляван от Димитър Дамянов и Георги Найденов. Изготвен е идеен проект от пазарджишкия скулптор-художник Леон Бабачев. Необходимите финансови средства за изработка и монтаж на паметника са 12 300лв. Отпуснатите финансови средства от Министерство на отбраната са 5000лв“, уточни Мирев. Той каза също, че второто предложение е за обновяване паметника на загиналите във войните от с. Капитан Димитриево. Идейният проект е на инициативен комитет от селото на стойност 6 450 лв. Отпуснатите финансови средства от Министерство на отбраната са 5000лв. Средствата се преведени целево от Министерство на отбраната на общините Пазарджик и Пещера. Изпълнението на двата проекта ще бъде обсъдено на следващо заседание на Областна комисия „Военни паметници“.\r\nАлбена ЖИЛЕКОВА", "date": "2018.01.16", "title": "Пазарджик: Министерство на отбраната отпуска 10 000 лева за изграждането и обновяването на два паметника в областта"}
{"url": "http://www.focus-news.net/news/2018/01/16/2477635/manol-ruzhinov-sdruzhenie-rodopski-hayduti-tekstat-na-istanbulskata-konventsiya-ne-dava-povodi-za-pritesnenie.html", "text": "Със спора около Истанбулска конвенция се търси сензация. Това каза в сутрешния блок  на Радио „Фокус“ Манол Ружинов председателя на Сдружение „Родопски хайдути“. По думите му до голяма степен се излиза извън контекста на документа, целейки провокация на обществото. Въпреки голямата толерантност на българите, няма как признаване на „трети пол“ да бъде признато у нас, като патриотичното сдружение е твърдо против това\", каза още Ружинов. „Виждаме как толерантната европейска среда ни вкарва в неприятни и непривични ситуации, виждате какво става и с мигрантите, от наглед безобидна ситуация стана много голям проблем. В България подобни тези не могат да бъдат взимани на сериозно, че ние ще подписваме подобна конвенция,  ако има такива неща“, каза  Манол Ружинов. Той коментира още, че прекалената толерантност в наши дни излиза извън границите на нормалното, въпросът обаче е докъде ще позволим да се стигне.", "date": "2018.01.16", "title": "Манол Ружинов, Сдружение „Родопски хайдути“: Текстът на Истанбулската конвенция не дава поводи за притеснение"}
{"url": "http://www.focus-news.net/news/2018/01/16/2477636/blagoevgrad-izlozhba-s-tvorbi-zhivopis-kolazh-predstavya-gradskata-hudozhestvena-galeriya.html", "text": "Градска художествена галерия в Благоевград представя творбите на художникът Венци Терзийски. Експозицията ще бъде открита от 18:00 часа. Това съобщиха от пресцентъра на Община Благоевград.\r\nИзложбата е самостоятелна, а авторът показва, както стари, така и нови произведения.  Експозицията включва 17 картини, с които творецът разкрива своя свят чрез комбинирането на колаж и живописна техника. Неговите произведенията се отличават със своята екстравагантност и визуален език. \r\nВенци Терзийски е автор с ярка индивидуалност, харесван е заради замаха и колорита в творбите му. Член е на СБХ-Благоевград и участва във всички общи изложби на гилдията в Благоевград.", "date": "2018.01.16", "title": "Благоевград: Изложба с творби живопис-колаж представя Градската художествена галерия"}
{"url": "http://www.focus-news.net/news/2018/01/16/2477637/montana-magla-ogranichava-vidimostta-do-200-metra-na-prohoda-petrohan.html", "text": "Мъгла ограничава видимостта до 200 метра на прохода Петрохан, каза за Радио „Фокус“-Видин дежурният служител в Областно пътно управление – Монтана. Той посочи, че снежната покривка на прохода е 25 см., температурата на въздуха е минус 4 градуса. Пътят е почистен и опесъчен, трасето е напълно проходимо, няма паднали дървета и клони на пътя, които да затрудняват движението на автомобили. Трафикът в сутрешните часове е с нормална интензивност. Остава забраната за преминаване на автомобили над 12 тона през прохода.\r\nАнна ЛОЗАНОВА", "date": "2018.01.16", "title": "Монтана: Мъгла ограничава видимостта до 200 метра на прохода Петрохан"}
{"url": "http://www.focus-news.net/news/2018/01/16/2477638/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata-na-17-yanuari.html", "text": "„Софийска вода” временно ще прекъсне водоснабдяването в някои части на столицата на 17 януари. Това съобщиха от водоснабдителното дружество. \r\nНа 17 януари 2018 г. (сряда), във връзка с подмяна на уличен водопровод  на ул. 758, кв. „Горна баня“, се налага спиране на водоподаването от 9.00  до 21.00 часа на клиентите на „Софийска вода”, живеещи в района на:\r\nул. „Гръстниче“, ул. 758, ул. 759, ул. „Николай Хрелков“\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. 757 ъгъла с ул. 760.\r\nНа 17 януари 2018 г. (сряда), във връзка с подмяна на уличен водопровод  на ул. „Янко Ангелов“, с. Казичене, се налага спиране на водоподаването от 9:00  до 19:00 часа на клиентите на „Софийска вода”, живеещи в района на:\r\nкв. „Видните“\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Горна кория“ №1.\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx .\r\n“Софийска вода” АД предварително се извинява на своите клиенти за причинените временни неудобства!\r\nИнтернет сайтът на дружеството (www.sofiyskavoda.bg) дава възможност на клиентите да се абонират за съобщенията за прекъсване на водоподаването. На електронната си поща те могат лично да получават информация за планираните спирания. Друг начин е да се възползват от безплатната услуга за известяване чрез СМС.", "date": "2018.01.16", "title": "„Софийска вода” временно ще прекъсне водоснабдяването в някои части на столицата на 17 януари"}
{"url": "http://www.focus-news.net/news/2018/01/16/2477639/euractiv-azerbaydzhan-e-gotov-da-investira-v-gazifikatsiyata-na-balgariya.html", "text": "Азербайджан, чрез своята държавна компания СОКАР, е готов да инвестира в газификацията на България. Това бе съобщено от президента на страната Илхам Алиев по време на среща с българския премиер Бойко Борис в Баку, предава EurActiv.\r\nПреди повече от 10 години, България бе първата страна от Европейския съюз, която се съгласи да започне да купува около милиард кубически метра азерски газ годишно след отварянето на Южния газов коридор, който ще започне работа най-вероятно през 2020 г. Това количество се равнява на около 1/3 от годишното потребление на газ в България. Към момента, руският Газпром има фактически монопол в газоснабдяването на балканската страна, коментира електронното издание. \r\nБорисов посочи, че около 90% от територията на Грузия, която е съсед на Азербайджан, има достъп до газ, като българският премиер се надява България също да постигне такива показатели скоро. : Цанко Цолов", "date": "2018.01.16", "title": "EurActiv: Азербайджан е готов да инвестира в газификацията на България"}
{"url": "http://www.focus-news.net/news/2018/01/16/2477640/manol-ruzhinov-sdruzhenie-rodopski-hayduti-postaveni-sme-pred-slozhnata-zadacha-da-zapazim-balgarskata-si-identichnost.html", "text": "Поставени сме пред сложната задача да запазим българската си идентичност. Това каза за Радио „Фокус“ Манол Ружинов - председател на Сдружение „Родопски хайдути“. По думите му голяма част от сънародниците ни, живеещи в чужбина, приемат чуждата европейска култура като своя. „Трябва да показваме това, което имаме. Да не бъдат затворени за други култури, но и ревностно да пази това, което са ни завещали. Не бива да се допуска празници като Хелоуин да изместват нашите кукери“, обясни той. Манол Ружинов коментира още, че е необходимо да бъдем повече родолюбци и патриоти, иначе рискуваме да загубим идентичността си, която и европейските ценности изповядват.", "date": "2018.01.16", "title": "Манол Ружинов, Сдружение „Родопски хайдути“: Поставени сме пред сложната задача да запазим българската си идентичност"}
{"url": "http://www.focus-news.net/news/2018/01/16/2477641/yordanka-fandakova-kmet-na-sofiya-sledvashtiyat-uikend-shte-bade-uvelichen-broyat-na-avtobusite-po-nay-natovarenata-liniya-do-vitosha.html", "text": "Следващият уикенд ще бъде увеличен броят на автобусите по най-натоварената линия до Витоша. Това каза кметът на Столична община Йорданка Фандъкова в предаването „Денят започва“  по  БНТ. По думите й темата \"Витоша\" се дебатира непрекъснато. „Директният ангажимент на общината е осигуряването на автобусния достъп до планината. Възложила съм и още следващата събота и неделя ще бъде увеличен броя на автобусите по линия 66, които са за „Алеко“ – най-натоварената линия“, каза тя. По думите й освен, че ще се намали интервала между автобусите, ще има такъв, който да спира на долната станция на лифта. По думите й организацията и координацията между службите трябва да е такава, че да се осигурява добра проходимост на пътя. „Големият дебат е по отношение на състоянието и възможността за инвестиции в лифтове и влекове на планината. Това е тема, която от години стои в дневния ред на обществото. Важно е да кажа, че възложих към редовните проверки, които прави Изпълнителната агенция по метрологичен и технически надзор за техническото състояние на съоръженията. Възложих да се направи и междуведомствена група, така че към тези проверки да се включат и колегите от строителен контрол“, коментира Фандъкова. По думите й това ще се случи още тази седмица.  Кметът на София поясни, че през последните няколко дни този дебат се политизира. Моето категорично мнение е, че Витоша трябва да има възможности както за летен, така и за зимен туризъм, без да има никакво друго строителство освен спортни съоръжения“,  допълни кметът на София. Според нея е важно да се вземе това решение и то се съдържа в промяната за управление на природен парк „Витоша“.", "date": "2018.01.16", "title": "Йорданка Фандъкова, кмет на София: Следващият уикенд ще бъде увеличен броят на автобусите по най-натоварената линия до Витоша"}
{"url": "http://www.focus-news.net/news/2018/01/16/2477642/veliko-tarnovo-prodalzhava-opesachavaneto-i-obrabotvaneto-na-patnite-nastilki-v-grada.html", "text": "Заснежени, опесъчени и обработени са настилките във Велико Търново, работата на специализираната техника продължава. Трафикът в началото на работния ден е интензивен. Всички пътища в града са проходими при зимни условия, но е хлъзгаво и от КАТ „Пътна полиция“ апелират чрез Радио „Фокус“ – Велико Търново водачите да карат внимателно и със съобразена скорост. По-засилено е движението по основните пътни артерии – бул. „България“, ул. „Никола Габровски“ и ул. „Васил Левски“, която е отворена за двупосочно движение. Натоварено е и в района на Южен пътен възел, пътен възел Качица, както и по околовръстния път, който съвпада с път София – Варна. Всички светофарни уредби към момента работят нормално, с изключение на тази преди Западен пътен възел, на разклона за хипермаркета. Няма допълнително въведени ограничения и нови затворени пътни участъци. \r\nУсловията за пътуване в региона също са нормални за сезона. Настилките са мокри, заснежени и се обработват. Времето е облачно, но без валежи. Затворен за товарни автомобили над 10 тона е път -551 Дебелец-Средни колиби-Елена. Обходният маршрут е през Дебелец-В.Търново-Лясковски кантон-Миндя-Елена и обратно. Ограничено е движението на моторни превозни средства над 3,5 т. по път ІІІ-4082 Чешма-Кесарево. Срокът за приключване на ремонтите е 31 декември, а обходният маршрут е през Чешма-Сливовица-Горско Ново село-Джулюница-Кесарево. Остава затворен поради свлачище участък от път Царски извор – Драганово, обходният маршрут е през село Сушица.\r\nЛуиза ТРАНЧЕВА", "date": "2018.01.16", "title": "Велико Търново: Продължава опесъчаването и обработването на пътните настилки в града"}
{"url": "http://www.focus-news.net/news/2018/01/16/2477643/gabrovo-slab-snyag-vali-v-oblastta-patnite-nastilki-sa-mokri-zasnezheni-i-se-obrabotvat.html", "text": "Слаб сняг вали на територията на област Габрово. Пътните настилки са мокри, на места - заснежени, и се обработват и опесъчават. Пътищата навсякъде са проходими при зимни условия. Времето навсякъде е облачно, видимостта е нормална, съобщи за Радио „Фокус“ – Велико Търново дежурният в Областно пътно управление – Габрово. В района на прохода Шипка настилките също са хлъзгави и контролните органи призовават водачите да карат с повишено внимание и съобразена скорост. Там все още е в сила забраната за движение на товарни автомобили над 12 тона. \r\nОграничено е движението в участък от път Велико Търново – Дряново – Габрово – Стара Загора, в района на град Габрово. По улица „Малина“ в областния център се извършват строителни дейности, които трябва да приключат до 31 август 2018 година. На място  е поставена необходимата сигнализация, а обходният маршрут за квартал Чехлевци е по път III – 5004 – път II – 44 – път III – 4404. В едната лента се извършва движението между селата Чехлевци и Въглевци. В отсечката от  км 11+770 до км 11+829 текат ремонти дейности на асфалтовата настилка, които трябва да приключат до 31 август 2018.\r\nЛуиза ТРАНЧЕВА", "date": "2018.01.16", "title": "Габрово: Слаб сняг вали в областта, пътните настилки са мокри, заснежени и се обработват"}
{"url": "http://www.focus-news.net/news/2018/01/16/2477644/burgas-silen-snegovalezh-ima-v-rayona-na-avtomagostrala-trakiya-v-oblastta-i-na-prohoda-slanchev-bryag-obzor.html", "text": "Силен снеговалеж има в района на автомагистрала „Тракия“ в област Бургас и на прохода Слънчев бряг-Обзор, съобщи за Радио „Фокус“-Бургас дежурният в Областно пътно управление-Бургас. Пътищата се почистват от 6 машини и са проходими при зимни условия. В района на Дюленския проход вали дъжд и сняг, като там почистващите машини са 3. В областта няма затворени пътни участъци.\r\nВ град Бургас пътните настилки са мокри заради превалявания от дъжд. Движението е интензивно по бул. „Струга“, Христо Ботев“, „Демокрация“, както и в района на кръстовище „Трапезица“.\r\nМария РУСЕВА", "date": "2018.01.16", "title": "Бургас: Силен снеговалеж има в района на автомагострала „Тракия“ в областта и на прохода Слънчев бряг-Обзор"}
{"url": "http://www.focus-news.net/news/2018/01/16/2477645/kyustendil-mokri-i-hlazgavi-sa-patnite-nastilki-v-oblastta.html", "text": "Мокри и хлъзгави са пътните настилки в област Кюстендил. Това съобщи за Радио „Фокус” – Кюстендил дежурният в Областно пътно управление – Кюстендил. Пътищата в региона са проходими при зимни условия. Шофьорите трябва да се движат с повишено внимание в тунела при км 56 от автомагистрала „Струма”, в района на село Блатино, поради авария в осветлението. С нормална интензивност е движението по автомагистрала „Струма” и път Е-79. Слаб е трафикът в посока ГКПП „Гюешево”.\r\nВенцеслав ИЛЧЕВ", "date": "2018.01.16", "title": "Кюстендил: Мокри и хлъзгави са пътните настилки в областта"}
{"url": "http://www.focus-news.net/news/2018/01/16/2477646/reuters-andrey-babish-shte-poiska-ot-cheshkiya-parlament-da-svali-negoviya-imunitet.html", "text": "Министър-председателят на Чешката република смята да поиска от Парламента в Прага да свали неговия премиерски имунитет, предава Reuters. Това е обявил самият Бабиш, като действията му целят продължаване на разследването срещу новоизбрания министър-председател, свързано със злоупотреби със средства от фондовете на Европейския съюз. \r\nПремиерът е направил изявлението си във вторник. \r\nПреди неговата партия АНО да спечели парламентарните избори в Чешката република, Бабиш бе обект на разследване, целящо да докаже дали той е получил незаконно около два милиона евро от европейските фондове преди около десетилетие. : Цанко Цолов", "date": "2018.01.16", "title": "Reuters: Андрей Бабиш ще поиска от чешкия Парламент да свали неговия имунитет"}
{"url": "http://www.focus-news.net/news/2018/01/16/2477647/shumen-predimno-mokri-sa-patishtata-v-oblastta.html", "text": "Предимно мокри са пътищата в област Шумен, предаде репортер на Радио „Фокус“-Шумен. Има и заснежени участъци, които са обработени. \r\nВърбишки проход остава затворен за всички видове пътни превозни средства. Ришки проход е отворен. Ограничено е движението на автомобили над 3,5 тона по пътя Секулово-Тодор Икономово, поради компрометирано състояние на мостово съоръжение. \r\nВремето в Шумен е облачно, температурата на въздуха е около минус 7 градуса.\r\nИвелина ИВАНОВА", "date": "2018.01.16", "title": "Шумен: Предимно мокри са пътищата в областта"}
{"url": "http://www.focus-news.net/news/2018/01/16/2477648/sliven-planirani-strelbi-shte-se-provedat-na-ogneviya-kompleks-batmish.html", "text": "Планирани стрелби ще има през януари на огневия комплекс „Батмиш“ край Сливен. Това съобщиха от общинския отдел „Сигурност и управление при кризи“.\r\nСтрелбите ще бъдат изпълнявани от Военно формирование 22 220 от 8 часа до 14 часа на следните дати: днес, на 17, 18, 19, 23, 24, 25, 30 и 31 януари.\r\nЗа да не се допускат инциденти, живеещите в този район трябва да се съобразяват с предупредителните табели и да не навлизат в забранителните зони. Собствениците на ферми трябва да предприемат адекватни мерки за защита на животните си.", "date": "2018.01.16", "title": "Сливен: Планирани стрелби ще се проведат на огневия комплекс „Батмиш“"}
{"url": "http://www.focus-news.net/news/2018/01/16/2477649/pss-loshi-sa-usloviyata-za-turizam-v-planinite.html", "text": "Лоши са условията за туризъм в планините. Това съобщиха за Агенция „Фокус“ от Планинската спасителна служба (ПСС) към Българския червен кръст (БЧК). На връх Ботев духа от силен до ураганен вятър. Има мъгла. Температурите по високите части на планините са между минус 10 и минус 7, а в по-ниските части са близки до нулата. Планинските спасители не препоръчват изкачване до върховете. Дебелината на новата снежна покривка в Родопите е не повече от 5 см, на Витоша и Пирин около 15 см. Лифтовите съоръжения работят. Няма инциденти през изминалото денонощие. Информация за обстановката в планините може да намерите на . Телефоните на ПСС са: 02/ 9632000 и 088 1470\r\nДеница КИТАНОВА", "date": "2018.01.16", "title": "ПСС: Лоши са условията за туризъм в планините"}
{"url": "http://www.focus-news.net/news/2018/01/16/2477650/burgas-goryal-e-pozhar-v-zhilishten-blok-v-grada-predizvikan-ot-svesht.html", "text": "На 15 януари т. г. около 05.00 ч. във Второ Районно управление на МВР-Бургас е получено съобщение за горящо подпокривно помещение, разположено над 18-я етаж в бл. 53 в ж.к. \"Славейков\", обитавано от 64-годишния Х. И. Това съобщиха от ОДМВР-Бургас. Пожарът е потушен от два противопожарни автомобила и седем огнеборци. Установено е, че пожарът е предизвикан от Х. И., който поради липса на ел. захранване, ползвал свещ. От инцидента са нанесени щети на подпокривното помещение и фасадата на блока. Работата по случая продължава.", "date": "2018.01.16", "title": "Бургас: Горял е пожар в жилищен блок в града, предизвикан от свещ"}
{"url": "http://www.focus-news.net/news/2018/01/16/2477651/plovdiv-gradat-shte-otbelezhi-140-godini-ot-osvobozhdenieto-si-s-podnasyane-na-ventsi-i-tsvetya-pred-pametnika-na-aleksandar-burago.html", "text": "Пловдив ще отбележи 140 години от Освобождението от турско робство, предаде репортер на Радио „Фокус“ – Пловдив. Тържественото честване ще започне още в 10.30 часа в Дондуковата градина, където комитет „Родолюбие“ ще представи възстановката „Живи картини от Освобождението“. От 11.00 часа пред паметника на капитан Александър Бураго ще бъдат положени венци и цветя. Слово по повод годишнината и събитията от 1878 година ще произнесе историкът от Регионален исторически музей – Пловдив д-р Видин Сукарев. Водещ на тържеството ще бъде Златко Павлов. В официалната церемония, организирана от Общината, ще участват почетна рота, венценосци и военен духов оркестър. Паметта на загиналите за свободата на Пловдив ще бъде почетена с падане на колене и минута мълчание. \r\nВъв връзка с честванията, в 11.45 часа в Музейния център за съвременна история на улица „Ангел Букурещлиев“ ще бъда открита изложбата „Българското опълчение през погледа на опълченеца Стефан Кисов“. \r\nТони МИХАЙЛОВ", "date": "2018.01.16", "title": "Пловдив: Градът ще отбележи 140 години от Освобождението си с поднасяне на венци и цветя пред паметника на Александър Бураго"}
{"url": "http://www.focus-news.net/news/2018/01/16/2477652/smolyan-zasnezheni-na-mesta-no-pochisteni-i-opesacheni-sa-patnite-nastilki-po-visokite-chasti-v-rodopite.html", "text": "Проходими при зимни условия са пътищата в област Смолян, съобщиха за Радио „Фокус“ – Смолян от Областно пътно управление – Смолян. Времето е слънчево и ясно, с отлична видимост, а температурата на въздуха е в интервала от минус 5 до минус 1 градус.  Пътните настилки са предимно мокри, по високите части в планината има частично заснежени участъци, които са почистени и опесъчени. Новата снежна покривка по високите части в Родопите е около 2 см. Остава повишена опасността от падащи камъни по всички направления в региона. През нощта около 3:00 ч е получен сигнал за паднали дървета на пътя между селата Елховец и Пловдивци в община Рудозем. На място екипите на Пътната служба са констатирали, че складирани над ската дърва за огрев са паднали на пътното платно. Те са разчистени своевременно и платното е освободено за движение.\r\nПоради стеснен габарит на пътя остава ограничено движението за МПС над 12 тона без ремаркета и полуремаркета по пътя Лъки – Рожен през целия зимен сезон. Движението по пътя с. Арда – с. Горна Арда остава ограничено за МПС с тегло над 10 т, поради пропадане и стеснение на една от пътните ленти. Заради пропадане на каменна подпорна стена  движението между селата Кошница и Могилица се осъществява в едната лента. И двата участъка са обозначени с пътни знаци.\r\nВ Смолян улиците са мокри на места. Времето е слънчево и ясно. Автомобилният трафик в сутрешните часове и е по-интензивен по централния бул. „България“, прилежащите към него улици и кръстовища и входно-изходните артерии на града.\r\nНели ГЕРГЬОВСКА", "date": "2018.01.16", "title": "Смолян: Заснежени на места, но почистени и опесъчени, са пътните настилки по високите части в Родопите"}
{"url": "http://www.focus-news.net/news/2018/01/16/2477653/kanal-5makedoniya-pozitivni-reaktsiya-sled-ratifikatsiyata-na-dogovora-za-priyatelstvo-i-dobrosasedstvo.html", "text": "Македонското Народно събрание ратифицира в понеделник с 61 гласа „За“ и един въздържал се Договора за приятелство и добросъседство с България, като това предизвика множество позитивни реакция, коментира македонската телевизия „Канал 5“.\r\nПървият дипломат на Скопие Никола Димитров отбеляза, че „хубаво, когато съседите се отнасят като равнопоставени и приятели“, макар по неговите думи „текстът да не устройва напълно нито нас, нито България“. Външният министър не пропусна да припомни, че на същия ден преди 26 години България става първата държава, която признава Македония. \r\nЕврокомисарят по разширяването и политиката на добросъседство Йоханес Хан също приветства ратифицирането на договор от своята официална страница в социалната мрежа „Туитър“. Според него, „това е важна стъпка в правилната посока по пътя на Македония към ЕС“. Според българския президент Румен Радев, договорът отваря нова, европейска страница в отношенията между Скопие и София. Ратификацията приветстваха също така българският премиер Бойко Борисов, както и вицепремиера и външен министър Екатерина Захариева. : Цанко Цолов", "date": "2018.01.16", "title": "„Канал 5“(Македония): Позитивни реакция след ратификацията на Договора за приятелство и добросъседство"}
{"url": "http://www.focus-news.net/news/2018/01/16/2477654/pregled-na-osnovnite-temi-vav-velikotarnovskiya-pechat.html", "text": "„Бунт и оставки на лекари в свищовската болница” специалност“, е заглавие от първа страница на областния всекидневник „Янтра Днес”. Петима лекари от Вътрешно отделение на общинската болница в Свищов подадоха колективно оставка. Тя обаче не е адресирана до управителя на болницата д-р Венцислав Михов, а е входирана до кмета на Свищов Генчо Генчев. \r\n„Окончателно приеха комбинирания вариант на АМ „Русе – Велико Търново“, е друг акцент от днешното издание. Одобреният от Висшия експертен екологичен съвет комбиниран вариант на магистралата „Русе – Велико Търново“ предвижда пътят да е с габарит от 27 м. \r\n„Зам. – министър Деница Николова откри обновена забавачка в Г. Оряховица“, пише още вестникът. Зам.-министърът на регионалното развитие и благоустройството Деница Николова откри обновена детска градина „Елена Грънчарова“ в Горна Оряховица. Тя преряза лентата заедно с кмета на града инж. Добромир Добрев. \r\n„Задържаха 18-годишен, виновен за 4 кражби“, е новина от криминалната хроника. На страниците на вестника ще откриете и статия, която разказва за лекарското недоволство в региона и протестите, които се случиха вчера. \r\n„Общински болници в региона излязоха на мълчалив протест“, е заглавие от другия областен ежедневник - „Борба“. Работещите в общинските болници в областта протестираха вчера от 12.00 до 13.00 часа пред лечебните заведения. В символичния мирен митинг в Горна Оряховица се включиха десетки лекари, медицински сестри и санитари. \r\n„Заместник-министър Деница Николова откри обновена ДГ „Елена Грънчарова“, е друга тема от вестника. С официална церемония бе открита вчера обновената детска градина „Елена Грънчарова“ в Горна Оряховица. С откриването на реновирането детско заведение приключи изпълнението на проекта за подобряване на образователната инфраструктура в града. \r\n„Жителите на Лесичери искат бариера на опасен жп прелез“, четем още в броя. Жителите на павликенското село Лесичери искат отново да бъде поставена бариера на опасния жп прелез. Повод за това стана тежка катастрофа на 6 януари. \r\n„Всички пътища в община Велико Търново са проходими“, пише също ежедневникът. В статията се разказва за поддръжката на общинската пътна мрежа в региона.", "date": "2018.01.16", "title": "Преглед на основните теми във великотърновския печат"}
{"url": "http://www.focus-news.net/news/2018/01/16/2477655/vidin-pochisteni-opesacheni-i-prohodimi-sa-patishtata-v-oblastta.html", "text": "Почистени, опесъчени и проходими са пътищата в област Видин, каза за Радио „Фокус“ – Видин дежурният служител в Областно пътно управление – Видин. Той посочи, че през изминалата нощ няма станали произшествия с тежкотоварни автомобили, при които се налага затваряне на пътни участъци. Настилката на главен път Е-79 и на надлезите, водещи до граничен пункт „Дунав мост 2“, е почистена до асфалт. Почистени и опесъчени са пътищата и до останалите два гранични пункта в областта – „Връшка чука“ и „Брегово“. Трафикът е интензивен по републиканската пътна мрежа.\r\nАнна ЛОЗАНОВА", "date": "2018.01.16", "title": "Видин: Почистени, опесъчени и проходими са пътищата в областта"}
{"url": "http://www.focus-news.net/news/2018/01/16/2477656/yordanka-fandakova-kmet-na-sofiya-zeleniyat-bilet-shte-bade-1-lv-i-shte-dade-vazmozhnost-da-napravim-vazduha-v-stolitsata-po-chist.html", "text": "Зеленият билет ще бъде 1 лв. и ще даде възможност да направим въздуха в столицата по-чист. Това каза кметът на Столична община Йорданка Фандъкова в  предаването „Денят започва“ по БНТ във връзка с мерките срещу замърсяването на въздуха в София. „Едната мярка е въвеждането на зеления билет. Той е възможност на хората да пътуват в тези дни по-евтино. 1 лв. ще е цената в този ден за всички линии. Това е стимул и кампания хората да се чувстват съпричастни“, коментира кметът. По думите ѝ на гърба на билета ще има благодарност към хората, затова че са се включили в инициативата. „Ще мога да го въвеждам не само при прогнози, а при наличие на реално замърсяване на въздуха, каквото имахме в началото на годината. Ако в един ден имаме сериозно превишение на четирите станции, ще мога веднага за следващия ден да въведа тази мярка“, допълни кметът на София.", "date": "2018.01.16", "title": "Йорданка Фандъкова, кмет на София: Зеленият билет ще бъде 1 лв. и ще даде възможност да направим въздуха в столицата по-чист"}
{"url": "http://www.focus-news.net/news/2018/01/16/2477657/balgariya-komentari-v-svetovnite-medii-agentsiya-fokus.html", "text": "Македонското Народно събрание ратифицира в понеделник с 61 гласа „За“ и един въздържал се Договора за приятелство и добросъседство с България, като това предизвика множество позитивни реакция, коментира македонската телевизия „Канал 5“.\r\nПървият дипломат на Скопие Никола Димитров отбеляза, че „хубаво, когато съседите се отнасят като равнопоставени и приятели“, макар по неговите думи „текстът да не устройва напълно нито нас, нито България“. Външният министър не пропусна да припомни, че на същия ден преди 26 години България става първата държава, която признава Македония. \r\nЕврокомисарят по разширяването и политиката на добросъседство Йоханес Хан също приветства ратифицирането на договор от своята официална страница в социалната мрежа „Туитър“. Според него, „това е важна стъпка в правилната посока по пътя на Македония към ЕС“. Според българския президент Румен Радев, договорът отваря нова, европейска страница в отношенията между Скопие и София. Ратификацията приветстваха също така българският премиер Бойко Борисов, както и вицепремиера и външен министър Екатерина Захариева. \r\n*** Азербайджан, чрез своята държавна компания СОКАР, е готов да инвестира в газификацията на България. Това бе съобщено от президента на страната Илхам Алиев по време на среща с българския премиер Бойко Борис в Баку, предава EurActiv.\r\nПреди повече от 10 години, България бе първата страна от Европейския съюз, която се съгласи да започне да купува около милиард кубически метра азерски газ годишно след отварянето на Южния газов коридор, който ще започне работа най-вероятно през 2020 г. Това количество се равнява на около 1/3 от годишното потребление на газ в България. Към момента, руският Газпром има фактически монопол в газоснабдяването на балканската страна, коментира електронното издание. \r\nБорисов посочи, че около 90% от територията на Грузия, която е съсед на Азербайджан, има достъп до газ, като българският премиер се надява България също да постигне такива показатели скоро. \r\n***Българският премиер Бойко Борисов завърши своята визита в Азербайджан, съобщава Azeri Press Agency. На 16 януари Борисов бе изпратен на летището от своя азербайджански колега Артур Расизаде и други официални лица. \r\nАгенция „Фокус“ припомня: Българският премиер бе на официално посещение в Азербайджан, където рано сутринта на 16 януари (българско време) присъства на откриването на първата директна авиолиния между Баку и София.  \r\n*** България, която наскоро пое председателството на Съвета на Европейския съюз, се надява, че няма да има нужда от продължаване на наказателната процедура срещу Полша, свързана с член 7 от устава на Европейския съюз, това пише полското издание The Warsaw Voice. Българският министър-председател определи като „опасен прецедент“ наказателната дейност от страна на ЕС срещу Варшава. \r\nСпоред източници на местен вестник, „България се надява да постигне поне частичен компромис с Полша“. \r\nАгенция \"Фокус\" припомня: На 20 декември, Европейският съюз започна безпрецедентна наказателна процедура срещу Полша, свързана с противоречивите съдебни реформи на Варшава, които според Брюксел застрашават върховенството на закона в страната. Член 7 от договора на ЕС позволява на организацията да отнемене някои от правата на Полша като член на Съюза. \r\n***", "date": "2018.01.16", "title": "България - коментари в световните медии (Агенция „Фокус\")"}
{"url": "http://www.focus-news.net/news/2018/01/16/2477658/api-nad-1100-mashini-obrabotvat-patnite-nastilki-vsichki-republikanski-patishta-sa-prohodimi-pri-zimni-usloviya.html", "text": "Над 1100 машини са обработвали през нощта пътните настилки по републиканската мрежа. През деня работата  на снегопочистващата техника продължава, за да се осигури проходимостта на пътищата при зимни условия. Необходимо е шофьорите да тръгват на път само с подходящи гуми, да карат внимателно и със скорост съобразена с метеорологичните условия. Блокирането на движението от автомобили, които не са подготвени за движение, затруднява работата на снегопочистващата техника и възпрепятства пътуването на всички останали шофьори. Това съобщиха от пресцентъра на Агенция \"Пътна инфраструктура\". \r\nДнес сутринта бе възстановено движението на МПС над 12 тона по път I-1 Монтана - Видин в посока Монтана. Заради опасността от снегонавявания вчера от около 17 ч. то беше насочено по обходен маршрут през Арчар - път II-11 Дунавци – Арчар – път III-112 Добри дол – Тополовец - път III-114 Тополовец – Ружинци.\r\nБез ограничения е преминаването през проходите „Айтоски”, „Обзорски”, „Печинско”, „Превала”, „Предел”, „Републиката“, „Ришки” и „Рожен”. Забранено за МПС над 3,5 тона е преминаването през „Дюлински” и „Пампорово”. Ограничено е движението на товарни автомобили над 10 тона през  „Вратник” и „Твърдишки“, а за МПС над 12 тона през Петрохан“, „Троянски“, „Котленски“ и „Шипка”.\r\nАгенция „Пътна инфраструктура“ припомня, че поддържането на пътната инфраструктура е разделено на четири нива, регламентирани в Наредбата за поддържане и текущ ремонт на пътищата от 2012 г. Същите изисквания има и в редица европейски държави. \r\nВ ниво „А“ на поддържане са пътищата с интензивност на движението над 4 000 моторни превозни средства на ден, каквито са магистралите и първокласните пътища и направленията, свързващи съседни области. В ниво „Б“ са пътищата с трафик между 2 000 и 4 000 МПС на ден, във „В“ – между 500 и 2000 МПС на ден, а в „Г“ по-малко от 500 МПС на ден. Допустимата дебелина на снежната покривка на платното при снеговалеж за ниво „А“ е 3 см, за ниво „Б“ – 5 см, за ниво „В“ – 7 см, за ниво „Г“ – 10 см. Максималният срок за провеждане на снегопочистващите дейности – от момента на спиране на снеговалежа или от момента на констатиране на заледяването на пътищата до постигане на изискванията, за ниво „А“ е 2 часа, за „Б“ – 3 часа, за „В“ – 5 часа, и „Г“ – 8 часа.\r\nСлед провеждане на снегопочистващите дейности за ниво „А“ пътното платно трябва да бъде почистено до асфалт /до черно/ с изключение на участъците, в които е забранено използването на химически вещества каквито са например вододайните зони. При другите нива е допустимо да има заснежени участъци, които да бъдат обработени с материали – сол, пясък и т. н.", "date": "2018.01.16", "title": "АПИ: Над 1100 машини обработват пътните настилки, всички републикански пътища са проходими при зимни условия"}
{"url": "http://www.focus-news.net/news/2018/01/16/2477659/blagoevgrad-mokri-i-hlazgavi-sa-patnite-nastilki-v-grada.html", "text": "Мокри и хлъзгави са пътните настилки в Благоевград, предаде репортер на Радио „Фокус“-Пирин. В началото на деня интензивен трафик се наблюдава в района на булевардите „Св.  Димитър Солунски“, „Св. св. Кирил и Методий“ и „Васил Левски“. Затруднения в движението има и в районите на детските градини и училищата. Нормално се осъществява движението по улиците „Славянска“, „14-ти полк“ и „Владо Черноземски“. Градският транспорт се движи по разписание и без закъснения.\r\nЛора КАЛЧЕВА", "date": "2018.01.16", "title": "Благоевград: Мокри и хлъзгави са пътните настилки в града"}
{"url": "http://www.focus-news.net/news/2018/01/16/2477660/sport-novak-dzhokovich-i-stan-vavrinka-startiraha-s-pobedi-uchastieto-si-v-otkritoto-parvenstvo-na-avstraliya.html", "text": "Новак Джокович и Стан Вавринка стартираха с победи участието си в Откритото първенство на Австралия (Australian Open).\r\nВ първият си мач, след завръщането си на корта, бившият № 1 в мъжкия тенис спечели в три сета срещу Доналд Янг (САЩ) (6:1, 6:2, 6:4) за 1 час и 52 минути и очаква победителя от двубоя между французина Гаел Монфис и испанеца Хауме Мунара.\r\nШвейцарецът Стан Вавринка победи литовеца Рикардас Баранкис с 3:1 (6:3, 6:4, 2:6, 7:6) и ще се срещне с победителя от срещата Тенис Сандгрен (САЩ) и Жереми Шарди (Франция).", "date": "2018.01.16", "title": "Спорт: Новак Джокович и Стан Вавринка стартираха с победи участието си в Откритото първенство на Австралия"}
{"url": "http://www.focus-news.net/news/2018/01/16/2477661/vidin-nivoto-na-reka-dunav-se-e-povishilo-s-41-sm-pri-novo-selo.html", "text": "Нивото на Дунав се е повишило с 41 см при Ново село, в началото на българския участък на реката, за последното денонощие и водният стоеж там е 502 см, съобщиха от Хидрометеорологична станция-Ново село. Нивото на реката при Видин е 542 см,  повишението за последното денонощие е с 34 см. Край Лом нивото е 547 см. Регистрирано е повишение от 16 см. Нивото на Дунав при Оряхово е  413 см, повишението за последното денонощие е от 1 см. \r\nТемпературата на водата край Ново село е 4,5 градуса, а край Оряхово - 4,9 градуса.", "date": "2018.01.16", "title": "Видин: Нивото на река Дунав се е повишило с 41 см при Ново село"}
{"url": "http://www.focus-news.net/news/2018/01/16/2477662/pregled-na-osnovnite-temi-v-shumenskiya-pechat.html", "text": "„Продължава кампанията „Шофирай разумно! Животът е с предимство!“, е водещото заглавие във вестник „Шуменска заря“. Със съдействието на „Алкомет“ АД са поставени три билборда с послания към водачите на моторни превозни средства за повишена толерантност на пътя. \r\n„Социалисти завъртяха традиционната баница с късмети“, е заглавие от стр. 2 в броя. Традиционната баница с късмети завъртяха пред журналисти шуменският депутат от БСП Иван Иванов, областният председател на БСП Николай Николов и Тодор Тодоров, председател на областното ръководство на ветераните в БСП. Председателят на общинската организация на БСП в Шумен и общински съветник Веселин Пенчев не успя да пристигне, поради инцидент с автомобила му по заснежените и непочистени шуменски улици. \r\n„Бюджет 2018 г. ще обсъждат шуменски общински съветници на сесия“, информира ежедневникът. На консултативен съвет, проведен вчера в Община Шумен, бе обсъден дневния ред на насроченото за 25 януари заседание на общинския съвет в областния център. Близо 69.4 млн. лв. е проектобюджетът на общината за 2018 г. В сферата на образованието е предвидено 15 % увеличение на средствата в сравнение с 2017 г. Ръстът на финансиране в областта на строителството и екологията е 17 на сто. Средствата за капиталови разходи за тази година са 7.354 млн. лв., или с 2,5 пъти повече от миналата година. \r\n„Санкции за непочистените от снега улици“, пише вестникът. Кметът на община Шумен Любомир Христов извика вчера в 10 ч. в общината представители на снегопочистващите фирми, за да им поиска обяснение защо улиците в града са като ледени пързалки. \r\n„Пострадалите от трагедията в Хитрино искат осъдителни присъда за машинистите на дерайлиралия влак“, съобщава ежедневникът. 13 месеца след катастрофата в Хитрино на подсъдимата скамейка са изправени двамата машинисти, които според прокуратурата са виновни. Дерайлирането на влака причини смъртта на 7 души, а пострадалите са 29. Първото заседание от мегапроцеса бе разпоредително по смисъла на последните изменения в НПК, които трябва да предотвратят възможността за шиканиране на процеса. \r\n„Медиците от Велики Преслав защитават болницата си с протест“, е друг акцент в броя. Медици от общинската болница във Велики Преслав излязоха на протест в защита на лечебното заведение. Те се обявиха в подкрепа на исканията на Сдружението на общинските болници.", "date": "2018.01.16", "title": "Преглед на основните теми в шуменския печат"}
{"url": "http://www.focus-news.net/news/2018/01/16/2477663/stara-zagora-mokri-sa-patnite-nastilki-na-avtomagistralite-trakiya-i-maritsa-v-oblastta.html", "text": "Слаб сняг вали на проходите „Шипка“ и „Хаинбоаз“, заснежени и обработени са пътните настилки, каза за Радио „Фокус“ дежурният в Областно пътно управление – Стара Загора. Мокри са пътните настилки на автомагистралите „Тракия“ и „Марица“ в областта.\r\nНа прохода „Шипка“ до 31 март остава в сила забраната за движение на тежкотоварни автомобили над 12 тона. През целия зимен период е ограничено движението по пътя от връх Шипка до връх Бузлуджа.\r\nДвижението по пътя Опан – Гълъбово е ограничено за автомобили над 10 тона. От Областното пътно управление препоръчват обходен маршрут Стара Загора – Димитровград и Раднево – Гълъбово.\r\nСлавяна ГАЙДАРОВА", "date": "2018.01.16", "title": "Стара Загора: Мокри са пътните настилки на автомагистралите „Тракия“ и „Марица“ в областта"}
{"url": "http://www.focus-news.net/news/2018/01/16/2477664/veliko-tarnovo-nyama-zatvoreni-patni-uchastatsi-i-novi-ogranicheniya-za-dvizhenie-v-oblastta.html", "text": "Проходими при зимни условия са всички пътища на територията на област Велико Търново. Това съобщи говорителят на Областна дирекция на МВР – Велико Търново Марияна Христова за Радио „Фокус“ – Велико Търново. Тя подчерта, че към момента няма затворени пътни участъци или въведени нови ограничения за движение. „Въпреки това от Пътна полиция апелират към всички участници в движението да бъдат внимателни, да се съобразяват с пътната обстановка, а водачите да не тръгват на път с неподготвени за пътуване в зимни условия автомобили“, допълни говорителят на великотърновската полиция.\r\nЛуиза ТРАНЧЕВА", "date": "2018.01.16", "title": "Велико Търново: Няма затворени пътни участъци и нови ограничения за движение в областта"}
{"url": "http://www.focus-news.net/news/2018/01/16/2477665/blagoevgrad-prohodimi-pri-zimni-usloviya-sa-patishtata-v-oblastta.html", "text": "Проходими при зимни условия са пътищата в област Благоевград. Това съобщиха за Радио „Фокус“ – Пирин от Областно пътно управление  – Благоевград. Пътните настилки са предимно мокри и хлъзгави, на места заснежени, но са обработени срещу заледяване. Прохода „Предел“ е отворен за движение. Няма образувала се значителна снежна покривка в областта, която да затруднява движението. Трафикът по автомагистрала „Струма“, главен път Е-79 и второкласен път 19 Симитли – Гоце Делчев е нормално натоварен. През нощта обстановката по пътищата е била спокойна и няма регистрирани инциденти. Повишена опасност от падащи камъни има в района на Кресненското дефиле и по второкласен път – 19 Симитли – Гоце Делчев.\r\nЛора КАЛЧЕВА", "date": "2018.01.16", "title": "Благоевград: Проходими при зимни условия са пътищата в областта"}
{"url": "http://www.focus-news.net/news/2018/01/16/2477666/voa-novo-naprezhenie-mezhdu-velikobritaniya-i-rusiya-sled-kato-ruski-bombardirovachi-sa-leteli-v-blizost-do-britanskoto-vazdushno-prostranstvo.html", "text": "Британските кралски военновъздушни сили са изпратили два изтребителя край границите на въздушното си пространство в понеделник вечерта, след като е станало ясно, че два руски бомбардировачи Tu-160 са приближавали въздушната граница на страната, съобщава радио Voice of America. Според Лондон, изпращането на двата изтребителя тип „Тайфун“ е било „бърза рекция“. „Двата руски бомбардировача бяха следени от няколко държави, като полетът им бе прекъснат над Северно море“, съобщиха от британските кралски ВВС. От руска страна заявиха, че самолетите им са били на 13-часова тренировъчна мисия, която е покривала въздушното пространство над неутрални води и която не е била в разрез с международното право. : Цанко Цолов", "date": "2018.01.16", "title": "VOA: Ново напрежение между Великобритания и Русия след като руски бомбардировачи са летели в близост до британското въздушно пространство"}
{"url": "http://www.focus-news.net/news/2018/01/16/2477667/pregled-na-osnovnite-temi-v-pazardzhishkiya-pechat.html", "text": "Вестник „Пазарджишка Марица“ излиза с водещо заглавие днес: „Наша фирма прави протеин от ларвите на мухите“. Иновативна  родна технология за превръщане  на органичните отпадъци в алтернативен източник на протеини за животни ще се бори за награден фонд от $1 млн. Тя е разработена чрез отглеждането на ларви на насекоми от фирма Nasekomо, избрана между четири наши  компании в тазгодишната местна класация за бизнеси със социална значимост. В международната надпревара Chivas Venture 2018 са включени 29 държави от пет континента, вкл. и България. Големият финал е на 24 май в Амстердам. Идеята е да се направи мрежа от  фабрики за отглеждане на черни   мухи.\r\n„7000 лева плаща детска градина на пострадало момиченце“, ни информира от втора страница изданието. На 7000  лева обезщетение осъди семейство от Пазарджик  детската градина на дъщеричката си заради нелеп инцидент по  време  на  занимания. Върху 4-годишното тогава  момиченце паднала двуметрова  етажерка  едва не го убила. Детето било със счупен крак и рани по лицето. Родителите на Никол са оценили  страданията на дъщеря си на 30 000 лева в иска срещу Детска градина „Дъга“. Той обаче е  частично уважен. За неимуществени вреди Окръжният съд в Пазарджик определи компенсация от 7000 лева. Отхвърлен е искът за имуществени вреди. Детското заведение ще плати разноски по делото от 110,94 лева.\r\n„Земеделци пак протестират срещу еднодневните договори“, научаваме от трета страница на вестника. Земеделци за пореден път ще излязат    на протест срещу   регламента, по който Кодексът на труда ги задължава да сключват еднодневни трудови договори  с работниците си. Следващият  митинг ще бъде между 25 и 30 януари.  Форматът  ще  се запази  –  проявата ще бъде проведена мирно, както досегашните. Без блокиране  на пътища и магистрали, защото организаторите не желаят да създават неудобства на хора, които не са виновни за проблемите им.", "date": "2018.01.16", "title": "Преглед на основните теми в пазарджишкия печат"}
{"url": "http://www.focus-news.net/news/2018/01/16/2477668/kyusstendil-nasrochen-e-konkurs-za-izbor-na-upravitel-na-obshtinskata-bolnitsa-sveti-ivan-rilski-v-dupnitsa.html", "text": "Насрочен е конкурс за избор на управител на общинската болница „Свети Иван Рилски” в Дупница. Това съобщи за Радио „Фокус” – Кюстендил Емил Гущеров, председател на Общински съвет – Дупница. Конкурсът е насрочен за 11.00 часа в „Кръглата зала” на сградата на Община Дупница. Конкурсът е насрочен с решение на Общински съвет. За тази цел е назначена комисия, която да организира и проведе конкурса. Тя е от петима членове. Председател е Стефан Ковачев, включен е и представител на Регионална здравна инспекция – Кюстендил. На този етап не е ясно дали има подадени документи за участие в конкурса.\r\nВенцеслав ИЛЧЕВ", "date": "2018.01.16", "title": "Кюсстендил: Насрочен е конкурс за избор на управител на общинската болница „Свети Иван Рилски” в Дупница"}
{"url": "http://www.focus-news.net/news/2018/01/16/2477669/aktsenti-v-predavaneto-dobre-doshli-v-svishtov-na-radio-fokus-veliko-tarnovo.html", "text": "Благотворителната кампания „Детето е надежда и обещание за човечеството“ бе обявена за инициатива на 2017 година на Дневният център за деца с увреждания в Свищов. Благодарение на нея социалната услуга се сдоби с нова техника, която ще подобри работния процес и ще улесни лечението на някои от децата. Повече за новата придобивка ще ни разкаже в днешното предаване „Добре дошли в Свищов“ на Радио „Фокус“ – Велико Търново директорката на Центъра Теменужка Тодорова. \r\nВъв втората част на  днешното издание ще Ви разкажем за малко свищовско село, което в забързания модерен свят успява да съхрани традициите от миналото и нещо повече ръководството на село Царевец успява да привлече вниманието на все повече млади хора, които се връщат към корените си. Кметът Марин Любенов ще ни запознае с традицията на обичая Къпанки, който в миналото се е изпълнявал на Ивановден. По стар стил това се  прави на 20-ти януари. И през настоящата година село Царевец няма да изневери на традицията. Кога и как ще се случи възстановката и кой се очаква да се включи в нея, ще чуете в предаването.  \r\nВодещ днес е Луиза Транчева. Номерът за връзка със студиото е 0885 303 375.", "date": "2018.01.16", "title": "Акценти в предаването „Добре дошли в Свищов“ на Радио „Фокус“ – Велико Търново"}
{"url": "http://www.focus-news.net/news/2018/01/16/2477670/plovdiv-rayonnata-prokuratura-privleche-kato-obvinyaemi-i-zadarzha-dvama-nepalnoletni-za-povrezhdane-na-12-avtomobila-i-krazhba.html", "text": "Районна прокуратура-Пловдив привлече като обвиняеми 17-годишния А. Д. и 16-годишния  К. Б. за унищожаване и повреждане на чуждо имущество – престъпление по чл. 216 ал.1 във връзка с чл. 20 ал. 2 във връзка с ал. 1 във връзка с чл. 26 ал. 1 във връзка с чл. 63 ал. 1 т. 3 от Наказателния кодекс и за отнемане на чужди движими вещи – престъпление по чл. 195 ал. 1 точка 3 във връзка с чл. 194 ал. 1 във връзка с чл. 20 ал. 2 във връзка ал. 1 във връзка чл.63 ал. 1 т. 3 от Наказателния кодекс. Това съобщиха от пресцентъра на Апелативна прокуратура-Пловдив.\r\nДо момента е установено, че на 14 януари 2018 г. в гр. Пловдив, двамата обвиняеми били с техни познати, като употребили алкохол. Към 1,30 часа те тръгнали да се прибират към домовете си, но преди това извършат хулигански действия, като изпотрошили  странични стъкла и огледала на 12 леки автомобили, паркирани в район „Южен“ в гр. Пловдив. Двамата обвиняеми извършили кражба и на чанта от един от автомобилите. На 14 януари 2018 г. те са били задържани за срок от 72 часа с постановление на наблюдаващия прокурор. До момента двамата не са осъждани.  \r\nСпрямо тях се води разследване и за умишлен палеж на сергии от пазар в район „Южен“, като по случая са назначени пожаротехническа и оценителна експертизи. До момента е установено, че търговските обекти изгорели, след като двамата запалили със запалка найлони, с които били покрити. Разследването по случая продължава.", "date": "2018.01.16", "title": "Пловдив: Районната прокуратура привлече като обвиняеми и задържа двама непълнолетни за повреждане на 12 автомобила и кражба"}
{"url": "http://www.focus-news.net/news/2018/01/16/2477671/reuters-obshto-tri-sgradi-sa-razrusheni-pri-eksploziyata-v-antverpen.html", "text": "Три жилищни сгради са разрушени при експлозията в белгийския град Атнверпен, случила се в понеделник вечерта, съобщава Reuters. Вследствие на взрива, който според белгийските медии е предизвикан от газова бутилка, петима от пострадалите се намират в сериозно състояние, още над 10 души са ранени. Продължава издирването на отломките от сградите, но към момента не се съобщава за загинали.  : Цанко Цолов", "date": "2018.01.16", "title": "Reuters: Общо три сгради са разрушени при експлозията в Антверпен"}
{"url": "http://www.focus-news.net/news/2018/01/16/2477672/v-tsentralata-na-bsp-shte-se-provede-preskonferentsiya.html", "text": "От 14:00 часа в централата на БСП на ул. „Позитано” № 20 ще се проведе пресконференция. Това съобщиха от пресцентъра на партията.", "date": "2018.01.16", "title": "В централата на БСП ще се проведе пресконференция"}
{"url": "http://www.focus-news.net/news/2018/01/16/2477673/smolyan-140-godini-ot-osvobozhdenieto-na-chepelare-shte-badat-otbelyazani-v-grada.html", "text": "140 години от Освобождението на Чепеларе ще бъдат отбелязани тържествено в града, съобщиха от пресцентъра на Община Чепеларе. Програмата започва от 11.30 ч .на площад „Олимпийски“ с празнични слова и водосвет за благоденствието на Чепеларе. От 12.00 ч. е предвидено литийно шествие към паметната плоча, поставена на мястото, където са посрещнати руските войски в Чепеларе. Там ще бъде отслужена и панихида за загиналите за Освобождението на Чепеларе. От 12.30 ч. ще бъдат поднесени венци и цветя на паметника на Капитан Петко войвода в града.", "date": "2018.01.16", "title": "Смолян: 140 години от Освобождението на Чепеларе ще бъдат отбелязани в града"}
{"url": "http://www.focus-news.net/news/2018/01/16/2477674/plovdiv-na-18-yanuari-asenovgrad-shte-otbelezhi-tarzhestveno-140-tata-godishnina-ot-osvobozhdenieto-na-grada.html", "text": "На 18 януари Асеновград ще отбележи тържествено 140-тата годишнина от Освобождението на града от турско робство. Това съобщиха за Радио „Фокус“ – Пловдив от отдел „Връзки с обществеността“ на Общината. Тържественото честване ще започне в 12.00 часа с поклонение пред паметника на генерал Виктор Дандевил. Официално слово ще произнесе кметът на Община Асеновград д-р Емил Караиванов. Пред паметника ще бъдат положени венци и цветя. Празнична програма ще представят ученици от ОУ „Ангел Кънчев” в града. Ще участва и Представителен духов оркестър на Военновъздушните сили в Пловдив.\r\nВъв връзка с паметната дата, от 17.30 часа в Исторически музей-Асеновград ще се състои откриването на гостуващата изложба „Нашето Освобождение“ на Военноисторически музей – Плевен.\r\nОрганизатори на тържественото отбелязване на 140 години от Освобождението на Асеновград са Общината, Архиерейското наместничество, Военно формирование 24490 и Исторически музей-Асеновград.\r\nТони МИХАЙЛОВ", "date": "2018.01.16", "title": "Пловдив: На 18 януари Асеновград ще отбележи тържествено 140-тата годишнина от Освобождението на града"}
{"url": "http://www.focus-news.net/news/2018/01/16/2477675/nikolay-zaychev-kmet-na-peshtera-s-10-se-ochakva-da-se-povishat-prez-tazi-godina-zaplatite-na-sluzhitelite-v-obshtinskata-administratsiya.html", "text": "С 10 % се очаква да се повишат през тази година заплатите на служителите в общинската администрация в Пещера. Това каза в интервю за сутрешния блок „Добро утро, България“ на Радио „Фокус“ кметът на Общината Николай Зайчев. Той допълни, че това ще е добре предвид пропуснатите години по отношение на политиката за възнагражденията на хората, спрямо тези в съседните общини. „Имаме завишаване и на социалните услуги с няколко процента. Смятам, че абсолютно всички системи, които работят в една администрация, ще бъдат обезпечени с бюджета, който сме предвидили. Капиталовата ни програма, извън целевите средства, които са ни отпуснати чрез министерско постановление, не са толкова много, но ще се опитаме и с тях да направим добро и в инфраструктурата, и в подготовката на проекти за следващата година, така че да успеем да привлечем Европейско финансиране. Всичко останало, което е включено в бюджета на Общината, е така разпределено, че да можем да покрием абсолютно всички изисквания по отношение на нашите политики, свързани със социални дейности, култура и инфраструктура“, коментира Николай Зайчев и допълни, че през настоящата година се наблюдава завишаване на параметрите на бюджетите на всички общини в областта.", "date": "2018.01.16", "title": "Николай Зайчев, кмет на Пещера: С 10 % се очаква да се повишат през тази година заплатите на служителите в общинската администрация"}
{"url": "http://www.focus-news.net/news/2018/01/16/2477676/tass-v-bryuksel-be-otkrita-dvudnevna-sesiya-na-voenniya-komitet-na-nato.html", "text": "Във вторник в Брюксел бе открита двудневна сесия на Военния комитет на НАТО, съобщава ТАСС. Сред главните теми от дневния ред са модернизация на въоръжените сили на Алианса, операциите в Афганистан и Ирак, както и отношенията между 29-те страни, участващи във Военния комитет. Това е заявил по време на церемонията на откриването председателят на Военния комитет Пьотр Павел. \r\nПо думите на чешкия военен, „ние трябва да осигурим продължаването на модернизирането на НАТО, дадем оценка на всички наши активности и да се убедим, че ресурсите на Алианса се ползват ефективно“. \r\nОсвен това, трябва да се обсъдят „начините за развитие на възможностите на НАТО да осигури стабилност за съседните региони, в което начинание са изключително важни връзките с нашите партньори“. : Цанко Цолов", "date": "2018.01.16", "title": "ТАСС: В Брюксел бе открита двудневна сесия на Военния комитет на НАТО"}
{"url": "http://www.focus-news.net/news/2018/01/16/2477677/stara-zagora-obshtinski-konkurs-za-martenichki-organizirat-v-grada.html", "text": "Община Стара Загора и Център за подкрепа за личностно развитие (ЦПЛР) обявяват традиционния общински конкурс „Баба Марта бързала, мартенички вързала\". Това съобщиха от пресцентъра на Общината. В конкурса могат да участват деца от детските градини и подготвителните групи в детските градини, както и ученици от първи до осми клас на училищата в Общината.\r\nУчастниците ще бъдат оценявани в три възрастови групи: детски градини и предучилищни групи, ученици от първи до четвърти клас и от пети до осми клас.  \r\nМартениците от детските градини и подготвителните групи, както и колективни участия, задължително трябва да са аранжирани на картонени табла. Мартениците на индивидуалните участници трябва да са прикрепени към картонче, на което да бъдат написани трите имена на участника, клас и училище.\r\nСрокът за предаване на мартениците е 16 февруари 2018 г. в сградата на ЦПЛР ул.”Захарий Княжески” №71 ет.3\r\nНаграждаването на отличените от компетентно жури творби  ще се състои на 27 февруари 2018 г. от 14.00 часа в залата на ЦПЛР ул.”Захарий Княжески” №71 ет.3\r\nТелефон за допълнителна информация 042638698 / 042629062.", "date": "2018.01.16", "title": "Стара Загора: Общински конкурс за мартенички организират в града"}
{"url": "http://www.focus-news.net/news/2018/01/16/2477678/reuters-dve-tela-sa-otkriti-pri-pretarsvaneto-na-otlomkite-sled-vzriva-v-antverpen.html", "text": "Две тела са открити при претърсването на отломките от трите разрушени жилищни сгради в Антверпен, съобщава Reuters. Полицията все още не идентифицирала двамата загинали. Други 14 души бяха сериозно ранени, като петима тях се намират в критично състояние, след експлозия в белгийския град, случила се в понеделник вечерта. Според органите на реда в никакъв случай не става въпрос за терористичен акт, като по данни на местни медии, експлозията е причинена от газова бутилка. : Цанко Цолов", "date": "2018.01.16", "title": "Reuters: Две тела са открити при претърсването на отломките след взрива в Антверпен"}
{"url": "http://www.focus-news.net/news/2018/01/16/2477679/varna-slab-snyag-vali-na-mesta-v-oblastta-22-mashini-obrabotvat-patnite-nastilki.html", "text": "Слаб сняг вали на места във Варненска област. Това съобщиха за Радио „Фокус“ – Варна от Областно пътно управление – Варна. Пътищата са проходими при зимни условия. 22 машини обработват пътните настилки в областта. Няма въведени ограничения или затворени пътни участъци. Пътните настилки са частично заснежени, на места са заледени, но се обработват, допълниха от пътното управление.\r\nВъв Варна времето е облачно, без валежи. Пътните настилки са мокри, частично заледени. Движението е натоварено по основните булеварди „Цар Освободител“, „Вл. Варненчик“, „Сливница“, „Република“ и „Хр. Смирненски“, както и по крайезерния път. Работи се по изграждането на бул. „Васил Левски“ в участъка от ул. „Подвис“ до ул. „Девня“, ремонти се извършват и на територията на район Аспарухово.\r\nМарияна ВАЛЕНТИНОВА", "date": "2018.01.16", "title": "Варна: Слаб сняг вали на места в областта, 22 машини обработват пътните настилки"}
{"url": "http://www.focus-news.net/news/2018/01/16/2477680/sliven-43-mashini-pochistvat-ot-snyag-patishtata-i-magistrala-trakiya-na-teritoriyata-na-oblastta.html", "text": "43 машини почистват от сняг пътищата и  магистрала „Тракия” на територията на област Сливен, съобщиха от Областно пътно управление-Сливен. Пътните настилки са заснежени и обработени. От 2 до 5 см е снежната покривка в Сливенска област. Забранено е движението на товарни камиони през проходите Вратник, Твърдица и Котленски.\r\nТемпературата на въздуха е от -4 до -1 градуса.", "date": "2018.01.16", "title": "Сливен: 43 машини почистват от сняг пътищата и  магистрала „Тракия” на територията на областта"}
{"url": "http://www.focus-news.net/news/2018/01/16/2477681/sliven-140-godini-ot-osvobozhdenieto-si-otbelyaza-shivachevo.html", "text": "140 години от освобождението си отбеляза Шивачево. На този ден руски освободителни части под командването на ген. Малохов и майор Кардашевски стъпват на шивачевска земя. Това съобщиха от Община Твърдица.\r\nПред паметната плоча на освободителите в центъра на града беше отслужен благодарствен молебен от отец Цветан, а слово за заслугата на руската армия, българското опълчение и успешния край на Руско – турската освободителна война произнесе Даниела Стефанова – учител по история в СУ „Г. Ал. Каравелов”.\r\nГости на тържеството бяха Петко Петков – кмет на град Шивачево и Динко Динев – директор на СУ „Г. Алексиев Каравелов”. След приключването на тържествената част беше поднесен венец и цветя от служители при Кметство Шивачево, граждани, ученици, учители.", "date": "2018.01.16", "title": "Сливен: 140 години от освобождението си отбеляза Шивачево"}
{"url": "http://www.focus-news.net/news/2018/01/16/2477682/ekathimerini-gratskite-seizmolozi-sledyat-situatsiyata-sled-zemetresenieto-kray-atina.html", "text": "Гръцките сеизмолози следят ситуацията след земетресението в страната, регистрирано в понеделник вечерта край Атина, пише гръцкото електронно издание Ekathimerini. Според различните източници, силата на труса е била с магнитуд между 4,2 и 4,4 по скалата на Рихтер. \r\n„Следим ситуацията и ще имаме повече ясно по въпроса в следващите 48 часа“, това е разкрил Василис Карастатис, директор на Атинския институт по геодинамика. Според него, в следващите дни се очаква серия от слаби вторични трусове. \r\nЕпицентърът на земетресението се е намирал на около 28 километра от гръцката столица, с дълбочина от около четири или пет километра. : Цанко Цолов", "date": "2018.01.16", "title": "Ekathimerini: Гръцките сеизмолози следят ситуацията след земетресението край Атина"}
{"url": "http://www.focus-news.net/news/2018/01/16/2477683/nikolay-zaychev-kmet-na-peshtera-v-ramkite-na-edna-godina-obshtinata-uspya-da-izpalni-vsichki-obshtestveni-porachki-za-sanirane.html", "text": "В рамките на една година Община Пещера успя да изпълни всички обществени поръчки за саниране. Това каза в сутрешния блок „Добро утро, България“ на Радио „Фокус“ кметът на Пещера Николай Зайчев. Той отбеляза, че по завършените в момента проекти са обхванати  41 частни сгради - блокове и фамилни къщи, и четири обекта - публична собственост. По думи на Зайчев са спрени ремонтните дейности само по два жилищни блока, поради забавяне на подписването на договорите за изпълнение. Той уточни, че от месец март стартира отново Оперативна програма „Региони в растеж“ с ресурс от 35 милиона лева, които ще трябва да бъдат разпределени на конкурентен принцип между 28 общини. \r\n„Интересното е, че, докато в началото гражданите на общината нямаха доверие на програмата, в момента на практика имаме над 400 сдружения, които са подготвени за подаване на документи. Ако разделим 35 милиона на 28 общини, в най-добрия случай ще получим 1,2 милиона на община. Като се има предвид, че стойността, в зависимост от големината на обекта, е от 30 до 80 хиляди, ще имаме таван до 20 обекта за саниране. В същото време желаещите за саниране са над 400, така че, това е един сериозен проблем“, коментира кметът на Пещера Николай Зайчев и допълни, че европейското финансиране се очертава като проблематично за Общината. Според него е необходимо оперативната програма да въведат нови критерии за кандидатстване за финансиране по Оперативна програма „Региони в растеж“, като противен случай Община Пещера ще бъде поставена в неизгодно положение при подбора на бъдещите обекти за саниране.", "date": "2018.01.16", "title": "Николай Зайчев, кмет на Пещера: В рамките на една година Общината успя да изпълни всички обществени поръчки за саниране"}
{"url": "http://www.focus-news.net/news/2018/01/16/2477684/ministar-nikolina-angelkova-ima-hilyadi-turisti-ot-azerbaydzhan-koito-poseshtavat-balgariya-i-s-novata-vazdushna-liniya-sofiya-baku-te-shte-se-uvelichat.html", "text": "Има хиляди туристи от Азербайджан, които посещават България, и с новата въздушна линия София – Баку те ще се увеличат. Tова каза министърът на туризма Николина Ангелкова по време на тържественото откриване на първата директна авиолиния София – Баку в България, предаде репортер на Агенция „Фокус“. „Изключитeлнo съм щастлива от днешното откриване на пряката въздушна линия, защото това ще доведе до повишаване на туризма. Искам да благодаря на всички екипи, които положиха максимални усилия, за да можем днес да отпразнуваме този повод. Имаме хиляди туристи от Азербайджан, които ни посещават туристи и се надявам с този полет те да се увеличат“, каза още министър Ангелкова и уточни, че тази година България ще бъде страна партньор на Азербайджан в изложението, което ще се проведе през април, и това ще допринесе допълнително да направим България по-посещавана дестинация.\r\nМинистърът на транспорта Ивайло Московски изрази надежда, че тази нова въздушна линия ще подобри още повече отношенията между двете държави във всички отношения. „Нека този полет и тази линия да бъдат символ на задълбочаващото се приятелство между България и Азербайджан“, каза още той.\r\nИзвънредният и пълномощен посланик на Република Азербайджан в Република България Н. Пр. Наргиз Гурбанова изрази удоволствието си, че днес е пристигнала в страната именно с този повод. \"Пътуването беше прекрасно и много приятно. Този повод е символичен, тъй като тази година отбелязваме 100-годишнината на Азербайджанската демократична република. Сигурна съм, че тази връзка ще направи двете страни още по-близки\", каза още посланик Гурбанова.\r\nЦветилена СИМЕОНОВА", "date": "2018.01.16", "title": "Министър Николина Ангелкова: Има хиляди туристи от Азербайджан, които посещават България, и с новата въздушна линия София – Баку те ще се увеличат"}
{"url": "http://www.focus-news.net/news/2018/01/16/2477685/pazardzhik-okolo-5-sm-e-snezhnata-pokrivka-v-obshtina-sarnitsa.html", "text": "В Сърница няма значима снежна покривка, само по високите части край града има около 5 см, каза за Радио „Фокус“ – Пазарджик кметът на Община Сърница Неби Бозов. Той обясни, че няма проблем с почистването на пътищата. Опесъчен е пътят за Велинград. „Надяваме се на сняг, тъй като са подготвени къщите за гости. Много от жителите на града очакват и повече туристи през тази зима“, допълни Бозов. Той каза също, че през тази година ще се работи по проекти за обновяване на инфраструктурата. „Ще бъдат асфалтирани улици не само в град Сърница, но и в двете населени места – Медени поляни и Побит камък. Освен това ще бъдат ремонтирани и някои от общинските пътища“, коментира Бозов.\r\nВаня НИКОЛОВА", "date": "2018.01.16", "title": "Пазарджик: Около 5 см е снежната покривка в община Сърница"}
{"url": "http://www.focus-news.net/news/2018/01/16/2477686/kyustendil-obshtinskata-izbiratelna-komisiya-v-dupnitsa-ochakva-podavane-na-dokumenti-otnosno-naznachavaneto-na-obshtinskiya-savetnik-d-r-matey-popnikolov-za-zam-oblasten-upravitel.html", "text": "Общинската избирателна комисия в Дупница очаква подаване на документи относно назначаването на общинския съветник д-р Матей Попниколов за зам. областен управител на Кюстендил. Това каза пред Радио „Фокус” – Кюстендил Мария Чомакова, председател на Общинска избирателна комисия – Дупница. По думите й към момента все още няма постъпили документи. Постът на зам. областен управител е несъвместим с дейността на общински съветник, какъвто до момента е бил д-р Матей Попниколов. Той трябва да се оттегли от Общински съвет – Дупница, а комисията да определи неговият заместник. „В момента в който получим необходимите документи, комисията ще се събере и ще излезе с решение за следващия общински съветник”, каза Мария Чомакова.\r\nВенцеслав ИЛЧЕВ", "date": "2018.01.16", "title": "Кюстендил: Общинската избирателна комисия в Дупница очаква подаване на документи относно назначаването на общинския съветник д-р Матей Попниколов за зам. областен управител"}
{"url": "http://www.focus-news.net/news/2018/01/16/2477687/gabrovo-nyama-naseleni-mesta-bez-tok-i-voda-v-obshtinata.html", "text": "Няма населени места без ток и вода в Габровска община. Всички пътища в региона, както първокласните, така и второкласните и третокласните, са проходими при зимни условия. Това съобщиха за Радио „Фокус“ – Велико Търново от Общината. Градската мрежа се обработва непрекъснато, почистват се и  пътните участъци в към селата.\r\nОт местната администрация уточниха, че основните дейности относно транспорт, водоснабдяване, снабдяване на населението с хранителни и други основни стоки сe изпълняват в рамките на нормалната дейност при зимни условия. Учениците, подлежащи на задължително обучение и живеещи в населени места, в които няма училища са транспортирани до училищата и водят нормален учебен процес.\r\nВремето в Габрово е с разкъсана облачност, ясно и студено, духа слаб южен вятър. Височината на снежната покривка в централната градска част е 4-5 см. Температурата на въздуха е минус 5 градуса.\r\nПроходът Шипка е проходим при зимни условия, височината на снежната покривка е 5 см, температурата – минус 8 градуса. Пътното платно е обработено, почистено и опесъчено. Остава в сила забраната за движение на МПС с обща маса над 12 тона. Пътищата за Севлиево, Трявна, Дряново са  почистени, проходими при зимни условия.\r\nСнежната покривка в курортен комплекс Узана е 10-15 см, минус 2 градуса, времето е облачно, вали слаб сняг и духа лек вятър. Видимостта е добра, пътят е проходим при зимни условия. Малките писти работят.\r\nЛуиза ТРАНЧЕВА", "date": "2018.01.16", "title": "Габрово: Няма населени места без ток и вода в общината"}
{"url": "http://www.focus-news.net/news/2018/01/16/2477688/kyustendil-obshtinata-e-izgotvila-strategiya-za-podkrepa-na-lichnostnoto-razvitie-na-detsa-i-uchenitsi.html", "text": "Община Кюстендил е изготвила стратегия за подкрепа на личностното развитие на деца и ученици. Това съобщи за Радио „Фокус” – Кюстендил Нели Петкова, директор на Дирекция „Култура, образование, младежки дейности и спорт” към Община Кюстендил. По думите й основната цел на самата стратегия е гарантиране правото на всяко дете и ученик на достъп до качествен образование и осигуряване на обща и допълнителна подкрепа на децата и учениците в община Кюстендил. \r\n„Ще се цели активиране и включване на ресурси, насочени към създаване на възможности за развитие и участие на децата и учениците във всички аспекти на живота на общността”, каза Нели Петкова. Според нея трябва да се създаде адекватна физическа, психологическа и социална среда за всички деца и ученици в община Кюстендил. За всяка една от вписаните стратегически цели са планирани широк кръг от дейности, които ще бъдат провеждани от отговорните за това институции.\r\nВенцеслав ИЛЧЕВ", "date": "2018.01.16", "title": "Кюстендил: Общината е изготвила стратегия за подкрепа на личностното развитие на деца и ученици"}
{"url": "http://www.focus-news.net/news/2018/01/16/2477689/aktsenti-v-predavaneto-zdravey-peshtera-na-radio-fokus-pazardzhik.html", "text": "В съвместното предаване на Радио „Фокус“ – Пазарджик и Община Пещера - „Здравей, Пещера“, днес ще чуете повече за проведеното в Пещера обществено обсъждане на предлагания от общинската администрация Бюджет за 2018-та година. Общият размер на бюджета за 2018 г. ще бъде близо 19 милиона лева. В тях са включени 9 774 693 лв. или 51% от общата сума за местни дейности и държавно делигирани дейности в рамките на 8 810 807 лв. Повече за заложените в него параметри ще коментираме с кмета на Пещера Николай Зайчев. \r\nМинистерството на отбраната отпусна 5 000 лева за обновяване на паметника на загиналите в националните войни в село Капитан Димитриево. Какво е състоянието на паметника и как ще бъдат използвани средствата ще научим от Стоянка Иванова от Инициативния комитет по изграждане на културния обект. Какво е състоянието на църквата в село Радилово и колко средства са необходими за нейния основен ремонт ще разберем от Благой Харизанов, кмет на населеното място. В края на предаването, по повод отбелязването на 140 години от Освобождението на Пещера на 19 януари, ще чуете повече за това паметно събитие от историята на града. Телефоните за връзка със студиото са 0885 606692 и 034 420020.", "date": "2018.01.16", "title": "Акценти в предаването „Здравей, Пещера“ на Радио „Фокус“ – Пазарджик"}
{"url": "http://www.focus-news.net/news/2018/01/16/2477690/the-local-emanyuel-makron-zapochna-poseshtenieto-si-v-kale.html", "text": "Френският президент Еманюел Макрон започна посещението си в град Кале на фона на увеличаващия се натиск срещу Великобритания с искане Лондон да приеме повече мигранти, пише френската редакция на The Local. Изданието припомня, че Кале е център за голяма част от мигрантите, които искат да се прехвърлят във Великобритания, тъй като от 2003 година насам, двете страни имат обща граница в града. Полицията във френското пристанище често успява да предотврати опити за нелегално преминаване от Франция във Великобритания. По-рано се появиха съобщения, че по време на срещата между Макрон и британския премиер Тереза Мей, френският президент ще поиска от Великобритания да поеме част от бежанците, струпани на граничните пунктове в пристанищния град, като това най-вероятно е предизвикано от нуждата да се намали финансово бреме върху правителството в Париж. През 2017 г. Франция е приела над 100 хил. мигранти, припомнят от редакцията на вестника.  : Цанко Цолов", "date": "2018.01.16", "title": "The Local: Еманюел Макрон започна посещението си в Кале"}
{"url": "http://www.focus-news.net/news/2018/01/16/2477691/arh-boyan-kolarov-zam-kmet-na-dobrich-pri-zimnoto-poddarzhane-na-patnite-nastilki-tazi-godina-obshtinata-sledi-tehnikata-s-gps.html", "text": "Това заяви арх. Боян Коларов, зам.-кмет „Устройство на територията“ в Община град Добрич, предаде кореспондентът на Радио „Фокус” – Варна. Общината е готова за зимата, има договор за зимно поддържане. Поддържа се постоянна връзка с ръководството на фирмата, която е спечелила обществената поръчка, отбеляза зам.-кметът. Новост тази година е, че в договорът е включена клауза, според която техниката се следи с GPS. По този начин информацията ще се подава в реално време и тя ще се записва. \r\n„Ще бъде много по-ефективно и лесно отколкото физическия контрол, който ние на практика се опитваме да осъществяваме, но изпълняваме неефективно, защото ние имаме само четирима служители. Надяваме се, че техниката в този случай ще помогне“, каза арх. Коларов. Той допълни, че в договора са заложени клаузи в случаи на неизпълнение на задълженията от страна на фирмата изпълнител или на някакви нередности, според които Общината има право да налага различни по вид санкции, включително и да не се плаща услугата. В Раздел III от Наредбата на Община Добрич за управление на общинските пътища е посочено, че дейностите, които включва зимното поддържане, са снегозащита на пътищата, събиране и предаване на информация за състоянието на пътната мрежа, снегопочистване, разпръскване на минерални материали или опесъчаване за стопяване на снега и леда и организиране на работа при влошени метеорологични условия.\r\nЖулиета НИКОЛОВА", "date": "2018.01.16", "title": "Арх. Боян Коларов, зам.-кмет на Добрич: При зимното поддържане на пътните настилки тази година Общината следи техниката с GPS"}
{"url": "http://www.focus-news.net/news/2018/01/16/2477692/pregled-na-nyakoi-ot-osnovnite-temi-v-evropeyskiya-pechat-agentsiya-fokus.html", "text": "Френският президент Еманюел Макрон започна посещението си в град Кале на фона на увеличаващия се натиск срещу Великобритания с искане Лондон да приеме повече мигранти, пише френската редакция на The Local. Изданието припомня, че Кале е център за голяма част от мигрантите, които искат да се прехвърлят във Великобритания, тъй като от 2003 година насам, двете страни имат обща граница в града. Полицията във френското пристанище често успява да предотврати опити за нелегално преминаване от Франция във Великобритания. По-рано се появиха съобщения, че по време на срещата между Макрон и британския премиер Тереза Мей, френският президент ще поиска от Великобритания да поеме част от бежанците, струпани на граничните пунктове в пристанищния град, като това най-вероятно е предизвикано от нуждата да се намали финансово бреме върху правителството в Париж. През 2017 г. Франция е приела над 100 хил. мигранти, припомнят от редакцията на вестника.  \r\n*** Гръцките сеизмолози следят ситуацията след земетресението в страната, регистрирано в понеделник вечерта край Атина, пише гръцкото електронно издание Ekathimerini. Според различните източници, силата на труса е била с магнитуд между 4,2 и 4,4 по скалата на Рихтер. \r\n„Следим ситуацията и ще имаме повече ясно по въпроса в следващите 48 часа“, това е разкрил Василис Карастатис, директор на Атинския институт по геодинамика. Според него, в следващите дни се очаква серия от слаби вторични трусове. \r\nЕпицентърът на земетресението се е намирал на около 28 километра от гръцката столица, с дълбочина от около четири или пет километра. \r\n*** Испания е на път да измести САЩ като втора най-популярна туристическа дестинация, докато Франция запазва най-голямата си популярност сред чуждестранните посетители, пише британският вестник Guardian, като се позовава на данни от Световната туристическа организация към ООН. \r\nСпоред организацията, около 82 милиона туристи са посетили Испания през 2017 г. Окончателният брой и класация ще бъде оповестена през пролетта на 2018 г., това е разкрил председателят на Световната туристическа организация Зураб Пололикашвили, който обаче е отказал да даде детайли за предварителния брой на туристи, посетили САЩ миналата година. \r\nВ същото време е почти сигурно, че през 2017 г. Франция е била най-посещаваната туристическа дестинация. Наблюдава се и ръст на посетителите в Европа с около осем процента. \r\nСпоред официални лица от туристическата организация, макар след терористичната атака в Барселона и каталунската криза, броят на туристи в региона да се спаднал значително, то това не е повлияло върху посещенията в останалата част на Испания, които дори са отчели ръст. \r\n*** България, която наскоро пое председателството на Съвета на Европейския съюз, се надява, че няма да има нужда от продължаване на наказателната процедура срещу Полша, свързана с член 7 от устава на Европейския съюз, това пише полското издание The Warsaw Voice. Българският министър-председател определи като „опасен прецедент“ наказателната дейност от страна на ЕС срещу Варшава. \r\nСпоред източници на местен вестник, „България се надява да постигне поне частичен компромис с Полша“. Агенция \"Фокус\" припомня: На 20 декември, Европейският съюз започна безпрецедентна наказателна процедура срещу Полша, свързана с противоречивите съдебни реформи на Варшава, които според Брюксел застрашават върховенството на закона в страната. Член 7 от договора на ЕС позволява на организацията да отнемене някои от правата на Полша като член на Съюза. \r\n***", "date": "2018.01.16", "title": "Преглед на някои от основните теми в европейския печат (Агенция \"Фокус\")"}
{"url": "http://www.focus-news.net/news/2018/01/16/2477693/pazardzhik-mazh-e-s-izgaryaniya-po-litseto-ot-1-va-stepen-sled-pozhar-v-lek-avtomobil-v-selo-vinogradets.html", "text": "Мъж е с изгаряния по лицето от 1-ва степен след пожар в лек автомобил в село Виноградец, съобщиха от ГД „Пожарна безопасност и защита на населението“. Сигнал за инцидента е получен вчера в 15:57 часа в Областния център при РД „Пожарна безопасност и защита на населението“-Пазарджик. Сигналът е за пожар на лек автомобил в гараж, намиращ се в село Виноградец, община Септември. Пожарът е потушен в 18:20 часа от 1 противопожарен автомобил на службата в Септември и личен състав от 3 служители. Пострадал е мъж, които е вдишал газ и има изгаряния по лицето от I-ва степен. Транспортиран е от екип на Центъра за спешна помощ в болница в Пазарджик където му е извършен преглед и освободен без да е хоспитализиран. При пожара е унищожен лек автомобил „Опел Вектра“, 20 автомобилни гуми, бормашина, ъглошлайф, оксижен, моторна резачка.", "date": "2018.01.16", "title": "Пазарджик: Мъж е с изгаряния по лицето от 1-ва степен след пожар в лек автомобил в село Виноградец"}
{"url": "http://www.focus-news.net/news/2018/01/16/2477694/balgarska-parlamentarna-delegatsiya-shte-bade-na-rabotno-poseshtenie-vav-velikobritaniya.html", "text": "Българска парламентарна делегация ще бъде на работно посещение във Великобритания. Това съобщиха от пресцентъра на Народното събрание. Народните представители ще имат срещи със свои колеги от британския парламент. По време на разговорите ще бъде обсъждано задълбочаването на парламентарното сътрудничество в сектора за сигурност и обмена на добри практики в редица области. В рамките на визитата са предвидени и срещи, посветени на прилагането на парламентарен контрол върху специалните разузнавателни средства. \r\nВ състава на делегацията са председателят на Комисията по вътрешна сигурност и обществен ред Цветан Цветанов, председателят на Комисията за контрол над службите за сигурност, прилагането и използването на специалните разузнавателни средства Димитър Лазаров, членът на двете комисии Мустафа Карадайъ, както и Филип Попов от Комисията за контрол над службите за сигурност, прилагането и използването на специалните разузнавателни средства.", "date": "2018.01.16", "title": "Българска парламентарна делегация ще бъде на работно посещение във Великобритания"}
{"url": "http://www.focus-news.net/news/2018/01/16/2477695/ministar-temenuzhka-petkova-predstoi-azerbaydzhanskata-sokar-da-napravi-prouchvane-za-vazmozhnostite-da-uchastva-v-gazorazpredelyaneto-v-balgariya.html", "text": "Предстои азербайджанската държавна нефтена компания СОКАР да направи проучване за възможностите да участва в газоразпределянето в България. Tова каза пред журналисти министърът на енергетиката Теменужка Петкова след тържественото откриване на първата директна авиолиния София – Баку в България, предаде репортер на Агенция „Фокус“. „Азербайджан е наш стратегически партньор в областта на енергетиката. Ние работим по един изключително важен съвместен проект – интерконектора Гърция-България, който е основна част от Южния газов коридор. По отношение на него основните количества природен газ идват точно от Азербайджан – 1 млрд. куб. м. газ“, каза още министър Петкова и уточни, че когато става въпрос за енергетика, отношенията Азербайджан – България са изключително важни и интензивни. \r\n„А що се отнася до вчерашните разговори, които се проведоха между премиера Борисов и президента на Азербайджан Алиев, енергетиката заемаше много важно място. Беше поставен въпросът, свързан с възможността нашите колеги от СОКАР да направят проучване както на нормативната уредба, така и на регулаторната рамка и възможностите, за да участват в газоразпределителната дейност на територията на страната ни. Смятам, че това е много добра възможност за решаване на въпроса със замърсяването на въздуха с фини прахови частици, където основният замърсител са битовите потребители, които се отопляват на дърва и на въглища. Темата беше представена, беше изразено ясно желание от страна на нашите партньори от СОКАР такъв анализ да бъде направен и ако са налице условия и възможности, ще се върви напред. Ще работим взаимно, за да можем да постигнем добри резултати за България“, коментира министър Петкова.\r\nЦветилена СИМЕОНОВА", "date": "2018.01.16", "title": "Министър Теменужка Петкова: Предстои азербайджанската СОКАР да направи проучване за възможностите да участва в газоразпределянето в България"}
{"url": "http://www.focus-news.net/news/2018/01/16/2477696/burgas-s-pogled-v-badeshteto-e-mototo-na-predstoyashtoto-novo-izdanie-na-tsvetnoto-izlozhenie-flora-burgas.html", "text": "\"С поглед в бъдещето\" е мотото на предстоящото ново издание на цветното изложение \"Флора Бургас\". То ще се проведе в дните от 28 април до 7 май, а подготовката му вече стартира. Това съобщиха от пресцентъра на Община Бургас.\r\nПроизводители и вносители на цветя, посадъчен материал, архитектурни и художествени изделия и елементи, лека градинска техника, препарати и други експонати, имащи отношение към тематиката на изложбата, могат да подават своите заявки за участие.\r\nПодробна информация, регламент, покана и форма на заявката може да видите тук:\r\n- https://www.burgas.bg/bg/info/index/1267.\r\nВърху темата \"С поглед в бъдещето\" ще работят флористи, производители и вносители на цветя, ландшафтни архитекти. Община Бургас вярва, че за поредна година те ще демонстрират своята креативност, за да превърнат експо центъра в Морската градина и територията около него в един от най-красивите и уханни кътове на Стария континент.\r\nПодробности за всеки един от участниците, предлаганите цветя, подготовката на арт инсталациите, тематичните демонстрации и презентации, част от \"Флора Бургас'2018\", може да следите в специално създаденото събитие във фейсбук: https://www.facebook.com/events/287515925067177/, както и в страницата на експо център \"Флора\": https://www.facebook.com/floraburgas/.", "date": "2018.01.16", "title": "Бургас: \"С поглед в бъдещето\" е мотото на предстоящото ново издание на цветното изложение \"Флора Бургас\""}
{"url": "http://www.focus-news.net/news/2018/01/16/2477697/yeni-safak-turskiyat-nachalnik-na-generalniya-shtab-shte-prisastva-na-sreshtata-na-voenniya-komitet-na-nato.html", "text": "Турският началник на Генералния щаб Хулуси Акар ще присъства на двудневната среща на Военния комитет на НАТО, която бе открита в Брюксел във вторник, пише турският вестник Yeni Safak. \r\nОчаква се в кулоарите на срещата Акар да се срещне с генерал Джоузеф Дънфорд, председателят на американския съвет на началник-щабовете. Двамата ще обсъдят някои въпроси от сферата на отбраната, като фокус на техните разговори ще бъде ситуацията в Сирия. \r\nПо време на церемонията по откриването, председателят на Военния съвет Пьотр Павел заяви, че „военното сътрудничество е важно, но само когато е комбинирано с други елементи – политически, икономически, юридически или социални, може ад бъде постигнат траен успех“. \r\nПавел добави, че обект на обсъждане ще бъде и ситуацията в Украйна. : Цанко Цолов", "date": "2018.01.16", "title": "Yeni Safak: Турският началник на Генералния щаб ще присъства на срещата на Военния комитет на НАТО"}
{"url": "http://www.focus-news.net/news/2018/01/16/2477698/dobrich-uchastak-ot-ul-tsar-petar-shte-bade-zatvoren-na-19-yanuari-poradi-izvarshvane-na-planovi-rezitbi.html", "text": "На 19 януари 2018 г., петък, от 08.30 часа до 16.00 часа, поради извършване на планови резитби по ул. „Цар Петър“ временно ще бъде затворен за движение участъкът от ул. „Васил Левски“ до бул. „Добруджа“ в Добрич. Това съобщиха от пресцентъра на Община град Добрич.", "date": "2018.01.16", "title": "Добрич: Участък от ул. „Цар Петър“ ще бъде затворен на 19 януари поради извършване на планови резитби"}
{"url": "http://www.focus-news.net/news/2018/01/16/2477699/dobrich-dete-e-postradalo-pri-pozhar-v-chasten-dom-v-selo-bezmer.html", "text": "На 15 януари 2018 г. в Районно управление на МВР-Тервел е заявено от оператор  на ЕЕН 112 за възникнал пожар в частен дом в село Безмер. Това съобщиха от ОДМВР-Добрич. Сигналът е посетен от служители полицията, като на място е  установено, че в жилището, чиято собственост към момента не е установена,  са се самонастанили семейството на Ж. И. Р. с адрес с. Безмер, като при него са били оставени и децата на племенника му Я. Ю. Я. - малолетните М. Н. Г., И. Н. Г. и Ю. Н. Г. По предварителна информация пожара е възникнал следствие на детска игра с огън. От пожара е пострадал малолетния М. Н. Г., като същият е транспортиран до болница във Варна и е настанен в Клиника по изгаряния. Детето е в стабилно състояние, без опасност за живота, с леки обгаряния на крайниците. Образувано е досъдебно производство. \r\nУведомени са Дирекция „Социално подпомагане“ към Община Тервел, отдел „Закрила на детето“ за пострадалото дете и са предприети действия с оглед правомощията им спрямо другите две деца.", "date": "2018.01.16", "title": "Добрич: Дете е пострадало при пожар в частен дом в село Безмер"}
{"url": "http://www.focus-news.net/news/2018/01/16/2477700/sofiya-ogranicheno-e-dvizhenieto-v-aktivnata-i-avariynata-lenta-pri-km-29-ot-avtomagistrala-trakiya-v-posoka-stolitsata-poradi-remontni-deynosti.html", "text": "Ограничено е движението в активната и аварийната лента при км 29 от АМ \"Тракия\", в посока София, поради ремонтни дейности. Това съобщиха от пресцентъра на Агенция \"Пътна инфраструктура\". Трафикът се осъществява в изпреварващата лента. Шофьорите да се движат с повишено внимание и съобразена скорост.\r\nВсички граждани и транспортни фирми могат да получават информация за актуалната пътна обстановка от безплатното мобилно приложение LIMA, от интернет страницата на АПИ – www.api.bg, lima.api.bg, както и по всяко време от денонощието на тел. 0700 130 20 в АПИ.\r\nВ агенцията целогодишно при 24-часов режим работи Ситуационен център, който събира и обобщава данните за състоянието по републиканските пътища.", "date": "2018.01.16", "title": "София: Ограничено е движението в активната и аварийната лента при км 29 от автомагистрала \"Тракия\" в посока столицата, поради ремонтни дейности"}
{"url": "http://www.focus-news.net/news/2018/01/16/2477701/blagoevgrad-izdirva-se-yordan-metodiev-yanchev-ot-grada-v-neizvestnost-ot-25-dekemvri-2017-g.html", "text": "Издирва се Йордан Методиев Янчев, на 67 години, от Благоевград. Това съобщиха от ОДМВР-Благоевград. Мъжът е в неизвестност от 15:45 часа на 25 декември 2017 година. Янчев е висок около 160 см. с кафяви очи, къса, бяла коса и нормално телосложение. За последно е видян от роднини в гр. Самоков, като е бил облечен с бежово яке с оранжеви ръкави и тъмен панталон. При ходене ползва бастун.\r\nПризовават се всички, които имат информация за мъжа, да се обадят на тел. 112 и тел. 073 867 566", "date": "2018.01.16", "title": "Благоевград: Издирва се Йордан Методиев Янчев от града, в неизвестност от 25 декември 2017 г."}
{"url": "http://www.focus-news.net/news/2018/01/16/2477702/stara-zagora-do-1700-ch-dvizhenieto-pri-km-193-na-avtomagistrala-trakiya-v-posoka-burgas-se-osashtestvyava-v-aktivnata-lenta-poradi-remont-na-mantinela.html", "text": "До 17.00 часа днес движението при км 193 на автомагистрала \"Тракия\" в посока Бургас се осъществява в активната лента поради ремонт на мантинела в средната разделителна ивица. Това съобщиха от пресцентъра на Агенция \"Пътна инфраструктура\". Шофьорите да се движат с повишено внимание и съобразена скорост.", "date": "2018.01.16", "title": "Стара Загора: До 17.00 ч. движението при км 193 на автомагистрала \"Тракия\" в посока Бургас се осъществява в активната лента, поради ремонт на мантинела"}
{"url": "http://www.focus-news.net/news/2018/01/16/2477703/afp-vodesht-srabski-politik-v-kosovo-e-zastrelyan-v-kosovska-mitrovitsa.html", "text": "Оливер Иванович, един от лидерите на косовските сърби, е застрелян в Косовска Митровица във вторник, съобщава AFP. 64-годишният политик е бил убит пред седалището на воденото от него гражданско движение „Сърбия, демокрация, справедливост”. Срещу Иванович е бил открит огън от минаващ по улицата автомобил. \r\nСпоред информация от адвоката на убития, Иванович, който е считан за един от умерените политици в етнически разделения град Косовска Митровица, е загинал на място.: Цанко Цолов", "date": "2018.01.16", "title": "АFP: Водещ сръбски политик в Косово е застрелян в Косовска Митровица"}
{"url": "http://www.focus-news.net/news/2018/01/16/2477704/yambol-rezultatite-ot-konkursa-moyata-kukerlandiya-shte-badat-obyaveni-na-22-fevruari.html", "text": "Резултатите от конкурса „Моята Кукерландия” ще бъдат обявени на 22 февруари, от 17.30 часа, в НЧ ”Съгласие 1862” – Ямбол. За поредна година инициативата се организира от общините Ямбол и Тунджа. Това съобщиха от Община Ямбол. Целта е възпитаване в родолюбие чрез изучаване културните традиции на българския народ-зимни и пролетни празници, маскарадни игри, провокиране на творчески прояви в областта на изобразителното изкуство.\r\nКонкурсът е част Международния Маскараден фестивал. Срокът за представяне на творбите е до 16 февруари. Участниците ще бъдат разделени в две възрастови групи – от І до ІV клас и участници от V до VІІІ клас.\r\nРегламентът позволява използване на всички видове рисувателни техники върху картон. Темата е свободна, отговаряща на мотото на конкурса „Моята Кукерландия”. Организаторите са осигурили награден фонд за най-добре представилите се, като ще има награди за 1,2 и 3 място и в двете възрастови групи на конкурса.", "date": "2018.01.16", "title": "Ямбол:  Резултатите от конкурса „Моята Кукерландия” ще бъдат обявени на 22 февруари"}
{"url": "http://www.focus-news.net/news/2018/01/16/2477705/pregled-na-osnovnite-temi-vav-varnenskiya-pechat.html", "text": "„Два камиона се обърнаха по хлъзгавите пътища във Варненско“, е заглавие от първа страница в днешния брой на варненския вестник „Черно море“. Нормална е обстановката във Варненска област. Пътищата са проходими при зимни условия. Това каза пред телевизия „Черно море“ областният управител Стоян Пасев. Въпреки по-леката снежна покривка във Варненско, два камиона са се обърнали заради хлъзгавите пътища. Единият пътен инцидент е станал в района на община Провадия. Другият камион се е обърнал на територията на община Дългопол, на Айтоския проход. \r\n„Дейли мейл“: Варна е „Северната Венеция“, е друго заглавие в броя. Във връзка с първия полет на нискобюджетна авиокомпания до Варна британското издание “Дейли мейл“ публикува статия, посветена на българската морска столица. Изданието пише, че градът бил дестинация за германски и полски туристи от десетилетия, но иска да отвори себе си и за британски посетители, съобщава агенция „Фокус“. В свят, в който всеки град се определя като „Северна Венеция“ или „Южен Париж“, Варна може да се назове „Нова Ривиера“. Съгласно туристическата брошура на града, цитирана от британския вестник, в морската ни столица е „слънчево като в Ница, плажовете са също толкова хубави, но във Варна цените са на 1/3“ от тези във френския град. \r\n„Приютът за бездомни в готовност да приеме още изпаднали в нужда“, допълва вестникът. Седем души са потърсили услугите на Приюта за временно настаняване на бездомни и социалнослаби лица от петък до вчера заради ниските температури. Това съобщи директорът Димитър Алатов пред екип на Медийна група „Черно море“. „Пристигат тук в почти безпомощно състояние, някои от тях са измръзнали и дехидратирани. Сто души е капацитетът на приюта. В центъра пребивават около 55-60 души. Ако температури- те се задържат ниски, ще приемаме и още нуждаещи се”, заяви Алатов. \r\n„Орнитолози броиха за 42-ри път птиците, които зимуват по Черноморието“, четем още в броя. Екипи, съставени от орнитолози от Българското дружество за защита на птиците и от Регионалната инспекция за опазване на околната среда и водите във Варна, се включиха в среднозимното преброяване, което се проведе в цялата страна. Двама са били представителите на РИОСВ в морската столица. Все още обаче е рано да се съобщят резултатите от последното преброяване, тъй като предстои анализиране на данните и обобщаване на цялата събрана информация, съобщиха от Регионалната инспекция във Варна. \r\n„Председателят на ОбС свиква извънредно заседание за референдума за Морската градина“, информира още изданието. На стр. 5 в рубриката „Непознатата история“ вестникът разказва за колоритните вярвания и обичаи във Варненско.", "date": "2018.01.16", "title": "Преглед на основните теми във варненския печат"}
{"url": "http://www.focus-news.net/news/2018/01/16/2477706/kmetat-na-karlovo-d-r-emil-kabaivanov-balgarskite-obshtini-sa-sashtestvuvali-oshte-po-vreme-na-petvekovnoto-tursko-robstvo-i-sa-ni-sahranili-kato-natsiya.html", "text": "В града днес се отбелязват 140 години от създаването на Първия градски съвет. Това съобщи за Радио „Фокус”-Пловдив кметът д-р Емил Кабаиванов. Отбелязването започна със служба в църквата „Свети Николай”, където преди 140 години е бил основан първият Градски съвет. „След шествие и поднасяне на цветя на паметната плоча на Васил Караиванов, който е първият председател на съвета, ще се проведе тържествена сесия на Общинския съвет в Карлово“, каза кметът. На сесията днес са поканени всички кметове, председатели на общинския съвет и общински съветници от последните 30 години. „Българските общини са съществували още по време на петвековното турско робство, когато е нямало държава“, отбеляза д-р Емил Кабаиванов. По думите му именно те са организирали българското население, събирали са пари за училища и църкви, за просветна дейност и са ни съхранили като нация. „Именно те са в основата на възстановяването на българската държавност, заедно с Вътрешната революционна организация и комитетите на Левски“, добави кметът на Карлово д-р Емил Кабаиванов.\r\nЦветана ТОНЧЕВА", "date": "2018.01.16", "title": "Кметът на Карлово д-р Емил Кабаиванов: Българските общини са съществували още по време на петвековното турско робство и са ни съхранили като нация"}
{"url": "http://www.focus-news.net/news/2018/01/16/2477707/mvr-na-balgaro-gratskata-granitsa-trafikat-e-normalen-na-vsichki-granichni-kontrolno-propuskatelni-punktove.html", "text": "На българо-гръцката граница трафикът е нормален на всички гранични контролно-пропускателни пунктове. Това съобщи за Радио „Фокус“-Пирин дежурният служител в пресцентъра на МВР.", "date": "2018.01.16", "title": "МВР: На българо-гръцката граница трафикът е нормален на всички гранични контролно-пропускателни пунктове"}
{"url": "http://www.focus-news.net/news/2018/01/16/2477708/gazeta-express-kosovo-avtomobilat-izpolzvan-ot-ubiytsite-na-oliver-ivanovich-e-bil-izgoren-malko-sled-napadenieto.html", "text": "Автомобилът, който е бил използван от убийците на Оливер Иванович, е изгорен малко след нападението срещу 64-годишния политик, определян като един от лидерите на косовските сърби, пише Gazeta Express. Това са потвърдили от полицията в страната. \r\nПо-рано стана ясно, че към 08:20 часа местно време (09:20 българско), Иванович е бил застрелян от неизвестни нападатели, които са открили огън срещу него от движещ се автомобил. Нападението се е случило в северната част на Косовска Митровица. : Цанко Цолов", "date": "2018.01.16", "title": "Gazeta express (Косово): Автомобилът, използван от убийците на Оливер Иванович, е бил изгорен малко след нападението"}
{"url": "http://www.focus-news.net/news/2018/01/16/2477709/sliven-obshtinskite-patishta-sa-prohodimi-pri-zimni-usloviya.html", "text": "Всички главни артерии на Сливен са обработени с противообледенителни материали, съобщиха от Община Сливен. Това е станало от 03.00 до 05.00 часа тази сутрин, за да се избегне трафика. Движението е нормално. Работили са два специализирани автомобила за разпръскване на материалите. Обработени са и мостовите съоръжения.\r\nНяма постъпили сигнали от населените места за проблеми, свързани със зимната обстановка, съобщи инж. Снежана Кънева, началник-отдел „Сигурност и управление при кризи“. Пътищата са проходими при зимни условия. Ток и вода има навсякъде. Дружествата, ангажирани с почистването в града и по общинските пътища работят. Снежната покривка е 3- 4 сантиметра. Все още има заледени участъци от републиканската пътна мрежа  на територията на общината. От общинската администрация призовават за съобразяване с пътната обстановка.", "date": "2018.01.16", "title": "Сливен: Общинските пътища са проходими при зимни условия"}
{"url": "http://www.focus-news.net/news/2018/01/16/2477710/burgas-73-godishen-mazh-e-s-opasnost-za-zhivota-sled-kato-e-bil-blasnat-ot-lek-avtomobil-v-rayona-na-zhp-garata.html", "text": "73-годишен мъж е с опасност за живота, след като е бил блъснат от лек автомобил в района на жп гарата в Бургас, съобщиха за Радио „Фокус“-Бургас от пресцентъра на УМБАЛ-Бургас. Инцидентът е станал около 05,33 часа тази сутрин. Мъжът е с множество травми и е приет в Спешното отделение на здравното заведение, с опасност за живота.\r\nМария РУСЕВА", "date": "2018.01.16", "title": "Бургас: 73-годишен мъж е с опасност за живота, след като е бил блъснат от лек автомобил в района на жп гарата"}
{"url": "http://www.focus-news.net/news/2018/01/16/2477711/vidin-normalen-e-trafikat-na-granichen-punkt-dunav-most-2.html", "text": "Нормален е трафикът на граничен пункт „Дунав мост 2“, каза за Радио „Фокус“ – Видин дежурният служител на пункта. Той посочи, че няма натрупване на тежкотоварни автомобили и от двете страни на пункта, без проблеми преминават и леките автомобили. На двата гранични пункта със Сърбия във Видинска област - „Връшка чука“ и „Брегово“, трафикът е с нормална интензивност, няма образували се опашки, спокойно се преминава и от двете страни на границата. Почистени и опесъчени са пътищата към граничните пунктове в областта, както и надлезите към Дунав мост 2.\r\nАнна ЛОЗАНОВА", "date": "2018.01.16", "title": "Видин: Нормален е трафикът на граничен пункт „Дунав мост 2“"}
{"url": "http://www.focus-news.net/news/2018/01/16/2477712/prof-bozhidar-dimitrov-istorik-ideyata-za-prezidentska-republika-privlicha-vse-poveche-hora.html", "text": "Идеята за президентска република, за която надпартийното движение „Боянски клуб – Кубрат“ ратува и ще направи, привлича все повече и повече хора. Това коментира за Агенция „Фокус“ историкът проф. Божидар Димитров. „Също и реформите, които този президент ще направи. Ние ще му поставим като изискване, когато бъде избран, да не прави правителства с некомпетентни министри. Хора, които не са работили в съответния бранш и нямат определени успехи. Наблюдавали сме такива работи“, посочи проф. Димитров. Той поясни, че след като движението е надпартийно, към него могат да се присъединяват отделни партии. „За мен беше приятна изненада, че това направи партията „Възраждане“ на Костадин Костадинов, който е мой колега – историк и доцент. На последните избори „Възраждане“ имаше 40 хил. гласа. Още една партия се присъедини – „Българска земеделска партия“ с председател д-р Пейчо Касъров. Това ми даде повод да отправя призив към всички останали партии, включително към БСП, ГЕРБ, „Атака“, НФСБ, ВМРО, да подкрепят идеята за свикване на Велико Народно събрание, което да има за задача именно това да направи – референдум за президентска република“, коментира проф. Димитров. Той поясни, че към движението се присъединяват и отделни хора. „Христо Димитров - създател и продуцент на Национален фолклорен ансамбъл „Българе“, най-вероятно ще се присъедини към нас. Присъединиха се и такива хора като Кубрат Пулев, брат му Тервел. Присъединяват се много професори, чиито имена няма да изброявам, за да не пропусна и обидя някой. Те са най-категорични, защото са се чувствали дълбоко обидени, когато в техния бранш назначат някой фризьор или тракторист. Такива случаи има.“, коментира още историкът.", "date": "2018.01.16", "title": "Проф. Божидар Димитров, историк: Идеята за президентска република привлича все повече хора"}
{"url": "http://www.focus-news.net/news/2018/01/16/2477713/veliko-tarnovo-gkpp-svishtov-zapochna-rabota-s-malko-zakasnenie-poradi-loshite-meteorologichni-usloviya.html", "text": "С малко закъснение ГКПП – Свищов започна работа. Това съобщи за Радио „Фокус“ – Велико Търново дежурната служителка на пункта. Тя обясни, че забавянето се е получило поради лошите метеорологични условия. Предстои осъществяването на първия за деня курс. Трафикът в района не е интензивен, има само три ТИР-а. „Причината вероятно е, че хората се съобразяват с времето и знаят, че ще е трудно да работят в тези условия“, каза още дежурната. Все още няма информация за това кога ще преустановена работата на пункта днес.", "date": "2018.01.16", "title": "Велико Търново: ГКПП – Свищов започна работа с малко закъснение поради лошите метеорологични условия"}
{"url": "http://www.focus-news.net/news/2018/01/16/2477714/afp-aleksandar-vuchich-svika-izvanredna-sreshta-na-saveta-za-natsionalna-sigurnost-sled-ubiystvoto-na-oliver-ivanovich.html", "text": "Сръбският президент Александър Вучич свика извънредна среща на Съвета за национална сигурност след убийството на Оливер Иванович, един от лидерите на косовските сърби, предава AFP, като се позовава на информация от местни медии. \r\nВ същото време делегацията на Белград, участваща в преговори с представители на косовските албанци в Брюксел, е напуснала разговорите.\r\nДвете страни водят преговори за нормализиране на отношенията под егидата на международната общност, след кръвопролитията от 1998-9 г. : Цанко Цолов", "date": "2018.01.16", "title": "AFP: Александър Вучич свика извънредна среща на Съвета за национална сигурност след убийството на Оливер Иванович"}
{"url": "http://www.focus-news.net/news/2018/01/16/2477715/sofiya-43-godishen-mazh-e-pochinal-sled-padane-ot-15-iya-etazh-na-blok-v-kv-gotse-delchev.html", "text": "43-годишен мъж е починал след падане от 15-ия етаж на жилищен блок в кв. „Гоце Делчев“. Това съобщиха за Агенция „Фокус“ от пресцентъра на МВР. Сигналът за инцидента е подаден в 9.45 часа. На местопроизшествието се извършва оглед.  Изясняват се всички факти и обстоятелства около случая. \r\nЛюба АЛЕКСИЕВА", "date": "2018.01.16", "title": "София: 43-годишен мъж е починал след падане от 15-ия етаж на блок в кв. „Гоце Делчев“"}
{"url": "http://www.focus-news.net/news/2018/01/16/2477716/dobrich-poveche-ot-20-mashini-obrabotvat-patnite-nastilki-v-regiona.html", "text": "Повече от 20 машини обработват пътните настилки в Добричкия регион от сутринта, по информация на Областно пътно управление в Добрич. Проблемните участъци се обработват с гребла, пясък и сол, предаде кореспондентът на Радио „Фокус” – Варна. Няма промяна в организацията на движение на автомобили в областта, няма затворени пътни отсечки. Навсякъде се пътува при зимни условия. Oграничено e движението на МПС над 10 тона по първокласния път 9 в отсечката Кранево-Варна. Обходният маршрут е през село Оброчище. Времето в Добрич е ясно, с разкъсана облачност, температурата е около минус 5 градуса към 11,45 часа, духа слаб вятър, без снеговалеж. Всички основни пътни отсечки в Добрич са почистени от сняг и лед, не работят светофарите на кръстовището на бул. „Русия“ и ул. „Вардар“. \r\nЖулиета НИКОЛОВА", "date": "2018.01.16", "title": "Добрич: Повече от 20 машини обработват пътните настилки в региона"}
{"url": "http://www.focus-news.net/news/2018/01/16/2477717/veliko-tarnovo-kampaniyata-deteto-e-nadezhda-i-obeshtanie-za-chovechestvoto-be-obyavena-za-initsiativa-na-2017-godina-v-dnevniya-tsentar-za-detsa-s-uvrezhdaniya-v-svishtov.html", "text": "Кампанията „Детето е надежда и обещание за човечеството“ бе обявена за Инициатива на 2017 година в Дневния център за деца с увреждания в Свищов. В рамките й са набрани средства за купуване на специален комуникационен софтуер, с който ще се допринесе за развитие на децата с говорни и двигателни потребности. Това каза в предаването „Добре дошли в Свищов“ на Радио „Фокус“ – Велико Търново директорът на Центъра Теменужка Тодорова. Тя уточни, че мотото на кампанията са думи на Мария Монтесори, автор на метод  за обучение и развитие на деца с последователи в цял свят. \r\n„Ние вярваме в тези думи и затова ги признахме за мото на кампанията ни през 2017 година. Още повече, че в последните десетилетия, учени от цял свят, признават, че детското развитие има най-голям смисъл за човешкото напредване. Децата със специални потребности не са по-различни от останалите и те могат да постигнат много добри , дори високи резултати, ако получат подходяща и навременна подкрепа и терапия още от най-ранна възраст. Точно по тази причина, от създаването на нашия център през 2008 година, ние работим в посока внедряване на утвърдени практики в подкрепа на детското развитие“, обясни Теменужка Тодорова. Тя уточни, че се прилагат различни терапевтични и алтернативни методи, които спомагат изключително много за развитието на децата. \r\n„Много се радваме, че и последната  ни кампания срещна голяма подкрепа, само в рамките на няколко месеца, през календарната 2017 година, ние реализирахме благотворителни щандове за мартенички, сувенири и други наши изделия. Събрахме над 5000 лв. и успяхме да купим и инсталираме комуникатор за общуване“, поясни още директорът на Центъра. Тя допълни, че инициативата е подкрепена от деца, ученици, студенти и младежи от региона. Оргомна помощ е оказала и Община Свищов и лично кметът Генчо Генчев.\r\nЛуиза ТРАНЧЕВА", "date": "2018.01.16", "title": "Велико Търново: Кампанията „Детето е надежда и обещание за човечеството“ бе обявена за Инициатива на 2017 година в Дневния център за деца с увреждания в Свищов"}
{"url": "http://www.focus-news.net/news/2018/01/16/2477718/sofiya-vazstanoveno-e-dvizhenieto-po-avtomagistrala-trakiya-pri-km-29-v-posoka-stolitsata.html", "text": "Възстановено е движението по АМ \"Тракия\", при км 29, в посока София. Това съобщиха от пресцентъра на Агенция \"Пътна инфраструктура\".", "date": "2018.01.16", "title": "София: Възстановено е движението по автомагистрала \"Тракия\" при км 29 в посока столицата"}
{"url": "http://www.focus-news.net/news/2018/01/16/2477719/kurirsarbiya-spored-neofitsialna-informatsiya-oliver-ivanovich-e-bil-zastrelyan-s-pistolet-sas-zaglushitel.html", "text": "Според неофициална информация, Оливер Иванович, който бе застрелян по-рано във вторник в Косовска Митровица, е бил убит с пистолет със заглушител, като на мястото на престъплението са намерени четири гилзи, отбелязва сръбското издание Kurir. Полицията е потвърдила, че убиецът на Иванович е стрелял от лек автомобил Опел Астра, който по-късно е бил изгорен. \r\nСпоред данни на сръбския вестник, градът е отцепен от полицията. : Цанко Цолов", "date": "2018.01.16", "title": "Kurir(Сърбия): Според неофициална информация, Оливер Иванович е бил застрелян с пистолет със заглушител"}
{"url": "http://www.focus-news.net/news/2018/01/16/2477720/elen-gerdzhikov-predsedatel-na-stolichniya-obshtinski-savet-s-promyana-na-dogovora-za-kontsesiya-sofiyska-voda-se-zadalzhava-da-pravi-investitsii-za-200-mln-lv-za-deystvashtiya-regulatoren-period.html", "text": "С промяна на договора за концесия „Софийска вода“ се задължава да прави инвестиции за 200 млн. лв. за действащия регулаторен период. Това каза председателят на Столичния общински съвет Елен Герджиков по време на  пресконференция за проекта на допълнително споразумение със \"Софийска вода\", предаде репортер на Агенция „Фокус“. Той поясни, че от март 2016 г. е сформирана нова работна група за предоговаряне на договора за концесия със „Софийска вода“.  „С промяната на договора за концесия със  „Софийска вода“ се въвежда задължение концесионерът да направи инвестиции за периода до изтичане на концесията – 200 млн. лв. за действащия регулаторен период и още минимум 165 млн. лв. до края на концесията през 2025 г. Това е постижение на работната група, защото още преди да е дошъл последният регулаторен период, се въвежда това изискване, което гарантира, че инвестициите във ВиК структурата на града ни няма да спрат дори в последните години, когато изтича концесионният договор“, каза Герджиков. Той изтъкна, че с допълнителното споразумение е въведено е изрично задължение спрямо концесионера да изплати всички свои заеми до края на регулаторния период. Той уточни, че общият размер на тези задължения е 100 млн. лв. „До този момент по тези заеми са обслужвани само лихвите. Не е плащан нито един лев по главницата“, коментира председателят на СОС. Според него е важно, че неизпълнението на това задължение в допълнителното споразумение ще бъде записано, че неизпълнението мигновено ще води до възможността Столична община едностранно да прекрати договора за концесия. „В същото време по изричното изискване на работната група, тези два заема ще бъдат рефинансирани от страна на концесионера с цел да се намали лихвеният процент от 5, 2 на 1, 35 %. Това означава, че в рамките на действащата концесия до 2025 .г само от този акт на рефинансиране на въпросните заеми ще бъдат спестени минимум 6 млн. лв. Една немалка сума, която в резултат на работата на работната група беше осигурена и която ще влезе като сума за допълнителни инвестиции в програмата на дружеството“, допълни председателят на СОС. \r\nДеница  КИТАНОВА", "date": "2018.01.16", "title": "Елен Герджиков, председател на Столичния общински съвет: С промяна на договора за концесия „Софийска вода“ се задължава да прави инвестиции за 200 млн. лв. за действащия регулаторен период"}
{"url": "http://www.focus-news.net/news/2018/01/16/2477721/veliko-tarnovo-traditsionniyat-balgarski-obichay-kapanki-presazdavat-v-selo-tsarevets.html", "text": "Традиционният български обичай „къпанки“ пресъздават в село Царевец, община Свищов. Според народните вярвания, той се е правел на Ивановден – 20 януари / стар стил /, каза в предаването „Добре дошли в Свищов“ на Радио „Фокус“ – Велико Търново Марин Любенов, кмет на населеното място. На този ден, по традиция, в ледените води на река или чешма се къпят младоженци. В тях се потапят и именници, като всичко това се прави за здраве и благополучие. \r\n„Нашите младоженци, или двойките , които са сключили граждански брак през 2017-та година, са четири. В миналото двама, трима или повече приятели на младоженеца, които задължително са ергени, несемейни, са отивали в дома му, хващали са го здраво и са го водили на селската чешма. Още от едно време къпането е ставало на чешмата, наречена Долник, която се намира в центъра на селото. Това е една каменна чешма с внушителни размери. Някой от младоженците се опитват да се отскубнат от своите къпачи, започват едно преследване и догонване и това внася допълнила емоция“, обясни още Марин Любенов. \r\nМладите невести, които не влизат във водата, пък трябва да чакат съпрузите си със сухи дрехи и кърпи. Всичко това ще е съпроводено с народна музика и много веселие. Възстановката ще се случи на 20-ти януари /събота/ в центъра на село Царевец.\r\nЛуиза ТРАНЧЕВА", "date": "2018.01.16", "title": "Велико Търново: Традиционният български обичай „къпанки“ пресъздават в село Царевец"}
{"url": "http://www.focus-news.net/news/2018/01/16/2477722/pazardzhik-na-19-yanuari-peshtera-shte-otbelezhi-140-godini-ot-osvobozhdenieto-na-grada.html", "text": "Пещера ще отбележи на 19 януари 140 години от Освобождението на града от османско владичество, съобщи за Радио „Фокус“ – Пазарджик Стоян Йовчев от общинската администрация. „На този ден признателните граждани отдават заслужена почит на руските, румънските, украинските, белоруските и финландски войни, дали живота си за Освобождението на България“, допълни Йовчев. Той уточни, че на 19 януари от 11.00 часа ще бъде отслужен благодарствен молебен и ще се поднесат венци и цветя на паметника на капитан Сафонов.  В тържеството ще вземат участие представители на клуб „Традиция”, клуб ”Млади Възрожденци” от Пещера, граждани и гости на града.\r\nВаня НИКОЛОВА", "date": "2018.01.16", "title": "Пазарджик: На 19 януари Пещера ще отбележи 140 години от Освобождението на града"}
{"url": "http://www.focus-news.net/news/2018/01/16/2477723/elen-gerdzhikov-stolichen-obshtinski-savet-sled-2021-g-spryamo-sofiyska-voda-shte-se-prilaga-normata-na-vazvrashtaemost-opredelena-ot-kevr.html", "text": "След 2021 г. спрямо „Софийска“ вода ще се прилага нормата на възвращаемост, определена от КЕВР. Това каза председателят на Столичния общински съвет (СОС) Елен Герджиков по време на  пресконференция за проекта на допълнително споразумение със \"Софийска вода\", предаде репортер на Агенция „Фокус“ Той подчерта, че това не е било никак лесно за договаряне. „В процеса на преговорите особено внимание беше обърнато и на договорената норма за възвращаемост. Това беше една от темите, зададени от кмета на Столична община, които задължително трябваше да подлежат на предоговаряне“, коментира председателят на СОС. По думите му допълнителен инвестиционен ангажимент в допълнение на инвестиционната програма, концесионерът се задължава да осигурява сума 1, 5 млн. годишно за финансиране на конкретни ВиК проекти от обществен интерес, определени от Столична община. „Това ще бъде осигурено от средствата, които се спестяват от намаляването на лихвения процент на заемите, както и от собствени ресурси на „Софийска вода“. \r\nДеница КИТАНОВА", "date": "2018.01.16", "title": "Елен Герджиков, Столичен общински съвет: След 2021 г. спрямо „Софийска“ вода ще се прилага нормата на възвращаемост, определена от КЕВР"}
{"url": "http://www.focus-news.net/news/2018/01/16/2477724/ministar-neno-dimov-ottegli-zapoved-za-izklyuchvane-na-imoti-ot-pp-vitosha.html", "text": "Министърът на околната среда и водите Нено Димов оттегли заповед, с която от границите на Природен парк „Витоша“ се изключват два имота с обща площ 10, 39 дка. Това съобщиха от пресцентъра на Министерство на околната среда и водите. Имотите са изключени от границите на природния парк в изпълнение на две съдебни решения на Върховния административен съд от 2016 и 2017 г.  С решенията на съда е отменен отказът на министъра на околната среда и водите да изключи тези имоти от територията на парка. \r\nОснование за оттеглянето на заповедта е постъпила жалба до Върховния административен съд от сдружение „Коалиция Природа България“. В жалбата са изложени доводи, че въпреки решенията на Върховния административен съд, компетентният орган е трябвало да извърши нарочна проверка дали описаните имоти имат характеристиките на защитени територии. С оглед максималната защита на обществения интерес и на Природен парк „Витоша“, министърът реши да назначи повторна проверка за изясняване на случая. \r\nПроцедурата, в която са предложени за изключване двата имота от Природен парк „Витоша“ е започнала през 2003 г. На  27. 07. 2016 г. тричленен състав на ВАС отменя решение на министъра на околната среда и водите от 2013 г, с което се отказва намаляване на площта на Природен парк „Витоша“ с двата поземлени имота. На 4. 04. 2017 г. петчленен състав на ВАС потвърждава решението на тричленния.  В изпълнение на тези решения, на 24. 11. 2017 г. министърът на околната среда и водите е издал заповед, с която територията на Природен парк „Витоша“ е намалена с площта на двата имота. С оглед максималната защита на обществения интерес и защитените територии на Природен парк „Витоша“, тази заповед се оттегля до приключване на проверката.", "date": "2018.01.16", "title": "Министър Нено Димов оттегли заповед за изключване на имоти от ПП „Витоша“"}
{"url": "http://www.focus-news.net/news/2018/01/16/2477725/plovdiv-v-mnogo-tezhko-sastoyanie-e-37-godishniyat-mazh-koyto-se-blasna-v-betonna-stena-s-avtomobil.html", "text": "В много тежко състояние е 37-годишният мъж, който се блъсна в бетонна стена при Коматевския възел в Пловдив. Това съобщиха за Радио „Фокус“ – Пловдив от пресцентъра на Университетската болница „Св. Георги“ в града, където пострадалият е откаран след инцидента. Той е настанен в Клиниката по анестезиология и интензивно лечение към болницата с политравма.\r\n„Фокус“ припомня, че в 20.30 часа снощи 37-годишен водач на автомобил с отнема шофьорска книжка се блъсна в бетонна стена при Коматевския възел в Пловдив. На сигнала за инцидент се отзоваха линейка, пожарна и полиция. Мъжът е пътувал сам с автомобила си. \r\nТони МИХАЙЛОВ", "date": "2018.01.16", "title": "Пловдив: В много тежко състояние е 37-годишният мъж, който се блъсна в бетонна стена с автомобил"}
{"url": "http://www.focus-news.net/news/2018/01/16/2477726/sofiyska-gradska-prokuratura-atakuva-pred-sada-reshenie-na-stolichniya-obshtinski-savet.html", "text": "В изпълнение на законоустановените си правомощия за упражняване надзор за законност върху дейността на държавните органи и органите на местно самоуправление Софийска градска прокуратура (СГП) внесе протест в Административен съд София - град (АССГ) против решение № 799 по протокол № 91/26.10.2006 г. Това съобщиха от пресцентъра на Прокуратурата на Република България. С атакувания акт е била извършена замяна на реални части в имот – частна общинска собственост, намиращ се на кръстовището на бул. „България“ и бул. „Иван Евст. Гешов“ с обща площ 3060 кв. м., с имот на фирма „НИКМИ“ АД с обща площ от 374 кв. м. \r\nВ хода на извършената от СГП проверка е установено, че при постановяване на решението си Столичния общински съвет (СОС) е допуснал съществени нарушения на административнопроизводствените правила по издаване на решението си, както и нарушения на материалния закон – ЗОС, ЗС и ППЗДС. \r\nПри постановяване на решението не са спазени изискванията за управление и разпореждане с общинско имущество; не са спазени нормативните изисквания по прекратяване на съсобствеността върху имот; не е проведен търг за него; пренебрегнато е наличието на спор за материалното право на собственост върху парцела, което е било пречка за извършване на замяната. \r\nПоради констатираните множество нарушения СГП, в изпълнение на възложените ѝ с Конституцията и законите правомощия, свързани с гарантиране върховенството на закона в Република България, поиска от съда прогласяване нищожността на решение № 799 по протокол № 91/26.10.2006 г. на СОС, с което е била извършена замяна на реални части в имот – частна общинска собственост с имот – собственост на фирма „НИКМИ“ АД.", "date": "2018.01.16", "title": "Софийска градска прокуратура атакува пред съда решение на Столичния общински съвет"}
{"url": "http://www.focus-news.net/news/2018/01/16/2477727/pregled-na-nyakoi-ot-osnovnite-temi-v-balkanskiya-pechat-agentsiya-fokus.html", "text": "Автомобилът, който е бил използван от убийците на Оливер Иванович, е изгорен малко след нападението срещу 64-годишния политик, определян като един от лидерите на косовските сърби, пише Gazeta Express. Това са потвърдили от полицията в страната. \r\nПо-рано стана ясно, че към 08:20 часа местно време (09:20 българско), Иванович е бил застрелян от неизвестни нападатели, които са открили огън срещу него от движещ се автомобил. Нападението се е случило в северната част на Косовска Митровица. \r\n*** Според неофициална информация, Оливер Иванович, който бе застрелян по-рано във вторник в Косовска Митровица, е бил убит с пистолет със заглушител, като на мястото на престъплението са намерени четири гилзи, отбелязва сръбското издание Kurir. Полицията е потвърдила, че убиецът на Иванович е стрелял от лек автомобил Опел Астра, който по-късно е бил изгорен. \r\nСпоред данни на сръбския вестник, градът е отцепен от полицията. \r\n*** Турският началник на Генералния щаб Хулуси Акар ще присъства на двудневната среща на Военния комитет на НАТО, която бе открита в Брюксел във вторник, пише турският вестник Yeni Safak. \r\nОчаква се в кулоарите на срещата Акар да се срещне с генерал Джоузеф Дънфорд, председателят на американския съвет на началник-щабовете. Двамата ще обсъдят някои въпроси от сферата на отбраната, като фокус на техните разговори ще бъде ситуацията в Сирия. \r\nПо време на церемонията по откриването, председателят на Военния съвет Пьотр Павел заяви, че „военното сътрудничество е важно, но само когато е комбинирано с други елементи – политически, икономически, юридически или социални, може ад бъде постигнат траен успех“. \r\nПавел добави, че обект на обсъждане ще бъде и ситуацията в Украйна. \r\n*** Гръцките сеизмолози следят ситуацията след земетресението в страната, регистрирано в понеделник вечерта край Атина, пише гръцкото електронно издание Ekathimerini. Според различните източници, силата на труса е била с магнитуд между 4,2 и 4,4 по скалата на Рихтер. \r\n„Следим ситуацията и ще имаме повече ясно по въпроса в следващите 48 часа“, това е разкрил Василис Карастатис, директор на Атинския институт по геодинамика. Според него, в следващите дни се очаква серия от слаби вторични трусове. \r\nЕпицентърът на земетресението се е намирал на около 28 километра от гръцката столица, с дълбочина от около четири или пет километра. \r\n***", "date": "2018.01.16", "title": "Преглед на някои от основните теми в балканския печат (Агенция \"Фокус\")"}
{"url": "http://www.focus-news.net/news/2018/01/16/2477728/shumen-po-20-000-leva-globa-i-uslovni-nakazaniya-poluchiha-trima-narkorazprostraniteli-proizveli-marihuana-na-stoynost-blizo-73-000-leva.html", "text": "По 20 000 лева глоба и условни наказания получиха трима наркоразпространители, произвели марихуана на стойност близо 73 000 лева,  след одобрени от съда споразумения с Окръжната прокуратура в Шумен. Това съобщиха от пресцентъра на Апелативна прокуратура – Варна.\r\n30-годишният Виктор Станев, 25-годишният Димо Димов и 25-годишният Светлин Стойчев сключиха споразумения с Окръжната прокуратура в Шумен, като се признаха за виновни за производството и държането с цел разпространение на около 17 кг марихуана, чиято стойност е в особено големи размери – 72 564 лева. Състав на Шуменския окръжен съд одобри споразуменията. За извършеното продължавано престъпление в съучастие по член 354а, ал. 2, във връзка с ал. 1 от НК подсъдимите приеха да изтърпят наказания 3 години лишаване от свобода с 5-годишен изпитателен срок. И на тримата наркопроизводители, които са от Варна и са неосъждани до момента, е наложена глоба в размер на по 20 000 лева. В тежест на осъдените са и направените по делото съдебни разноски. \r\nНаркооранжерията действала от неустановена дата до 11 юли 2016 г. в село Ивански. Голяма част от намерените и иззети количества марихуана са открити в къща в селото, но наркотични вещества са намерени и иззети и от апартамент във Варна.\r\nОсъдените са приели безусловно клаузите на споразуменията, като се отказали от разглеждане на делото срещу тях по общия ред. Одобрените от съда споразумения са със сила на присъди и са окончателни.", "date": "2018.01.16", "title": "Шумен: По 20 000 лева глоба и условни наказания получиха трима наркоразпространители, произвели марихуана на стойност близо 73 000 лева"}
{"url": "http://www.focus-news.net/news/2018/01/16/2477729/valya-chilova-gerb-ima-izbran-konsultant-za-regionalniya-predinvestitsionen-plan-za-vik-infrastrukturata-na-sofiya.html", "text": "Има избран консултант за регионалния прединвестиционен план за ВиК инфраструктурата на София. Това каза председателят на Постоянната комисия по инженерна инфраструктура и енергийно планиране и общински съветник в Столичния общински съвет от ГЕРБ Валя Чилова, по време на пресконференция за проекта на допълнително споразумение със \"Софийска вода\", предаде репортер на Агенция „Фокус“.  „Софийска вода“ ще имат задължението да съобразяват своите  инвестиции  с апликационните форми, които СО ще пусне за канализацията на София“, каза Чилова. Тя поясни, че тези 1, 5 млн. лв, договорени в концесионния договор с дружеството, ще бъдат за изрично посочени от Столична община обекти. „Това, което мислим е те да са за канализация“, коментира Чилова и уточни, че тези средства не могат да бъдат ползвани за друго, извън ВиК мрежата. Попитана как оценява качеството на работа на „Софийска вода“, тя обърна внимание, че по данни на КЕВР дружеството е с най-добри показатели като качество на инвестиции и на вода. „Изпълнението на ивестиниционната прогарама е на 95 %.  Непрекъснато следим и винаги казваме ,че може повече. Стремим се със санкции и препоръки непрекъснато да изискваме подобряване“, допълни общинският съветник. \r\nДеница КИТАНОВА", "date": "2018.01.16", "title": "Валя Чилова, ГЕРБ: Има избран консултант за регионалния прединвестиционен план за ВиК инфраструктурата на София"}
{"url": "http://www.focus-news.net/news/2018/01/16/2477730/varna-180-godini-ot-postroyavaneto-na-tsarkvata-sv-atanasiy-i-hramov-praznik-tarzhestveno-shte-otbelezhat-v-grada.html", "text": "През тази година се навършват сто и осемдесет години от построяването на храм „Св. Атанасий” във Варна. По този повод с благословението на Варненския и Великопреславски митрополит Йоан църковното настоятелство ще организира през цялата година различни събития за тържествено отбелязване сто и осемдесет годишнината на храма, предаде репортер на Агенция \"Фокус\". В чест на храмовия празник на 17 януари 2018 г. (сряда), от 17:00 часа ще бъде отслужена вечерня  с петохлебие. \r\nНа 18 януари (четвъртък), от 09:00 часа Негово Високопреосвещенство Варненският и Великопреславски митрополит Йоан ще оглави празнична Архиерейска св. литургия. В нея участие ще вземат свещеници от Варненска и Великопреславска епархия и от други епархии от страната и чужбина.\r\nПо установена вече традиция след литургията, ще бъде отслужен водосвет и ще бъде осветена риба, която ще се раздава на всички присъстващи.\r\nВ същия ден, от 18.00 ч. в храм „Св. Атанасий” ще се проведе среща – разговор с архимандрит Максим, който е предстоятел на храм „Св. Архангел Михаил” в Таксиархис - Република Гърция. \r\nНикола ПЕТКОВ", "date": "2018.01.16", "title": "Варна: 180 години от построяването на църквата „Св. Атанасий” и храмов празник тържествено ще отбележат в града"}
{"url": "http://www.focus-news.net/news/2018/01/16/2477731/haskovo-zasilen-e-trafikat-na-kgpp-kapitan-andreevo-na-izhod-ot-stranata-obrazuvala-se-e-kolona-ot-okolo-7-km-tovarni-avtomobili.html", "text": "Засилен е трафикът на КГПП \"Капитан Андреево\" на изход от страната. Образувала се е колона от около 7 км товарни автомобили. Това съобщи за Агенция „Фокус“ Лора Любенова, говорител на ГД „Гранична полиция“. На другите пунктове с Турция движението е нормално. На останалите гранично-пропусквателни пунктове на границите с Румъния, Гърция, Македония и Сърбия трафикът също е нормален.", "date": "2018.01.16", "title": "Хасково: Засилен е трафикът на КГПП \"Капитан Андреево\" на изход от страната, образувала се е колона от около 7 км товарни автомобили"}
{"url": "http://www.focus-news.net/news/2018/01/16/2477732/kyustendil-normalno-se-osashtestvyava-propuskaneto-na-motorni-prevozni-sredstva-prez-gkpp-gyueshevo.html", "text": "Нормално се осъществява пропускането на моторни превозни средства през ГКПП – „Гюешево”. Това съобщи за Радио „Фокус” – Кюстендил дежурният на граничния българо-македонски пункт. Към този час на деня няма натоварване, преминаването и обработката на документи и на тежкотоварните моторни превозни средства става без забавяне.\r\nВенцеслав ИЛЧЕВ", "date": "2018.01.16", "title": "Кюстендил: Нормално се осъществява пропускането на моторни превозни средства през ГКПП – „Гюешево”"}
{"url": "http://www.focus-news.net/news/2018/01/16/2477733/pazardzhik-sklyuchen-e-dogovor-s-noviya-operator-na-regionalnoto-depo-za-neopasni-otpadatsi.html", "text": "Сключен с днешна дата е договорът с новия оператор на Регионалното депо за неопасни отпадъци край Пазарджик, съобщиха за Радио „Фокус“ – Пазарджик от общинската администрация в Пазарджик. Обществена поръчка е за „Избор на оператор за експлоатация, мониторинг и поддръжка на регионално депо за неопасни отпадъци – Пазарджик, клетка 1 и съпътстваща инфраструктура“ – ДЗЗД „РД-Пазарджик 2017“ . Изпълнителят по договора ще извършва дейностите по стопанисване и експлоатация на Регионално депо за неопасни отпадъци от регион Пазарджик – I-ва клетка и съпътстваща инфраструктура, което ще обслужва девет общини от област Пазарджик, а именно Пазарджик, Пещера, Септември, Батак, Брацигово, Лесичово, Велинград, Белово и Ракитово. Срокът за изпълнение на договора е 5 години  или 60 месеца, считано от датата на подписването.", "date": "2018.01.16", "title": "Пазарджик: Сключен е договор с новия оператор на Регионалното депо за неопасни отпадъци"}
{"url": "http://www.focus-news.net/news/2018/01/16/2477734/na-gkpp-kapitan-andreevo-se-e-obrazuvala-kolona-ot-okolo-7-km-tovarni-avtomobili-na-vsichki-ostanali-granichni-punktove-trafikat-e-normalen-obzor.html", "text": "Засилен е трафикът на ГКПП \"Капитан Андреево\" на изход от страната. Образувала се е колона от около 7 км товарни автомобили. Това съобщи за Агенция „Фокус“ Лора Любенова, говорител на ГД „Гранична полиция“. На другите пунктове с Турция движението е нормално. \r\nНа българо-гръцката граница трафикът е нормален на всички гранични контролно-пропускателни пунктове, съобщи за Радио „Фокус“-Пирин дежурният служител в пресцентъра на МВР.\r\nСпокоен и е трафикът и на граничен пункт „Дунав мост 2“, каза за Радио „Фокус“ – Видин дежурният служител на пункта. Той посочи, че няма натрупване на тежкотоварни автомобили и от двете страни на пункта, без проблеми преминават и леките автомобили. На двата гранични пункта със Сърбия във Видинска област „Връшка чука“ и „Брегово“ трафикът е с нормална интензивност, няма образували се опашки, спокойно се преминава и от двете страни на границата. Почистени и опесъчени са пътищата към граничните пунктове в областта, както и надлезите към Дунав мост 2.\r\nНормално се осъществява пропускането на моторни превозни средства през ГКПП – „Гюешево”, информира за Радио „Фокус” – Кюстендил дежурният на граничния българо-македонски пункт. Към този час на деня няма натоварване, преминаването и обработката на документи и на тежкотоварните моторни превозни средства става без забавяне.\r\nЗаради метеорологичните условия ГКПП – Свищов е започвал работа с малко закъснение, съобщи за Радио „Фокус“ – Велико Търново дежурната служителка в пункта. Трафикът в района също не е интензивен към момента.\r\nПо данни на \"Гранична полиция\" и на останалите гранично-пропусквателни пунктове на границите с Румъния, Гърция, Македония и Сърбия трафикът също е нормален.", "date": "2018.01.16", "title": "На ГКПП \"Капитан Андреево\" се е образувала колона от около 7 км товарни автомобили, на всички останали гранични пунктове трафикът е нормален (ОБЗОР)"}
{"url": "http://www.focus-news.net/news/2018/01/16/2477735/valya-chilova-gerb-sofiyska-voda-nyama-osnovanie-da-iska-uvelichavane-na-tsenata-na-vodata-a-ako-poiska-nyama-da-poluchi.html", "text": "„Софийска вода“ няма да има основание да иска увеличаване на цената на водата, а ако поиска – няма да получи. Това каза председателят на Постоянната комисия по инженерна инфраструктура и енергийно планиране и общински съветник в Столичния общински съвет от ГЕРБ Валя Чилова, по време на пресконференция за проекта на допълнително споразумение със \"Софийска вода\", предаде репортер на Агенция „Фокус“ По думите ѝ това е така, защото  инвестициите на дружеството са по бизнес план „Те нямат никакво основание за искане на допълнително увеличение на цената на водата. Ако искат няма да я получат“, коментира Чилова. „Този дебат може би няма да се политизира, въпреки че периодът е такъв. Алтернативата е този договор за концесия да остане такъв какъвто е, без подобрение на нито една от точките. Всеки трезвомислещ човек би подкрепил наистина по-добрите условия“, допълни Чилова.\r\nДеница КИТАНОВА", "date": "2018.01.16", "title": "Валя Чилова, ГЕРБ: „Софийска вода“ няма основание да иска увеличаване на цената на водата, а ако поиска – няма да получи"}
{"url": "http://www.focus-news.net/news/2018/01/16/2477736/nikolay-zaychev-kmet-na-peshtera-osnoven-aktsent-v-noviya-byudzhet-na-obshtinata-e-zapazvaneto-na-mestnite-danatsi-i-taksi-i-izgrazhdane-na-okolovrasten-pat.html", "text": "Общият размер на бюджета за 2018 г на Община Пещера ще бъде близо 19 милиона лева, като в  тях са включени 9 774 693 лв. или 51% от общата сума за местни дейности и държавно делигирани дейности в рамките на 8 810 807 лв. Това съобщи за Радио „Фокус“ – Пазарджик Николай Зайчев, кмет на Пещера. По думите му държавното финансиране е 72%, а заложените общински приходи са в размер на 3 181 847 лв. \r\n„Като цифра предвидените капиталови разходи са много оптимистични 6 122 101 лв.. Но те са основно целеви, като най-голямата сума е близо 5 милиона лева за ремонта на околовръстното шосе. Като цяло бюджетът е по-висок от миналогодишния. Това се дължи на няколко причини. Основната е по-високата издръжка на държавно делигираните дейности. Минималната работна заплата бе повишена на 510 лв. Най-сериозен е ръстът в сектор „Образование“, където Общината ще получи над 600 000 лв. повече спрямо миналата година заради по-високите заплати“, уточни Зайчев. Той каза също, че основен акцент в новия бюджет е запазването на местните данъци и такси и преди всичко това, че такса битови отпадъци няма да бъде увеличавана, въпреки че Общината вече ще кара сметта до Регионалното депо. \r\nВ бюджета са заложени 40 000 лв. за спортните клубове, 83 000 лв. за озеленяване, 132 000 лв. са предвидени за издръжка на музеите в Пещера и Радилово и крепостта „Перистера“, 74 000 лв. са определени за изпълнение на Културния календар на Общината. Почти 211 000 ще струва уличното осветление, 35 000 лв. са предвидени за ремонт на поливния водопровод. 246 000 лв. ще бъдат платени като отчисления по Закона за управление на отпадъците. Бюджетът трябва да бъде приет от Общинския съвет на заседание до края на месец януари.\r\nАлбена ЖИЛЕКОВА", "date": "2018.01.16", "title": "Николай Зайчев, кмет на Пещера: Основен акцент в новия бюджет на Общината е запазването на местните данъци и такси и изграждане на околовръстен път"}
{"url": "http://www.focus-news.net/news/2018/01/16/2477737/premierat-boyko-borisov-shte-predstavi-prioritetite-na-balgarskoto-predsedatelstvo-pred-evropeyskiya-parlament-v-strasburg.html", "text": "Министър-председателят Бойко Борисов ще представи утре, 17 януари, приоритетите на Българското председателство на Съвета на Европейския съюз пред членовете на Европейския парламент в Страсбург. Това съобщиха от правителствената информационна служба. \r\nПриоритетите на българското председателство са: бъдещето на Европа и младите хора; европейска перспектива и свързаност на Западните Балкани; сигурност и стабилност в силна и единна Европа; цифровата икономика и уменията на бъдещето.\r\nПреди участието на премиера Борисов в пленарната сесия на ЕП, която започва в 10.00 ч. българско време, министър-председателят ще се срещне с председателя на ЕП Антонио Таяни.", "date": "2018.01.16", "title": "Премиерът Бойко Борисов ще представи приоритетите на Българското председателство пред Европейския парламент в Страсбург"}
{"url": "http://www.focus-news.net/news/2018/01/16/2477738/romania-insider-rumanskiyat-vitsepremier-e-sochen-kato-vremenen-zamestnik-na-mihay-tudose.html", "text": "Румънският вицепремиер Пол Станешку е сочен като временен заместник на министър-председателя Михай Тудосе, който по-рано обяви, че смята да подаде оставка, съобщава Romania Insider. \r\nТудосе разкри в понеделник вечерта, че смята най-късно във вторник да си подаде оставката. Ръководството на управляващата Социалдемократическа партия ще се срещне също във вторник, за да посочи пред президента Клаус Йоханис нов министър-председател, който държавният глава може да реши да не одобри, а да посочи друг за поста. Междувременно няколко от министрите в правителството, сред които завеждащият ведомството на транспорта, както и един от вицепремиерите, обявиха, че също ще подадат оставка, в подкрепа на Тудосе. \r\nГлавната причина за оставката на премиера са неговите различия с лидера на Социалдемократическата партия Ливиу Драгня.  : Цанко Цолов", "date": "2018.01.16", "title": "Romania Insider: Румънският вицепремиер е сочен като временен заместник на Михай Тудосе"}
{"url": "http://www.focus-news.net/news/2018/01/16/2477739/shumen-okolo-7-sredno-sa-otsastvashtite-po-bolest-uchenitsi-ot-parva-smyana-v-grada.html", "text": "Около 7% средно са отсъстващите по болест ученици от първа смяна в Шумен. Това съобщиха за Радио „Фокус“-Шумен от Регионалното управление на образованието. По-висок брой отсъстващи поради остри респираторни заболявания отчитат в Професионалната гимназия по облекло, хранене и химични технологии  “Проф. д-р Асен Златаров“ и в СУ „Трайко Симеонов“, докато по информация от директора на СУ “Васил Левски“ там по болест отсъстват само 2% от учащите. Броят на отсъстващите по болест ученици ще се следи ежедневно, но към днешна дата няма училища в града, в което този процент да достига 30 или над 30.\r\nИвелина ИВАНОВА", "date": "2018.01.16", "title": "Шумен: Около 7% средно са отсъстващите по болест ученици от първа смяна в града"}
{"url": "http://www.focus-news.net/news/2018/01/16/2477740/kyustendil-nito-edin-kandidat-ne-e-podal-dokumenti-za-uchastie-v-konkursa-za-upravitel-na-obshtinskata-bolnitsa-v-dupnitsa.html", "text": "Нито един кандидат не е подал документи за участие в конкурса за управител на общинската болница в Дупница. Това съобщи за Радио „Фокус” – Кюстендил председателят на комисията по провеждане на избора – Стефан Ковачев. Комисията се е събрала в 11.00 часа в залата на Община Дупница, но поради липса на кандидати е направено предложение за прекратяване на процедурата по избор на управител, както и да се обяви нова дата и състав на комисия. Предложението, заедно с протокола от заседанието, ще бъдат изпратени до Общински съвет – Дупница. Съветниците трябва да решат и дали да бъде удължен договорът на досегашния временно изпълняващ длъжността управител на лечебното заведение доцент Димитър Недин.\r\nВенцеслав ИЛЧЕВ", "date": "2018.01.16", "title": "Кюстендил: Нито един кандидат не е подал документи за участие в конкурса за управител на общинската болница в Дупница"}
{"url": "http://www.focus-news.net/news/2018/01/16/2477741/blizo-352-mln-lv-sa-prihodite-ot-vinetki-prez-2017-g.html", "text": "Начислените приходи от винетки през 2017 г. са 351 878 805 лв. Това е с 25 млн. лв. повече от 2016 г., когато са събрани 326 837 238 лв. Приходите от продажбата на различните видове стикери за леки автомобили са около 249 млн. лв., а от винетките за камиони над 3,5 тона са 103 млн. лв. Това съобщиха от пресцентъра на Агенция \"Пътна инфраструктура\". \r\nНай-голям дял при приходи от винетките за леки автомобили имат годишните - 185 895 650 лв., следват седмичните - 43 009 275 лв., и месечните - 19 896 390 лв.\r\nОт пускането в разпространителската мрежа на винетките за 2018 г. на 22 декември м. г. до сега са продадени 284 хиляди стикера, а начислените приходи са над 22,5 млн. лв. От тях на Дирекция „Социално подпомагане“ са предоставени 117 305 бр. годишни винетки за леки автомобили на стойност 11 378 585 лв., който са за сметка на АПИ. \r\nНай-търсените винетки за 2018 г. от шофьорите на леки автомобили до момента са годишните - 188 400 бр., следват седмичните - 44 372 бр., месечните - 5 792 бр., и тримесечните - 813 бр.\r\nПрез 2018 г. - за трета поредна година, цените на всички винетки за леки автомобили са непроменени. Годишната е 97 лв., месечната 30 лв., а седмичната 15 лв. От тази година за първи път има и тримесечна винетка за леките коли. Цената й е 54 лв. Тя ще позволи на хората, които карат автомобилите си предимно през лятото или по време на по-дълга отпуска или пък не живеят постоянно в страната да използват по-краткосрочен стикер.\r\nЗа първи път годишната винетка за всички превозни средства важи за срок от една година от датата на купуването й, т. е. ако шофьор си вземе стикер например на 3 март 2018 г., когато тръгва на път за Националния празник, то той ще важи до 2 март 2019 г. \r\nАгенция „Пътна инфраструктура“ напомня, че годишните винетки за 2017 г. са валидни до 31 януари 2018 г. Съветваме потребителите да закупят нов годишен стикер преди изтичане на валидността на стария.\r\nАко потребител има годишна винетка за 2017 г. и закупи нов годишен стикер във вторник - 16 януари 2018 г., винетката може да бъде валидизирана с дата 1 февруари 2018 г. и ще бъде до 31 януари 2019 г. Стикерът може да бъде перфориран и с друга дата, в зависимост от желанието на шофьора, и съответно ще бъде за срок от една година. Годишната винетка може да бъде валидизирана и с дата съответстваща на датата на закупуването й. В тези случай, стикерът също ще бъде валиден за срок от една година. Винетката се перфорира в търговския обект от продавача на стикера. Необходимо е да се изиска и касова бележка с вписан регистрационен номер на превозното средство, която трябва да се пази.\r\nВинетки се продават в над 3 000 разпространителски пункта. От тях 372 бр. са с денонощен режим на работа. Това са големите бензиностанции, офисите на „Български пощи“, областните пътни управления и гранично контролно-пропускателните пунктове. Пълният списък на пунктовете за продажба е публикуван на интернет страницата на АПИ: http://www.api.bg/files/6415/0071/4048/Distributors_API_07.2017.pdf", "date": "2018.01.16", "title": "Близо 352 млн. лв. са приходите от винетки през 2017 г."}
{"url": "http://www.focus-news.net/news/2018/01/16/2477742/elen-gerdzhikov-dokraya-na-kontsesiyata-sofiyska-voda-shte-tryabva-da-predostavi-tsyalata-intelektualna-sobstvenost-na-stolichna-obshtina-s-koyato-operira.html", "text": "Докрая на концесията \"Софийска вода“ ще трябва да предостави цялата интелектуална собственост, с която оперира на Столична община. Това каза председателят на Столичния общински съвет Елен Герджиков по време на  пресконференция за проекта на допълнително споразумение със \"Софийска вода\", предаде репортер на Агенция „Фокус“. Той обърна внимание, че това не е било договорено, когато се е правила концесията. „Ние имаме примери от европейски градове, в които при липсата на такава договорка и изтичане на срока на концесията, концесионерът остава собственик на тази интелектуална собственост и оперира като оператор на разплащанията. Реално фактурира всички суми, начислява такси и печели без да инвестира нищо в инфраструктурата. За да предотвратим подобен сценарий в София, ние категорично настоявахме това де бъде договорено към този момента“, обясни Елен Герджиков. „В договора, който е подписан първоначално през 2000 г. не се третира начинът, системата, подходът, които трябва да се възприемат при изтичането на концесията за обратното предаване на активите. Това е един огромен пропуск. Сега работната група се договори с коцнеционера да бъде изготвен отделен анекс към договора за концесия, в който да се уговорят процедурите и сроковете за обратно предаване на активите в края на концесията. В най-скоро време ще започне работа специална комисия по създаването на този анекс. Той следва да се приеме не по-късно от три години от изтичане на срока но концесията“, заяви Герджкиов. Той обърна внимание, че се говори за активи, струващи милиарди. „Поправянето на тази грешка, направена преди много години, е един голям успех от страна на Столична община“, допълни председателят на СОС. \r\nДеница КИТАНОВА", "date": "2018.01.16", "title": "Eлен Герджиков: Докрая на концесията \"Софийска вода“ ще трябва да предостави цялата интелектуална собственост на Столична община, с която оперира"}
{"url": "http://www.focus-news.net/news/2018/01/16/2477743/premierat-boyko-borisov-kategorichno-osazhdam-ubiystvoto-na-oliver-ivanovich.html", "text": "Категорично осъждам убийството на Оливер Иванович, политически лидер на Гражданска инициатива „Сърбия, демокрация, справедливост” в Косово. Това се посочва в позиция на министър-председателя Бойко Борисов, изпратена от правителствената информационна служба.\r\nВ позицията се казва още: \"Всяко насилие е в противоречие с цивилизационните ценности и европейския избор на страните от Западните Балкани. Очаквам политическите елити и всички граждани да проявят зрялост и сдържаност. Върховенството на закона не може да се поставя под съмнение и вярвам, че виновните за това престъпление ще понесат своята отговорност.\r\nУбеден съм, че диалогът между Белград и Прищина няма алтернатива и не трябва да се допуска подобни актове да го възпрепятстват.\r\nИзказвам най-искрени съболезнования на семейството и близките на Оливер Иванович\".", "date": "2018.01.16", "title": "Премиерът Бойко Борисов: Категорично осъждам убийството на Оливер Иванович"}
{"url": "http://www.focus-news.net/news/2018/01/16/2477744/reuters-redzhep-tayip-erdogan-razkri-che-pri-osashtestvyavaneto-na-planiranata-turska-operatsiya-v-afrin-shte-uchastvat-i-boytsi-ot-siriyskata-opozitsiya.html", "text": "Турският президент Реджеп Тайип Ердоган разкри, че при осъществяването на планираната турска операция в Африн ще участват и бойци от сирийската опозиция, предава Reuters. \r\nВ последните няколко дни, държавният глава няколко пъти предупреди, че страната му ще предприеме интервенция в провинция Африн, след като по-рано водената от САЩ международна коалиция разкри, че смята да извърши тренировката на 30-хилядна военна част, предназначена за гранична охрана и съставена предимно от бойци от кюрдските Сирийски демократични сили. Планът предизвика гнева на Турция, която счита „Кюрдските отряди за защита“, които са една от главните групировки в Сирийските демократични сили, за терористична организация. \r\nПо време на пресконференция, на въпрос дали в планираната операция в Африн ще вземат участие и бунтовници от сирийската опозиция, Ердоган заяви „естествено“. Турският президент допълни, че „тази борба се води заради тях, а не заради нас“.  : Цанко Цолов", "date": "2018.01.16", "title": "Reuters: Реджеп Тайип Ердоган разкри, че при осъществяването на планираната турска операция в Африн ще участват и бойци от сирийската опозиция"}
{"url": "http://www.focus-news.net/news/2018/01/16/2477745/vitsepremierat-ekaterina-zaharieva-silata-na-balgarskata-vanshna-politika-e-dobroto-poznavane-na-balkanite-severna-afrika-i-blizkiya-iztok.html", "text": "Силата на българската външна политика е доброто познаване на Балканите, Северна Африка и Близкия Изток, каза в интервю за Радио „Фокус“ вицепремиерът и министър на външните работи Екатерина Захариева. Тя допълни, че сред най-силните страни на България от гледна точка на нейното председателство на Съвета на ЕС е експертният потенциал на подготвените екипи в министерствата и убедеността на българите в ЕС.\r\n„Всеки, който дойде в България - това се опитваме да покажем и с клипа за нашето председателство, ще усети подкрепата за европейския проект, за демокрация, за права на човека, за това колко високо е доверието в европейските институции и как българите успяват: и експерти, и граждани, и политици. И се надявам това да се види в края на нашето председателство – с разговори, с убеждения, с изслушване на всички страни, да постигнем напредък по политиките, които вървят малко по-трудно и са по-трудни за постигане на съгласие в съюза“, заяви министър Захариева.\r\nСпоред нея неслучайно програмата на председателстващото Съвета на ЕС трио – Естония, България и Австрия, съответства на европейския дневен ред и е за по-силна, по-сплотена, по-сигурна Европа. Като едно от най-големите предизвикателства във връзка с председателството тя открои обезпечаването на сигурност за европейските граждани във всички аспекти - за живота, здравето и бъдещето им. Екатерина Захариева уточни, че върху това е фокусиран българския дневен ред на председателството на Съвета на ЕС.", "date": "2018.01.16", "title": "Вицепремиерът Екатерина Захариева: Силата на българската външна политика е доброто познаване на Балканите, Северна Африка и Близкия Изток"}
{"url": "http://www.focus-news.net/news/2018/01/16/2477746/premierat-boyko-borisov-pozdravi-zoran-zaev-za-ratifikatsiyata-na-dogovora-za-dobrosasedstvo.html", "text": "Министър-председателят Бойко Борисов поздрави премиера на Република Македония Зоран Заев за ратификацията от парламента на страната на Договора за приятелство, добросъседство и сътрудничество с България. Това съобщиха от правителствената информационна служба. Документът беше подписан миналата година в Скопие. В телефонния разговор Борисов и Заев бяха единодушни, че Договорът гарантира устойчивото изграждане на приятелски отношения между България и Република Македония и е стабилна база за сътрудничество в региона, основано на европейските ценности.\r\nЗоран Заев пожела успех на българския министър-председател при представянето на приоритетите на Българското председателство на Съвета на ЕС в Страсбург утре.", "date": "2018.01.16", "title": "Премиерът Бойко Борисов поздрави Зоран Заев за ратификацията на Договора за добросъседство"}
{"url": "http://www.focus-news.net/news/2018/01/16/2477747/pregled-na-mezhdunarodnite-novini-do-13-chasa-agentsiya-fokus.html", "text": "Според неофициална информация, Оливер Иванович, който бе застрелян по-рано във вторник в Косовска Митровица, е бил убит с пистолет със заглушител, като на мястото на престъплението са намерени четири гилзи. Полицията е потвърдила, че убиецът на Иванович е стрелял от лек автомобил Опел Астра, който по-късно е бил изгорен. \r\nСпоред данни на сръбския вестник, градът е отцепен от полицията. \r\n*** Турският президент Реджеп Тайип Ердоган разкри, че при осъществяването на планираната турска операция в Африн ще участват и бойци от сирийската опозиция. \r\nВ последните няколко дни, държавният глава няколко пъти предупреди, че страната му ще предприеме интервенция в провинция Африн, след като по-рано водената от САЩ международна коалиция разкри, че смята да извърши тренировката на 30-хилядна военна част, предназначена за гранична охрана и съставена предимно от бойци от кюрдските Сирийски демократични сили. Планът предизвика гнева на Турция, която счита „Кюрдските отряди за защита“, които са една от главните групировки в Сирийските демократични сили, за терористична организация. \r\nПо време на пресконференция, на въпрос дали в планираната операция в Африн ще вземат участие и бунтовници от сирийската опозиция, Ердоган заяви „естествено“. Турският президент допълни, че „тази борба се води заради тях, а не заради нас“.  \r\n*** Румънският вицепремиер Пол Станешку е сочен като временен заместник на министър-председателя Михай Тудосе, който по-рано обяви, че смята да подаде оставка. \r\nТудосе разкри в понеделник вечерта, че смята най-късно във вторник да си подаде оставката. Ръководството на управляващата Социалдемократическа партия ще се срещне също във вторник, за да посочи пред президента Клаус Йоханис нов министър-председател, който държавният глава може да реши да не одобри, а да посочи друг за поста. Междувременно няколко от министрите в правителството, сред които завеждащият ведомството на транспорта, както и един от вицепремиерите, обявиха, че също ще подадат оставка, в подкрепа на Тудосе. \r\nГлавната причина за оставката на премиера са неговите различия с лидера на Социалдемократическата партия Ливиу Драгня.  \r\n*** Френският президент Еманюел Макрон започна посещението си в град Кале на фона на увеличаващия се натиск срещу Великобритания с искане Лондон да приеме повече мигранти. Кале е център за голяма част от мигрантите, които искат да се прехвърлят във Великобритания, тъй като от 2003 година насам, двете страни имат обща граница в града. Полицията във френското пристанище често успява да предотврати опити за нелегално преминаване от Франция във Великобритания. По-рано се появиха съобщения, че по време на срещата между Макрон и британския премиер Тереза Мей, френският президент ще поиска от Великобритания да поеме част от бежанците, струпани на граничните пунктове в пристанищния град, като това най-вероятно е предизвикано от нуждата да се намали финансово бреме върху правителството в Париж. През 2017 г. Франция е приела над 100 хил. мигранти.\r\n*** Във вторник в Брюксел бе открита двудневна сесия на Военния комитет на НАТО. Сред главните теми от дневния ред са модернизация на въоръжените сили на Алианса, операциите в Афганистан и Ирак, както и отношенията между 29-те страни, участващи във Военния комитет. Това е заявил по време на церемонията на откриването председателят на Военния комитет Пьотр Павел. \r\nПо думите на чешкия военен, „ние трябва да осигурим продължаването на модернизирането на НАТО, дадем оценка на всички наши активности и да се убедим, че ресурсите на Алианса се ползват ефективно“. \r\nОсвен това, трябва да се обсъдят „начините за развитие на възможностите на НАТО да осигури стабилност за съседните региони, в което начинание са изключително важни връзките с нашите партньори“. \r\n*** Две тела са открити при претърсването на отломките от трите разрушени жилищни сгради в Антверпен. Полицията все още не идентифицирала двамата загинали. Други 14 души бяха сериозно ранени, като петима тях се намират в критично състояние, след експлозия в белгийския град, случила се в понеделник вечерта. Според органите на реда в никакъв случай не става въпрос за терористичен акт, като по данни на местни медии, експлозията е причинена от газова бутилка. \r\n***Британските кралски военновъздушни сили са изпратили два изтребителя край границите на въздушното си пространство в понеделник вечерта, след като е станало ясно, че два руски бомбардировачи Tu-160 са приближавали въздушната граница на страната. Според Лондон, изпращането на двата изтребителя тип „Тайфун“ е било „бърза рекция“. „Двата руски бомбардировача бяха следени от няколко държави, като полетът им бе прекъснат над Северно море“, съобщиха от британските кралски ВВС. От руска страна заявиха, че самолетите им са били на 13-часова тренировъчна мисия, която е покривала въздушното пространство над неутрални води и която не е била в разрез с международното право. \r\n*** Министър-председателят на Чешката република смята да поиска от Парламента в Прага да свали неговия премиерски имунитет. Това е обявил самият Бабиш, като действията му целят продължаване на разследването срещу новоизбрания министър-председател, свързано със злоупотреби със средства от фондовете на Европейския съюз. \r\nПремиерът е направил изявлението си във вторник. \r\nПреди неговата партия АНО да спечели парламентарните избори в Чешката република, Бабиш бе обект на разследване, целящо да докаже дали той е получил незаконно около два милиона евро от европейските фондове преди около десетилетие. \r\n*** Испания е на път да измести САЩ като втора най-популярна туристическа дестинация, докато Франция запазва най-голямата си популярност сред чуждестранните посетители, според данни от Световната туристическа организация към ООН. \r\nСпоред организацията, около 82 милиона туристи са посетили Испания през 2017 г. Окончателният брой и класация ще бъде оповестена през пролетта на 2018 г., това е разкрил председателят на Световната туристическа организация Зураб Пололикашвили, който обаче е отказал да даде детайли за предварителния брой на туристи, посетили САЩ миналата година. \r\nВ същото време е почти сигурно, че през 2017 г. Франция е била най-посещаваната туристическа дестинация. Наблюдава се и ръст на посетителите в Европа с около осем процента. \r\nСпоред официални лица от туристическата организация, макар след терористичната атака в Барселона и каталунската криза, броят на туристи в региона да се спаднал значително, то това не е повлияло върху посещенията в останалата част на Испания, които дори са отчели ръст. \r\n***  Президентът на Казахстан Нурсултан Назарбаев пристигна в САЩ на официално посещение.\r\n„Държавният глава пристигна във Вашингтон. По време на официалното си посещение Нурсултан Назарбаев ще се срещне с президента на САЩ Доналд Тръмп , а също така и с представители на официалните и делови кръгове в страната“, пише в официално заявление на казахстанското президентство. \r\nОсвен това президентът на Казахстан ще участва на заседание на Съвета за сигурност на ООН. \r\n***", "date": "2018.01.16", "title": "Преглед на международните новини до 13 часа (Агенция \"Фокус\")"}
{"url": "http://www.focus-news.net/news/2018/01/16/2477748/burgas-svetovnoizvestniyat-tsirkov-artist-i-ekvilibrist-encho-keryazov-gostuva-na-kmeta-dimitar-nikolov.html", "text": "Световноизвестният цирков артист и еквилибрист Енчо Керязов гостува на кмета на Бургас Димитър Николов. Това съобщиха от пресцентъра на Община Бургас. На 17 март в столичната зала \"Арена Армеец\" предстои седмото издание на спектакъла \"Нощ на звездите\", който събира на едно място уникални артисти от различни държави, поканени от българската звезда. След днешния разговор обаче започна да зрее идеята в близко бъдеще шоуто да гостува и в Бургас, когато бъде завършена новата градска многофункционална зала с над 6000 седящи места в к-с \"Изгрев\". От самото начало идеята е под нейния покрив да се случват не само спортни събития, но и мащабни концерти и спектакли.\r\nКакто всеки път, предстоящото издание на \"Нощ на звездите\" в София ще започне с награждаване на талантливи български деца и младежи в областите образование, изкуство и спорт, спечелили стипендия от \"Фондация Енчо Керязов\". Веднага след това е шоу спектакълът.\r\nПодробна информация за събитието е публикувана тук: http://enchokeryazov.org/bg/.", "date": "2018.01.16", "title": "Бургас: Световноизвестният цирков артист и еквилибрист Енчо Керязов гостува на кмета Димитър Николов"}
{"url": "http://www.focus-news.net/news/2018/01/16/2477749/reuters-rumanskiyat-prezident-posochi-ministara-na-otbranata-za-vremenen-premier.html", "text": "Румънският президент Клаус Йоханис посочи министъра на отбраната Михай Фифор за временен премиер, съобщава Reuters. Той ще изпълнява временно правомощията на министър-председател, след като по-рано премиерът Михай Тудосе подаде своята оставка. \r\nЙоханис отбеляза желанието си за „бързо формиране на ново правителство за да се избегне политическа несигурност, която би могла да повлияе негативно на икономиката.“. Държавният глава разкри, че консултации за поста на нов премиер ще започнат най-рано в сряда, 17 януари.  : Цанко Цолов", "date": "2018.01.16", "title": "Reuters: Румънският президент посочи министъра на отбраната за временен премиер"}
{"url": "http://www.focus-news.net/news/2018/01/16/2477750/kyustendil-obshtina-dupnitsa-shte-poeme-deynostite-po-izhranvane-na-40-voennoinvalidi.html", "text": "Община Дупница ще поеме дейностите по изхранване на 40 военноинвалиди. Това съобщи за Радио „Фокус” – Кюстендил Ели Подгорска, началник на отдел „Социални проекти с европейски и национално финансиране” към Община Дупница. По думите й предстои да бъде сключен договор с Изпълнителна агенция „Военни клубове и военно-почивно дело“ за осигуряване на безплатно изхранване на военноинвалидите и военнопострадалите от общината. Стойността на договора е близо 69 000 лева и е за срок от 2 години. „До 40 потребители ще се възползват от услугата, която ще се предоставя на улица „Охрид“ 3. Списъкът с потребителите се изготвя от Военно-патриотичния съюз в града. Всеки работен ден, хората ще получават топъл обяд, като единичната стойност за обяд е 3,42 лв”, каза Ели Подгорска. По думите й Община Дупница осигурява за своя сметка и доставката на храната до домовете на хората, нямащи възможност да се придвижват.\r\nВенцеслав ИЛЧЕВ", "date": "2018.01.16", "title": "Кюстендил: Община Дупница ще поеме дейностите по изхранване на 40 военноинвалиди"}
{"url": "http://www.focus-news.net/news/2018/01/16/2477751/rzi-plovdiv-ostava-visok-broyat-na-bolnite-ot-grip-v-oblastta-no-nyama-osnovaniya-za-obyavyavane-na-gripna-epidemiya.html", "text": "Остава висок броят на болните от грип и остри респираторни заболявания в Пловдивска област – 137 на 10 000 души, но няма основания за обявяване на грипна епидемия или ваканция за учениците. Това сочи справка в сайта на Регионална здравна инспекция (РЗИ)-Пловдив. Оттам съобщават, че продължават да действат ограничителните мерки, влезли в сила от 10 януари. Преустановени са плановите консултации на здрави и бременни жени и кърмачета, също провеждането на профилактични прегледи и имунизации. Ограничителните мерки включват също прекратяване на свижданията в лечебните заведения за болнична помощ, също повишаване на взискателността при провеждане на сутрешния филтър в детските заведения за недопускане на болни деца и персонал. Препоръчително е обслужването на болни от грип и остри респираторни заболявания да се извършва по домовете от общопрактикуващите лекари, съобщават още от Регионалната здравна инспекция. Ситуацията продължава да се следи активно, като към момента няма приети в болница с тежка клинична картина.", "date": "2018.01.16", "title": "РЗИ-Пловдив: Остава висок броят на болните от грип в областта, но няма основания за обявяване на грипна епидемия"}
{"url": "http://www.focus-news.net/news/2018/01/16/2477752/gazeta-expresskosovo-upravlyavashtite-v-kosovo-osadiha-ubiystvoto-na-oliver-ivanovich.html", "text": "Управляващите в Прищина осъдиха убийството на Оливер Иванович, сочен като един от лидерите на косовските сърби, пише вестник Gazeta Express.\r\nСпоред разпространеното официално становище, убийството на Иванович поставя предизвикателство пред принципа на върховенство на закона в Косово и всеки опит да се установи ред в страната. \r\n„Насилието е неприемливо, без значение кои са неговите жертви“, се казва още в съобщението. Призовават се също така гражданите да укажат сътрудничество на полицията в процеса по разследването на убийството. \r\nИванович бе убит във вторник сутринта в северната част на Косовска Митровица, след като срещу него бе открит огън от преминаващ автомобил, който по-късно бе открит унищожен. : Цанко Цолов", "date": "2018.01.16", "title": "Gazeta Express(Косово): Управляващите в Косово осъдиха убийството на Оливер Иванович"}
{"url": "http://www.focus-news.net/news/2018/01/16/2477753/burgas-mladi-ekolozi-shte-se-sastezavat-za-vtora-poredna-godina-v-grada.html", "text": "За втора поредна година Община Бургас ще бъде съорганизатор на конференцията „Да мислим екологично за бъдещето\", която се реализира от преподаватели от катедрата по „Екология и опазване на околната среда\" при Университет „Проф. д-р Асен Златаров\" – Бургас. Това става ясно от докладна записка на общинския съветник от групата на ГЕРБ Калояна Живкова, съобщиха от пресцентъра на ПП ГЕРБ. Събитието ще се състои в два дни - 26-и и 27-и март 2018 година. При желание отличените участници ще бъдат приети в университета без приемен изпит по една от следните специалности: „Екология и опазване на околната среда\" или „Екология и екологичен мениджмънт\". За целите на форума Община Бургас ще предостави за ползване залите на галерия – музей „Георги Баев”.\r\n„Опазването на околната среда има важно значение за всички нас. \r\nПовдигането на темата, в активно партньорство с институции и граждани, може само да носи позитиви за каузата. Изграждането на отговорно отношение към природните ресурси сред младите хора е инвестиция за поколенията\", пише в докладната записка Калояна Живкова.\r\nУчастниците (ученици или студенти) трябва да представят реферат, презентация или научно съобщение в някое от следните тематични\r\nнаправления: Ролята на сътрудничеството в опазването околната среда ; Устойчиви и екологично чисти технологии ; Алтернативните енергийни източници за намаляване на зависимостта от изкопаеми горива ; Биогорива ; Метеорология и хидрология ; Спътников мониторинг върху околната среда ; Защитени територии ; Биологично разнообразие ; Екологичен мониторинг ; Мониторинг на храните ; Управление на екологичните проекти ; Екология на селското стопанство и хранителната промишленост ; Екотуризъм и екологичното въздействие на туризма ; Управление и рециклиране на отпадъци; Обработка на отпадъците.\r\nВ първото издание на конференцията взеха участие повече от 60 ученици и студенти, като организаторите обещават и тази година да има атрактивни, тематични награди. Докладната записка ще бъде разгледана на заседанието на Общински съвет - Бургас на 30 януари.", "date": "2018.01.16", "title": "Бургас: Млади еколози ще се състезават за втора поредна година в града"}
{"url": "http://www.focus-news.net/news/2018/01/16/2477754/tass-vanshnite-ministri-na-rusiya-i-iran-sa-obsadili-situatsiyata-v-siriya.html", "text": "Руският външен министър Сергей Лавров е обсъдил по време на телефонен разговор със своя ирански колега Мохамад Джавад Зариф ситуацията в Сирия, съобщава ТАСС. \r\nДвамата също така са засегнали иранското ядрено споразумение по време на провелия се във вторник разговор. \r\n„Двете страни размениха мнения по някои актуални международни проблеми и по-конкретно ситуацията в Сирия малко преди провеждането на Конгреса за сирийски национален диалог в Сочи, както и въпроси, засягащи иранското ядрено споразумение“, се казва в официално съобщение от руското външно министерство. \r\nПо-късно през януари в Сочи ще се проведе конгрес за бъдещето на Сирия, иницииран от Русия, Иран и Турция. По-голямата част от сирийските опозиционери отказаха да вземат участие.  : Цанко Цолов", "date": "2018.01.16", "title": "ТАСС: Външните министри на Русия и Иран са обсъдили ситуацията в Сирия"}
{"url": "http://www.focus-news.net/news/2018/01/16/2477755/ministar-neno-dimov-za-vodniya-proekt-na-asenovgrad-tova-e-edin-proekt-koyto-mozhe-da-sluzhi-za-model-za-sledvashtite-proekti-po-op-okolna-sreda.html", "text": "Проектът за рехабилитация на ВиК мрежата с изграждане на пречиствателна станция за отпадъчни води в Асеновград може да служи за модел за следващите проекти, които предстои да бъдат реализирани по ОП „Околна среда“. Това каза пред журналисти министърът на околната среда и водите Нено Димов, предаде репортер на Радио „Фокус”-Пловдив. \"Това е един проект, който определено ще подобри живота на гражданите в Асеновград\", посочи още министърът и уточни, че съоръжението ще включи към водоснабдителната инфраструктура 5500 души, а над 65000 души ще бъдат присъединени към пречиствателната систева. „Загубите на вода се очаква да бъдат намалени с над 7%”, заяви Нено Димов. Той отбеляза още, че инвестиция по проекта е за малко над 106 млн. лева, от които Оперативната програма „Околна среда” дава 80 млн. лева, а общината осигурява останалата сума.\r\nМинистър Димов констатира, че са завършени почти 90% от дейностите полагането на тръбите в града, което, според него, е много напреднала фаза на изпълнение на проекта. По думи на Нено Димов работата по пречиствателната станция също върви в срок. „Това ще бъде един от много успешните проекти, които стартираха и ще завършат през тази година, дори се надяваме - още през първото полугодие”, добави министър Нено Димов.\r\nЦветана ТОНЧЕВА", "date": "2018.01.16", "title": "Министър Нено Димов за Водния проект на Асеновград: Това е един проект, който може да служи за модел за следващите проекти по ОП „Околна среда“"}
{"url": "http://www.focus-news.net/news/2018/01/16/2477756/premierat-boyko-borisov-provede-telefonen-razgovor-sas-srabskiya-premier-ana-barnabich-po-povod-ubiystvoto-na-politicheskiya-lider-oliver-ivanovich.html", "text": "Министър-председателят Бойко Борисов проведе телефонен разговор със сръбския премиер Ана Бърнабич по повод убийството в Косово на политическия лидер Оливер Иванович. Това съобщиха от правителствената информационна служба.  Бойко Борисов подчерта, че подобно насилие не може да се толерира, както не може да се поставя под съмнение върховенството на закона. По думите му, политическите цели се постигат с политически средства. Бърнабич информира българския си колега за мерките, които Сърбия предприема след инцидента. Борисов изрази съпричастност към болката на близките, приятелите и съмишлениците на Иванович и пожела успех при разкриването на убийството.", "date": "2018.01.16", "title": "Премиерът Бойко Борисов проведе телефонен разговор със сръбския премиер Ана Бърнабич по повод убийството на политическия лидер Оливер Иванович"}
{"url": "http://www.focus-news.net/news/2018/01/16/2477757/temenuzhka-todorova-dneven-tsentar-za-detsa-s-uvrezhdaniya-svishtov-vapreki-che-softuerniyat-komunikator-ne-e-inovativna-tehnologiya-za-balgariya-toy-e-neshto-novo.html", "text": "Въпреки, че софтуерният комуникатор не е иновативна технология, за България той е нещо ново. Създаването му датира от над 10 години, но у нас се използва едва от около три. Такъв апарат бе купен, благодарение на благотворителна инициатива, в Дневния център за деца с увреждания в Свищов. Пред Радио „Фокус“ – Велико Търново директорът на институцията обобщи основните му предимства. Това, по думите й, е високотехнологична система, която предоставя много възможности на деца, в широк възрастов диапазон и с разнородни комуникативни дефицити. „Главната цел на този продукт е развитието на комуникативните умения на децата, но наред с това тя подпомага конгитивните им умения и обучението им. Самият продукт е много атрактивен и интересен за децата и мотивира активното им участие. Дори деца с двигателни дефицити, посредством погледа си , могат да управляват различни игри, да дават отговори, да развиват концентрация на вниманието, да правят избор, да изразяват чувства, емоции и всичко останало“, допълни Теменужка Тодорова. \r\nТя уточни, че технологията може да се използва от деца с различна степен и вид на нарушения. Първото обучение на персонала в социалния център вече премина и реалната работа с новия апарат ще започне от следваща седмица.\r\nЛуиза ТРАНЧЕВА", "date": "2018.01.16", "title": "Теменужка Тодорова, Дневен център за деца с увреждания-Свищов: Въпреки, че софтуерният комуникатор не е иновативна технология, за България той е нещо ново"}
{"url": "http://www.focus-news.net/news/2018/01/16/2477758/obshtina-pernik-duhat-na-surva-shte-bade-pokazan-v-narodnoto-sabranie.html", "text": "\"Духът на Сурва\" ще бъде показан в Народното събрание на Република България, чрез фотоси на фотографи запечатили емоциите от празника. Това съобщиха от Община Перник. Експозицията ще бъде открита утре, 17 януари, от 11.30 часа. На събитието ще присъства кметът Вяра Церовска и нейният екип, придружени от сурвакари от град Батановци. В изложбата са включени творби на 14 автори с въздействащи моменти от Сурва.\r\nИзложбата е част от проявите, които предхождат 27-то издание на Международния фестивал на маскарадните игри „Сурва“, което тази година ще бъде на 26, 27 и 28 януари. Фестивалът на маскарадните игри е едно от най-колоритните и по мащаби и по зрелище събития в България и на Балканския полуостров. Това e най-авторитетната изява на традиционни народни игри и обичаи с маски. Той популяризира достигнали до днес варианти на древна ергенска обредност, част от българската фолклорна традиция. С конкурсната си програма фестивалът е среща и надпревара на живите й носители, най-популярни с наименованията “сурвакари” и “кукери”.", "date": "2018.01.16", "title": "Община Перник: \"Духът на Сурва\" ще бъде показан в Народното събрание"}
{"url": "http://www.focus-news.net/news/2018/01/16/2477759/sport-novak-dzhokovich-i-rodzhar-federer-prodalzhavat-kam-sledvashtata-faza-na-otkritoto-parvenstvo-na-avstraliya.html", "text": "Новак Джокович и Роджър Федерер се класираха за следващата фаза на Откритото първенство на Австралия. Поставеният под номер две основната схема швейцарец победи Алиаж Бедене, като следващият му противник е германецът Ян-Ленард Щруф. \r\nВ същото време Джокович, който е поставен под номер 14 в основната схема, се наложи над американеца Доналд Йънг. В следващата фаза на турнира сръбският тенисист ще играе срещу французина Гаел Монфис.", "date": "2018.01.16", "title": "Спорт: Новак Джокович и Роджър Федерер продължават към следващата фаза на Откритото първенство на Австралия"}
{"url": "http://www.focus-news.net/news/2018/01/16/2477760/ministar-neno-dimov-naznachena-e-proverka-po-kazusa-za-otpisvaneto-na-10-dka-ot-park-vitosha.html", "text": "Министерството на околната среда и водите назначи проверка по казуса за отписването на 10 дка от Природен парк „Витоша“, въпреки че има окончателно решение на Върховния административен съд (ВАС) по казуса. „Няма да предприемаме никакви действия, докато не се извърши повторна проверка, която да гарантира какво е качеството на тези терени и дали те могат, или не могат да останат в парка”, каза пред журналисти в Асеновград министърът на околната среда и водите Нено Димов, предаде репортер на Радио „Фокус“ – Пловдив. Той уточни, че срокове за приключване на проверката не може да се дадат, тъй като това е свързано с експертна дейност. \r\n„Това е казус, който датира от 2003 година. На практика през 2013 година министърът на околната среда и водите отказва да извади тези малко над 10 дка от парка, след което се завеждат съдебни дела, и на 3-членен, и на 5-членен състав. Отказът е отменен от съда”, обясни министър Димов. „На тази база, съблюдавайки законовите основания, издадох заповедта, тъй като законът трябва да се спазва”, добави той. \r\nПо думите му след това в министерството е получена жалба от неправителствена организация, в която има основателни мотиви срещу решението на съда. Тази жалба е била взета предвид и с вчерашна дата министърът е издал заповед за оттегляне на предишната своя заповед. Нено Димов подчерта, че ще бъде направена повторна проверка, която да гарантира, че общественият интерес ще бъде спазен. „При всички положения спазването на закона е важно, но и защитата на обществения интерес е важна”, добави министър Нено Димов.\r\nЦветана ТОНЧЕВА", "date": "2018.01.16", "title": "Министър Нено Димов: Назначена е проверка по казуса за отписването на 10 дка от парк „Витоша“"}
{"url": "http://www.focus-news.net/news/2018/01/16/2477761/zam-ministar-d-r-boyko-penkov-vsyaka-godina-ministerstvo-na-zdraveopazvaneto-osiguryava-resurs-za-obshtinskite-bolnitsi-po-metodikata-za-subsidirane-na-lechebnite-zavedeniya.html", "text": "Политиката на държавата е грижа за болния човек. Ние трябва да гарантираме качественото лечението на този пациент и пътя, по който той трябва да го получи. Там, където е необходимо преструктуриране, ще предложим нашата помощ на кметовете на общините. Това заяви зам.-министърът на здравеопазването д-р Бойко Пенков в предаването „Здравей, България” по „Нова телевизия“, съобщиха от пресцентъра на министерството. \r\nД-р Пенков отново подчерта, че всяка година Министерството на здравеопазването осигурява ресурс от порядъка на двадесет и няколко милиона лева за дейности, извършвани от общинските болници по реда на Методиката за субсидиране на лечебните заведения (дейности по оказване на спешна медицинска помощ, дейности, попадащи извън обхвата на задължителното здравно осигуряване, осъществявани от общинските лечебни заведения в труднодостъпни и/или отдалечени райони на страната; дейности, свързани с медицинската експертиза (ТЕЛК) и други), като прогнозната сума за 2018г. възлиза на приблизително 28,5 млн. лв. \r\n„Всяка болница трябва да прави строго сметка на парите, които получава и да прецизира разходите си. Еднакво е заплащането и за частните болници, и за държавните“, обясни зам.-министър Пенков във връзка с преструктурирането и оздравяването на общинските болници. Той увери, че усилията на МЗ са за стабилизиране на всичко, което е работещо и ценно за хората. „Не е важно самата структура, важни са хората, които трябва да съхраним, които работят в нея, да могат да продължат да помагат на населението“, допълни още зам.-здравният министър. \r\nВъв връзка с появилата се в медиите информация за нов мораториум върху иновативни лекарства, зам.-здравният министър беше категоричен, че нито един пациент няма да остане без терапия, а лечението с най-новите медикаменти ще се провежда от най-добрите лекари в България в определените за това болници. „Когато има ново лекарство и когато клиничните изпитвания за него не са достатъчни да ни убедят, че е ефективно и безопасно, то се поставя под наблюдение, или се прави научно изследване в рамките до три години. Това означава, че около 200 пациента следващите три години ще се лекуват в най-елитните центрове, които ще поемат грижите за тях, ще следят за тяхното лечение и ще следят ефекта от съответното лекарство“, поясни д-р Пенков. \r\nПо отношение на липсата на специализанти в някои области, д-р Пенков посочи, че държавата се старае да ангажира младите хора, завършващи медицина, да специализират в определени направления, но мениджърите на болниците също трябва да участват в този процес.", "date": "2018.01.16", "title": "Зам.-министър д-р Бойко Пенков: Всяка година Министерство на здравеопазването осигурява ресурс за общинските болници по Методиката за субсидиране на лечебните заведения"}
{"url": "http://www.focus-news.net/news/2018/01/16/2477762/tanjug-sarbiya-aleksandar-vuchich-e-provel-telefonen-razgovor-s-federika-mogerini-otnosno-ubiystvoto-na-oliver-ivanovich.html", "text": "Сръбският президент Александър Вучич е провел телефонен разговор с върховния представител на Европейския съюз за външната политика и сигурността Федерика Могерини, като двамата са обсъдили убийството на сочения като един от лидерите на косовските сърби Оливер Иванович. Това съобщава сръбската информационна агенция Tanjug. От Белград не се потвърдили информацията. \r\nПо-рано във вторник сръбският държавен глава свика извънредно заседание на Съвета за национална сигурност, насрочено за 13:00 часа местно време (14:00 часа българско). \r\nИванович бе убит сутринта във вторник в северната част на Косовска Митровица, след като срещу него бе открит огън от преминаващ автомобил, който по-късно бе открит унищожен. : Цанко Цолов", "date": "2018.01.16", "title": "Tanjug (Сърбия): Александър Вучич е провел телефонен разговор с Федерика Могерини относно убийството на Оливер Иванович"}
{"url": "http://www.focus-news.net/news/2018/01/16/2477763/sedemchlenna-shte-e-izbiratelnata-komisiya-za-chastichnite-izbori-za-kmet-na-novozagorskoto-selo-lyubenets.html", "text": "Седемчленна ще е избирателната комисия за частичните избори за кмет на село Любенец, съобщиха от Община Нова Загора. В сградата на Общината се проведоха консултации за формиране състава на СИК за предстоящите частични местни избори на 18 февруари 2018 г. за кмет на селото. Присъстваха кметът Николай Грозев, секретарят на Община Нова Загора Мария Стефанова, началникът на отдел АИОН Атанас Бинев, младши юрисконсулт Ангел Събев и представители на ГЕРБ, \"Коалиция за България\", АТАКА и НФСБ. Консултациите преминаха експедитивно и след конструктивен диалог, беше постигнато съгласие за разпределяне на местата в седемчленната комисия.", "date": "2018.01.16", "title": "Седемчленна ще е избирателната комисия за частичните избори за кмет на новозагорското село Любенец"}
{"url": "http://www.focus-news.net/news/2018/01/16/2477764/kosovo-kosovska-mitrovitsa-pod-blokada-sarbiya-prekasna-pregovorite-s-kosovo.html", "text": "От сутринта, след като незпознати нападатели стреляха по Оливер Иванович – лидер на партията Гражданска инициатива „Сърбия, демокрация справедливост“, в резултат на което той почина, целият град е под полицейска блокада, предават косовските медии. 3 часа след убийството косовската полиция е потвърдила, че става въпрос за убийство и е разпространила съобщение, в което се казва, че „на местопрестъплението са намерени определени доказателства, които ще се използват в хода на по-нататъшното разследване“. Медиите отбелязват, че по същото време президента на Сърбия Александър Вучич е свикал спешно заседание на Съвета за национална сигурност, а делегацията на Сърбия в Брюксел е прекъснала преговорите с Прищина, които трябваше да се продължат днес след няколко месечна пауза. Косовските електронни издания отбелязват, че в 13.00 часа  местно време (14.00 българско време – бел. ред.) сръбският президент ще даде специална пресконференция за медиите.", "date": "2018.01.16", "title": "Косово: Косовска Митровица под блокада, Сърбия прекъсна преговорите с Косово"}
{"url": "http://www.focus-news.net/news/2018/01/16/2477765/gd-granichna-politsiya-intenziven-e-trafikat-na-vhod-na-gkpp-kalotina-za-tovarni-avtomobili.html", "text": "На българо-сръбската граница трафикът е интензивен на вход на ГКПП Калотина за товарни автомобили. Това съобщиха за Агенция \"Фокус\" от ГД \"Гранична полиция\". На българо-турската граница граница на ГКПП Капитан Андреево има интензивен трафик на изход за товарни автомобили.  На българо-македонската граница, българо-гръцката граница и българо-румънската граница трафикът е нормален на всички гранични контролно-пропускателни пунктове.", "date": "2018.01.16", "title": "ГД \"Гранична полиция\": Интензивен е трафикът на вход на ГКПП \"Калотина\" за товарни автомобили"}
{"url": "http://www.focus-news.net/news/2018/01/16/2477766/smolyan-tseremoniyata-po-izprashtane-na-35-iya-voenen-kontingent-sas-158-voennosluzheshti-za-uchastie-v-misiyata-na-nato-v-afganistan-se-provede-v-grada.html", "text": "Тържествена церемония по изпращане на 35-ия военен контингент със 158 военнослужещи за участие в мисията на НАТО в Афганистан се проведе в Смолян, предаде репортер на Радио „Фокус“ – Смолян. На събитието присъстваха министърът на отбраната Красимир Каракачанов, секретарят на президента по сигурността и отбраната бригаден генерал Стефан Янев, заместник-началникът на отбраната генерал-лейтенант Пламен Атанасов, командир на Съвместното командване на силите генерал-лейтенант Любчо Тодоров, командирът на Сухопътните войски генерал-майор Михаил Попов, областният управител на Смолян Недялко Славов, кметът на Смолян Николай Мелемов, архиерейският наместник Негово Високопреподобие архимандрит Висарион, представители на службите на национална сигурност, на запасното войнство, на ветераните от войните, близки на военнослужещите и много граждани на Смолян.\r\nМинистърът на отбраната Красимир Каракачанов заяви пред всички присъстващи, че днес изпращаме 35-ия контингент на Българската армия в своята отговорна мисия. „Освен отговорната задача по опазване териториалната цялост и независимостта на България, Българската армия изпълнява и мисии зад граници за опазване на мира и налагане на ред и сигурност в редица региони на света“, отбеляза Каракачанов. Той заяви, че е убеден в подготовката на военнослужещите и в тяхната морална мотивация. „Пожелавам ви да изпълните мисията с чест, но най-важното е да сте живи и здрави и така както ви изпращаме всички, така всички да ви посрещнем“, посочи министърът на отбраната. Към командира на 35-тия контингент Каракачанов отправи призив да се грижи за своите подчинени, защото мисията е не само отговорна, но тя е и опасна. „Създава рискове в един район на света, в който всеки ден, всеки час има предизвикателство и ще има такова за нашите военнослужещи. Грижете се за тях и искам така, както ги повеждате, така да ги върнете – живи и здрави и ние и техните близки и роднини да ги посрещнем отново в България“, допълни министърът. В обръщение към офицерите, сержантите и войниците от 35-и контингент, министър Каракачанов заяви, че е убеден в подготовката, която имат и че тя е достатъчна за мисията, която ще изпълнят. „Убеден съм също така, че и опитът, който ще натрупате там, ще бъде полезен за по-нататъшната ви служба в редовете на Българската армия. Пожелавам ви успех, лек път и всички заедно да се завърнете у дома“, каза още министър Каракачанов. Той подари иконата на свети Георги Победоносец да ги пази в мисията им в Афганистан и да ги закрила и още веднъж пожела, с Божията помощ всички да се завърнат живи и здрави в България.\r\nКонтингентът е в състав от 158 военнослужещи. Той включва национален елемент, рота за охрана, екип от съветници и щабни офицери в щаба на мисията на НАТО. Национален командир на контингента е полковник Георги Маргитин, командир на ротата за охрана е майор Стефан Димов, а помощник-национален командир – полковник Камен Иванов.\r\nСлед тържествената церемония по изпращането на контингента, архиерейският наместник Негово Високопреподобие архимандрит Висарион, заедно със свещеници от Смолян отслужиха водосвет за здраве на военнослужещите и освети бойните знамена.\r\nНели ГЕРГЬОВСКА", "date": "2018.01.16", "title": "Смолян: Церемонията по изпращане на 35-ия военен контингент със 158 военнослужещи за участие в мисията на НАТО в Афганистан се проведе в града"}
{"url": "http://www.focus-news.net/news/2018/01/16/2477767/sofiya-ogranicheno-e-dvizhenieto-v-avariynata-i-aktivnata-lenta-mezhdu-km-12-i-km-13-ot-am-trakiya-v-posoka-plovdiv-poradi-remontni-deynosti.html", "text": "Ограничено е движението в аварийната и активната лента, между км 12 и км 13 от АМ \"Тракия\" , в посока Пловдив, поради ремонтни дейности. Това съобщиха от пресцентъра на Агенция \"Пътна инфраструктура\".\r\nТрафикът се осъществява в изпреварваща лента. Шофьорите да се движат с повишено внимание и съобразена скорост.", "date": "2018.01.16", "title": "София: Ограничено е движението в аварийната и активната лента, между км 12 и км 13 от АМ \"Тракия\" , в посока Пловдив, поради ремонтни дейности"}
{"url": "http://www.focus-news.net/news/2018/01/16/2477768/ministar-neno-dimov-ochakva-se-do-sledvashtiya-otoplitelen-sezon-da-ima-iziskvaniya-za-standartite-na-gorivata-na-pazara.html", "text": "Очаква се до следващия отоплителен сезон да има изисквания за стандартите на горивата, които се пускат на пазара за крайния потребител. Това каза пред журналисти в Асеновград министърът на околната среда и водите Нено Димов, предаде репортер на Радио „Фокус“ – Пловдив. „Ще се изисква съдържанието на пепел и сяра в горивата да бъде ограничено, с оглед подобряване на качеството на атмосферния въздух”, добави Нено Димов. Той каза още, че в София вече се извършват съвместни проверки на Регионалните инспекции по околната среда и водите и МВР за предотвратяване на продажби на нерегламентирани горива, най-вече в автосервизи. Според министър Димов продажба на нерегламентирани горива не бива да се допуска, а в този смисъл са възможни и санкции спрямо търговеца. Той посочи, че министерството ще провери и сигнал до медиите от тази сутрин за продажба на стари дограми на борса край София.\r\nЦветана ТОНЧЕВА", "date": "2018.01.16", "title": "Министър Нено Димов: Очаква се до следващия отоплителен сезон да има изисквания за стандартите на горивата на пазара"}
{"url": "http://www.focus-news.net/news/2018/01/16/2477769/varna-tri-godini-lishavane-ot-svoboda-poluchi-akusher-ginekolog-prichinil-smartta-na-bebe.html", "text": "Три години лишаване от свобода получи варненски акушер-гинеколог, причинил смъртта на бебе. Това съобщиха от пресцентъра на Апелативна прокуратура – Варна. Варненският акушер-гинеколог д-р П.А., който беше предаден на съд по обвинителен акт на Окръжната прокуратура във Варна, днес бе признат за виновен за причиняване по непредпазливост смъртта на бебе при раждането му и на средна телесна повреда на родилката поради незнание или немарливо изпълнение на занятие или друга правно регламентирана дейност, представляващи източник на повишена опасност. Състав на Варненския окръжен съд му наложи ефективни наказания и за двете престъпления, като определи подсъдимият да изтърпи най-тежкото от тях, а именно 3 години лишаване от свобода при първоначален общ режим. \r\nНа 26 февруари 2015 г. като акушер-гинеколог лекарят причинил смъртта на плода на варненка, която била хоспитализирана в родилното отделение на СБАГАЛ „Проф. д-р Д. Стаматов“ във Варна. На същата дата по време на раждането той причинил по непредпазливост и средна телесна повреда на бременната пациентка, довело до разстройство на здравето й, временно опасно за живота й. \r\nПрисъдата на Варненския окръжен съд подлежи на обжалване пред Апелативния съд във Варна.", "date": "2018.01.16", "title": "Варна: Три години лишаване от свобода получи акушер-гинеколог, причинил смъртта на бебе"}
{"url": "http://www.focus-news.net/news/2018/01/16/2477770/kosovskiyat-prezident-hashim-tachi-osadi-ubiystvoto-na-oliver-ivanovich-v-kosovska-mitrovitsa.html", "text": "Косовският президент Хашим Тачи остро осъди убийството на сръбския политик и лидер на етническите сърби Оливер Иванович в Косовска Митровица, предава Kosova Press. Косовският президент е призовал жителите на Северно Косово да сътрудничат на полицията. В профила си във „Фейсбук“ Тачи е поискал от силите за сигурност „колкото може по-бързо да разкрият подробностите за убийството и за извършителите и те да бъдат предадени на правосъдието“. По същото време според Kosova Live премиерът на страната Рамуш Харадинай все още не се е произнесъл по повод убийството на Иванович, но е подкрепил акцията на косовската полиция да се спре дрогата в училищата. Според електронното издание Харадинай е заявил: „Правителството на Косото и за в бъдеще ще остане на позициите за водене на борба срещу негативните прояви и дейностите, които застрашават сигурността и здравето на гражданите, особено на децата и младежта в страната“.", "date": "2018.01.16", "title": "Косовският президент Хашим Тачи осъди убийството на Оливер Иванович в Косовска Митровица"}
{"url": "http://www.focus-news.net/news/2018/01/16/2477771/blagoevgrad-kmetovete-na-bansko-i-makedonskata-obshtina-vinitsa-provedoha-rabotna-sreshta-vav-vrazka-s-obshti-proekti.html", "text": "Кметът на община Банско Георги Икономов, проведе работна среща със своя колега от община Виница, Македония – Ивица Димитров. Това съобщиха от пресцентъра на Община Банско. Придружени от своите екипи, те обсъдиха възможностите за съвместно участие в проекти, финансирани със средства от европейските фондове. На базата на създадените добри взаимоотношения между двете общини, които са побратимени, г-н Димитров прояви интерес за продължаването им в сферата на очакваната да стартира скоро Програма „Трансгранично сътрудничество България – Македония 2014-2020”. Обсъдени бяха възможностите и насоките за общо кандидатстване в две от осите по програмата – „Околна среда” и „Туризъм”.\r\n„Община Банско има дългогодишно добро партньорство с редица македонски общини, сред които и Виница. След местните избори в югозападната ни съседка през есента на 2017 година, голяма част от градоначалниците са нови лица, включително и Ивица Димитров. Приветствам г-н Димитров за избора му за градоначалник и вярвам, че добросъседските ни отношения ще продължат. Ние имаме проектна готовност за партньорско участие с македонска община по Приоритетна ос 2 – Туризъм със своя проект за реновиране на един от музейните обекти в курорта. Ще съдействаме също за евентуална съвместна защита на проекти между учебните заведения на територията на двете общини, както и между културните институции” коментира Икономов поводът за срещата.", "date": "2018.01.16", "title": "Благоевград: Кметовете на Банско и македонската община Виница проведоха работна среща във връзка с общи проекти"}
{"url": "http://www.focus-news.net/news/2018/01/16/2477772/nova-tv-makedoniya-es-osadi-ubiystvoto-na-oliver-ivanovich-i-poiska-speshni-merki-za-otkrivaneto-na-ubiytsite.html", "text": "ЕС остро осъди убийството на лидера на партията Гражданска инициатива „Сърбия, демокрация справедливост“ Оливер Иванович, което беше извършено тази сутрин в Косовска Митровица, и очаква, че косовските власти бързо ще успят да открият убийците и да ги предадат на правосъдието, предава скопското електронно издание Нова ТВ, като се позовава на официално съобщение на мисията на ЕС. В съобщението се казва, че „очакваме, че косовските власти ще въведат с пълна сила правосъдието и ще отрият бързо убийците, за да ги представят пред съда“. EULEX ще подкрепи властите в съгласие с техния мандат.", "date": "2018.01.16", "title": "Нова ТВ (Македония): ЕС осъди убийството на Оливер Иванович и поиска спешни мерки за откриването на убийците"}
{"url": "http://www.focus-news.net/news/2018/01/16/2477773/ria-novosti-milorad-dodik-osadi-ubiystvoto-na-oliver-ivanovich.html", "text": "Президентът на Република Сръбска Милорад Додик осъди убийството на Оливер Иванович, който бе застрелян по-рано във вторник в Косовска Митровица, предава РИА Новости. \r\n„Този престъпен акт представлява удар по стабилността на Сърбия и северно Косово“, заяви Додик. Президентът също така изрази пълната си подкрепа за властите при разследването на убийството и наказанието на отговорните. \r\nДодик изказа съболезнованията си за семейството на убития Иванович, който е баща на трима сина.  : Цанко Цолов", "date": "2018.01.16", "title": "РИА Новости: Милорад Додик осъди убийството на Оливер Иванович"}
{"url": "http://www.focus-news.net/news/2018/01/16/2477774/haskovo-zadarzhaha-61-godishen-mazh-prebil-zhena-vsledstvie-na-koeto-tya-pochinala.html", "text": "Окръжна прокуратура-Хасково привлече като обвиняем Борислав В., на 61 г., за това, че причинил по непредпазливост смъртта на 38-годишната А. Т., вследствие на умишлено нанесена тежка телесна повреда, изразяваща се в постоянно общо разстройство на здравето опасно за живота. Това съобщиха от пресцентъра на Апелативна прокуратура-Пловдив.\r\nНа 12 януари 2018 г., в гр. Хасково, след възникнал битов скандал, който преминал във физическа саморазправа, обвиняемият нанесъл побой над пострадалата, вследствие, на което на А.Т. била причинена тежка телесна повреда. Нанесеното й телесно увреждане било несъвместимо с живота и довело до летален за пострадалата изход. На 14 януари 2018 г. обвиняемият подал сигнал за настъпилата смърт на А.Т.. \r\nСлед констатиране на смъртта на А.Т. по случая е било образувано досъдебно производство. В хода на разследването е бил извършен оглед на местопроизшествие, иззети са веществени доказателства, разпитани са свидетели, като е била назначена и съдебномедицинска експертиза.  \r\nОбвиняемият Борислав В. е бил задържан от органите на МВР за срок от 24 часа, а след привличането му в качеството на обвиняем на 15 януари 2018 г., е постановено задържането за срок до 72 часа с постановление на наблюдаващия прокурор. Предстои Окръжна прокуратура-Хасково да внесе искане в съда за вземане на мярка за неотклонение „задържане  под стража“ спрямо обвиняемия Борислав В.", "date": "2018.01.16", "title": "Хасково: Задържаха 61-годишен мъж, пребил жена, вследствие на което тя починала"}
{"url": "http://www.focus-news.net/news/2018/01/16/2477775/kmetat-na-smolyan-nikolay-melemov-vsichki-smolyanchani-se-gordeem-sas-101-vi-alpiyski-polk-i-vyarvame-vav-vas.html", "text": "За мен е чест, като кмет на Община Смолян, да участвам в изпращането на 35-ия контингент в мисията на НАТО в Афганистан. Това заяви по време на официалната церемония по изпращането на контингента кметът на Смолян Николай Мелемов, предаде репортер на Радио „Фокус“ – Смолян. „За първи път толкова много воини от 101-ви Алпийски полк участват в тази мисия, което е доказателство за вашата подготовка и за вашите възможности. С това всички ние, смолянчани, се гордеем, разчитаме на вас и вярваме във вас. Искам да ви пожелая на добър час, и с нетърпение ще чакаме след края на мисията да ви посрещнем пак тук всички заедно, живи и здрави“, каза още Николай Мелемов в словото си пред военнослужещите от 35-ия контингент в мисията на НАТО в Афганистан.\r\nНели ГЕРГЬОВСКА", "date": "2018.01.16", "title": "Кметът на Смолян Николай Мелемов: Всички смолянчани се гордеем със 101-ви Алпийски полк и вярваме във вас"}
{"url": "http://www.focus-news.net/news/2018/01/16/2477776/veliko-tarnovo-osmo-izdanie-na-natsionalniya-festival-folkloren-izvor-se-podgotvya-v-selo-tsarevets.html", "text": "Осмо издание на Националния фестивал „Фолклорен извор“ вече се подготвя в село Царевец, община Свищов. Това съобщи в предаването „Добре дошли в Свищов“ на Радио „Фокус“ – Велико Търново кметът на населеното място Марин Любенов. Той уточни, че през настоящата година събитието ще се проведе в дните от 2-ри до 5-ти август. „Този фестивал се превърна в емблема на село Царевец. И през тази година се надявам на голям интерес, както от страна на участниците, така и на зрителите, защото това още веднъж ще докаже село Царевец като богато културно средище“, каза още кметът. Той припомни, че преди това в село Царевец подобаващо ще бъдат отбелязани Националния празник на България – 3-ти март и 140-годишнината от освобождението на страната ни, 8-ми март – Денят на жената, както и Великден и 24-ти май – Деня на славянската писменост и култура.\r\nЛуиза ТРАНЧЕВА", "date": "2018.01.16", "title": "Велико Търново: Осмо издание на Националния фестивал „Фолклорен извор“ се подготвя в село Царевец"}
{"url": "http://www.focus-news.net/news/2018/01/16/2477777/tass-aleksandar-vuchich-opredeli-ubiystvoto-na-oliver-ivanovich-kato-teroristichen-akt.html", "text": "Президентът на Сърбия Александър Вучич определи убийството на Оливер Иванович като терористичен акт, предава ТАСС. „Убийството на Оливер Иванович е терористичен акт и ние ще се отнасяме към случая като такъв“, заяви във вторник сръбският държавен глава. \r\nВ 14:00 часа българско време започна извънредна среща на Съвета за национална сигурност на Сърбия заради убийството на Иванович, сочен като един от лидерите на косовските сърби, който бе застрелян по-рано във вторник в Косовска Митровица.  : Цанко Цолов", "date": "2018.01.16", "title": "ТАСС: Александър Вучич определи убийството на Оливер Иванович като терористичен акт"}
{"url": "http://www.focus-news.net/news/2018/01/16/2477778/al-jazeera-ubiystvoto-na-ivanovich-provali-razgovorite-mezhdu-sarbiya-i-kosovo-v-bryuksel.html", "text": "Убийството на лидера на косовските сърби Оливер Иванович провали разговорите между Сърбия и Косово в Брюксел, които трябваше да бъдат подновени след 13 месечна пауза, предава телевизия \"Al Jazeera\" в балканската си емисия.\r\nТелевизията цитира изявление на директора на канцеларията за Косово и Метохия в сръбското правителство, Марко Джурич, според когото \"сръбската делегация е напуснала техническия диалог в Брюксел и се връща в Белград.\"\r\nСпоред предварителната информация разговорите трябваше да се проведат в рамките на три дни, като в тях се предвиждаше да се бъдат обсъдени правата на сръбската общност, дейността на сръбските общини в Косово, правото на свободно движение и действието на правосъдните органи.\r\nУбийството на лидера на Гражданска инициатива \"Сърбия, демокрация, справедливост\", Оливер Иванович, тази сутрин в Косовска Митровица, на практика провали опитите диалога между Белград и Прищинада бъде подновен, завършва телевизията. Иван ЛАЗАРОВ", "date": "2018.01.16", "title": "\"Al Jazeera\": Убийството на Иванович провали разговорите между Сърбия и Косово в Брюксел"}
{"url": "http://www.focus-news.net/news/2018/01/16/2477779/zhelyo-boychev-bsp-iskame-razsekretyavane-na-doklada-na-dans-i-prokuraturata-za-rabotata-na-aktsiznata-tsentralizirana-sistema-koeto-shte-dade-otgovor-imame-li-osnovanie-za-vot-na-nedoverie.html", "text": "БСП ще започне инициатива за разсекретяване на доклада на ДАНС и прокуратурата за работата на Българската акцизната централизирана информационна система (БАЦИС). Това каза зам.-председателят на ПГ на „БСП за България“ Жельо Бойчев по време на пресконференция в централата на партията, предаде репортер на  Агенция „Фокус“. „В навечерието на внасянето на вота на недоверие многократно се задава въпросът имаме ли основание за внасянето на този вот на недоверие“, коментира той. По думите му БСП непрекъснато е настоявала и е поставяла въпроса за сивата икономика и контрабандата. „Искам да припомня, че ноември месец в българския парламент беше проведено закрито заседание, на което бяха изслушани всички служби и приходни агенции в страната и включително главния прокурор, на което бяха изнесени данни относно слабостите на Българска акцизна централизирана информационна система (БАЦИС). Бяха похарчени милиони левове за въвеждането на тази информационна система. Голямата идея, която имаше бе да свърже онлайн всички лица, задължени по Закона за акцизите и данъчните складове, така че да може в реално време да бъде осъществяван обмен на информация на вход и изход на движението на горивата“, коментира Жельо Бойчев.  Според него се е оказало, че има редица пропуски в работата на тази система, които по същество я обезсмислят като функциониране. „Стана ясно, че постановлението от проверката на прокуратурата и доклада на ДАНС относно работата на тази информационна система- от август 2016 г. е бил изпратен доклад до Бойко Борисов. Затова ние многократно поставихме въпроса към г-н Борисов какви мерки е предприела държавата, за да отговори на тези слабости и как интересът на страната е защитен“, допълни Бойчев. По думите му до момента премиерът бяга от отговорност.  „Поискахме постановлението на прокуратурата и докладът на ДАНС да бъде предоставен в секретно деловодство на Народното събрание“, заяви Бойчев и уточни, че е имал възможност да се запознае с него.  „Ако той бъде прочетен от вас никой няма да зададе въпроса имаме ли основание за вот на недоверие“, допълни Бойчев. \r\nДеница КИТАНОВА", "date": "2018.01.16", "title": "Жельо Бойчев, БСП: Искаме разсекретяване на доклада на ДАНС и прокуратурата за работата на Акцизната централизирана система, което ще даде отговор имаме ли основание за вот на недоверие"}
{"url": "http://www.focus-news.net/news/2018/01/16/2477780/burgas-tsentarat-za-podkrepa-za-lichnostnoto-razvitie-v-grada-shte-razviva-deynosti-za-karierno-orientirane-i-konsultirane-na-uchenitsi-roditeli-i-grazhdani.html", "text": "От началото на тази година Центърът за подкрепа за личностното развитие в Бургас ще развива дейности за кариерно ориентиране и консултиране на ученици, родители и граждани. Това съобщиха от пресцентъра на Община Бургас. Тази дейност ще се осъществява от петима сертифицирани кариерни консултанти, извършвали дейността  и  досега в Център за кариерно ориентиране – Бургас.\r\nКонсултантите ще оказват помощ и подкрепа на ученици, изправени пред избора дали да продължат образованието си, или да започнат работа. Те ще бъдат информирани за профилите, специалностите и професиите, предлагани в бургаските училища и актуална информация за пазара на труда.\r\nСъс своята дейност консултантите ще подпомагат педагогически съветници, класни ръководители и учители. Те ще осъществяват индивидуални консултации и групови обучения, използвайки разнообразни инструменти:  интерактивни упражнения, ролеви игри, тренинги за формиране на умения и за вземане на решения, решаване на казуси, организиране на ученически форуми, екскурзии и дискусии по тематични филми.\r\nЧас за консултация може да заявите на тел.: 0888 959 755; Бургас  ул. „Райна Княгина“ № 11 или в Националния портал за кариерно ориентиране на ученици:  www.orientirane.mon.bg , разработен по проект BG051РО001- 4.3.02-0001 „Система за кариерно ориентиране в училищното образование“ на Министерството на образованието и науката.\r\nУслугите по кариерно ориентиране са достъпни за всички ученици и родители и са напълно безплатни.", "date": "2018.01.16", "title": "Бургас: Центърът за подкрепа за личностното развитие в града ще развива дейности за кариерно ориентиране и консултиране на ученици, родители и граждани"}
{"url": "http://www.focus-news.net/news/2018/01/16/2477781/gerb-shte-dade-brifing-v-tsentralata-na-partiyata.html", "text": "ГЕРБ ще даде брифинг в Централата на партията (пл. „България“ 1, НДК, Административна сграда, ет.17). Това съобщиха от пресцентъра на ПП ГЕРБ. Събитието ще се проведе днес от 15.30 часа.", "date": "2018.01.16", "title": "ГЕРБ ще даде брифинг в Централата на партията"}
{"url": "http://www.focus-news.net/news/2018/01/16/2477782/aktsenti-v-predavaneto-panagyurishte-stolitsa-na-svobodata.html", "text": "В днешното издание на съвместното предаване „Панагюрище – столица на свободата” на Радио „Фокус“ – Пазарджик и Община Панагюрище ще погледнем към основните акценти в бюджета на Общината за 2018 г., който след проведено обсъждане е внесен в Общинския съвет. Ще разговаряме и с кмета на село Баня Стоян Ножделов за планираните ремонти и благоустрояване на населеното място със средства от капиталовата програма през тази година. \r\nВтората част на предаването ще посветим не отбелязването на 162 години от рождението на Райна Княгиня на 18 януари. В Рубриката „Минало славно” ще ви върнем назад във времето и ще си припомним най-значимите моменти от живота на Райна Княгиня. Наш събеседник ще бъде Радослав Станчовски, уредник в къща-музей „Райна Княгиня” в Панагюрище. Ще ви срещнем и с един от наследниците на Райна – Здравчо Здравчев, който е внук на най-големия и син Иван.От него ще научите интересни факти за живота и след Освобождението. В рубриката „Културен календар” ще чуете какви прояви организира Община Панагюрище за отбелязване на 162 години от рождението на българската княгиня. \r\nПредаването „Панагюрище – столица на свободата“ се излъчва всеки вторник по Радио „Фокус“ – Пазарджик от 15.00 до 16.00 часа. Телефоните за връзка със студиото са 0885 606692 и 034 420020. Водещ на предаването е Ваня Николова.", "date": "2018.01.16", "title": "Акценти в предаването „Панагюрище – столица на свободата“"}
{"url": "http://www.focus-news.net/news/2018/01/16/2477783/makfaks-makedoniya-samo-dva-dni-predi-ubiystvoto-na-oliver-ivanovich-darzhavniyat-departament-na-sasht-e-izdal-preduprezhdenie-kam-grazhdanite-si-v-kosovo.html", "text": "Според сръбски медии, само два дни преди убийството на Оливер Иванович, Държавният департамент на САЩ е издал предупреждение към гражданите си в Косово, предава македонската информационна агенция “Макфакс“. Според съобщението на Държавния департамент, разпространено от американското посолство в Прищина, терористични групировки се готвят да извършат атаката на Балканите, включително и в Косово. : Цанко Цолов", "date": "2018.01.16", "title": "Макфакс (Македония): Само два дни преди убийството на Оливер Иванович, Държавният департамент на САЩ е издал предупреждение към гражданите си в Косово"}
{"url": "http://www.focus-news.net/news/2018/01/16/2477784/oblastniyat-upravitel-na-smolyan-nedyalko-slavov-s-nadezhda-che-tova-shte-bade-porednata-uspeshna-misiya-dnes-izprashtame-voinite-ot-35-iya-kontingent-v-afganistan.html", "text": "С надежда, че това ще бъде поредната успешна мисия, днес изпращаме воините от 35-ия контингент в Афганистан. С гордост отбелязваме, че близо половината от състава на контингента е военнослужещи от 101-ви Алпийски полк в Смолян. Това заяви по време на церемонията по изпращането на контингента на НАТО на мисия в Афганистан областният управител на Смолян Недялко Славов, предаде репортер на Радио „Фокус“ – Смолян. \r\n„Това е едно доказателство за високия професионализъм, добрата подготовка, силния дух на родопските воини. Мирът и свободата са едни от най-висшите ценности откакто съществува човечеството. Те са основата, върху която се гради обществото и се развива цивилизацията. Особено предизвикателство в днешно време е да пазим световния мир, когато светът ври и кипи. Мир невинаги се постига със средствата на дипломацията. Ето защо понякога се налагат военни действия, мироопазващи мисии и тогава разчитаме на вас военните. От тази гледна точка това не е проста една мисия, а е мисия, която е насочена към постигане на една стратегическа цел за човечеството –опазване на световния мир. Аз съм сигурен, че вие ще я изпълните с отговорност – такава, каквато сте демонстрирали винаги, че ще бъдете на висотата на тази отговорност, и че ще покажете високият професионализъм, с който ще утвърдите авторитета на българския воин. Най-вече пазете се – ще се молим за вас да се върнете живи и здрави и с радост да ви посрещнем ние и вашите семейства. Успех и на добър час“, каза още в приветствието си съм военнослужещите областният управител на Смолян.\r\nНели ГЕРГЬОВСКА", "date": "2018.01.16", "title": "Областният управител на Смолян Недялко Славов: С надежда, че това ще бъде поредната успешна мисия, днес изпращаме воините от 35-ия контингент в Афганистан"}
{"url": "http://www.focus-news.net/news/2018/01/16/2477785/ivitsa-dachich-ubiystvoto-na-oliver-ivanovich-e-teroristichen-akt-koyto-zastrashava-stabilnostta-v-regiona.html", "text": "Според сръбският външен министър Ивица Дачич, убийството на Оливер Иванович е терористичен акт, който застрашава стабилността не само в Косово, но и в региона, съобщава информационната агенция Tanjug. \r\nПо-рано сръбският държавен глава Александър Вучич също определи убийството на един от лидерите на косовските сърби като терористичен акт, като заяви, че Белград ще се отнася към случая като такъв. : Цанко Цолов", "date": "2018.01.16", "title": "Ивица Дачич: Убийството на Оливер Иванович е терористичен акт, който застрашава стабилността в региона"}
{"url": "http://www.focus-news.net/news/2018/01/16/2477786/veliko-tarnovo-vremenno-dvizhenieto-po-pat-iii-407-polski-trambesh-svishtov-v-rayona-na-s-pavel-se-osashtestvyava-v-edna-lenta-poradi-avariral-tir.html", "text": "Временно движението по път III-407 Полски Тръмбеш - Свищов в района на с. Павел се осъществява в една лента поради аварирал ТИР. Това съобщиха от пресцентъра на Агенция \"Пътна инфраструктура\".", "date": "2018.01.16", "title": "Велико Търново: Временно движението по път III-407 Полски Тръмбеш - Свищов в района на с. Павел се осъществява в една лента поради аварирал ТИР"}
{"url": "http://www.focus-news.net/news/2018/01/16/2477787/zam-ministar-denitsa-nikolova-shte-predsedatelstva-zasedanie-na-savmesteniya-komitet-za-nablyudenie-na-programata-za-transgranichno-satrudnichestvo-balgariya-sarbiya-2014-2020-g.html", "text": "Заместник-министърът на регионалното развитие и благоустройството Деница Николова ще председателства заседание на Съвместения комитет за наблюдение на програмата за трансгранично сътрудничество  ИНТЕРРЕГ – ИПП България – Сърбия 2014-2020 г. Това съобщиха от пресцентъра на МРРБ. Форумът ще се проведе утре - 17 януари, от 10.30 часа, в „ Гранд хотел „София“, гр. София. Заседанието ще бъде съпредседателствано от Михаило Дашич – помощник-министър на европейската интеграция на Република Сърбия. \r\nСред темите в дневния ред на Комитета за наблюдение са анализ за изпълнението на програмата към момента, представяне на пакета за кандидатстване, включващ Насоки за кандидатстване и критерии за избор на операции по втората покана за представяне на предложения, представяне на напредъка в дейностите по закриване на трансграничната програмата за периода 2007-2013 г. и др.", "date": "2018.01.16", "title": "Зам.-министър Деница Николова ще председателства заседание на Съвместения комитет за наблюдение на програмата за трансгранично сътрудничество България – Сърбия 2014-2020 г."}
{"url": "http://www.focus-news.net/news/2018/01/16/2477788/elena-yoncheva-bsp-ne-rabotya-za-balgarski-nito-za-chuzhdi-sluzhbi-premierat-borisov-bi-tryabvalo-da-ima-takava-informatsiya.html", "text": "Не работя за български, нито за чужди служби, премиерът Борисов би трябвало да има такава информация. Това каза говорителят на „БСП за България“ Елена Йончева по време на пресконференция във връзка с изявлението на Делян Добрев, в което той попита Елена Йончева дали работи за чужди и наши служби и обслужва интереса на трима бизнесмени в Хасково, предаде репортер на  Агенция „Фокус“. „Не знам за кои трима бизнесмени говори. Ако смята, че има нещо нередно в общината, че продължава тази корупционна схема, която се практикуваше доскоро да внесе сигнал и да даде публичност. Моята битка не е срещу г-н Добрев, а срещу тази система, която е направена. Ако той има някаква информация, че подобни схеми продължават със същите и други фирми, нека каже за какво става въпрос“, каза Йончева. \r\nДеница КИТАНОВА", "date": "2018.01.16", "title": "Елена Йончева, БСП:  Не работя за български, нито за чужди служби, премиерът Борисов би трябвало да има такава информация"}
{"url": "http://www.focus-news.net/news/2018/01/16/2477789/blicsarbiya-spored-shef-na-kosovskata-politsiya-na-70-metra-ot-atentata-e-imalo-politseyski-patrul-koyto-ne-e-chul-nishto.html", "text": "Желко Божич, оперативен шеф на Косовската полицейска служба в Северно Косово е заявил, че точно по времето, когато е извършено въоръженото нападение над лидера на косовските сърби Оливер Иванович пред централата на неговата партия Гражданска инициатива \"Сърбия, демокрация, справедливост\", в 8,10 ч. местно време (9,10 ч. българско време) на около 70 метра е имало полицейски патрул, който не е чул нищо, предава белградското електронно издание \"Blic\".\r\nПолицейският началник е съобщил, че на местопрестъплението са намерени четири гилзи и един проектил и че най-вероятно става дума за оръжие с калибър 9 мм.\r\nСпоред Желко Божич тялото на убития сръбски политически лидер вече е преместено в съдебна медицина. Иван ЛАЗАРОВ", "date": "2018.01.16", "title": "\"Blic\"(Сърбия): Според шеф на Косовската полиция на 70 метра от атентата е имало полицейски патрул, който не е чул нищо"}
{"url": "http://www.focus-news.net/news/2018/01/16/2477790/veliko-tarnovo-remonti-na-stoynost-16-mln-lv-predstoyat-v-natsionalniya-voenen-universitet-vasil-levski.html", "text": "Ремонти на стойност 16 млн. лв. предстоят в Националния военен университет (НВУ) „Васил Левски“. Това съобщи пред журналисти във Велико Търново началникът на висшето учебно заведение бриг. ген. Пламен Богданов, предаде репортер на Радио „Фокус“ – Велико Търново. Средствата са отпуснати с решение на правителството в края на миналата година. По-голямата част от тях ще бъдат вложени в подмяна на отоплителната система в трите факултета на университета – във Велико Търново, Шумен и Долна Митрополия.  \r\n„Предвиждат се и ремонти на общежитията, в които живеят курсантите и кадетите. Един от старите блокове, който не е използван от около 10 години, ще бъде изцяло реновиран. Подобни дейности се предвиждат и за една сграда в Шумен, а в Долна Митрополия ще направим частичен ремонт на общежитието, където са курсантите“, обясни началникът на НВУ. Това, по думите му, ще създаде по-нормални и дори комфортни условия за пребиваването на обучаващите се в Националния военен университет.\r\nЛуиза ТРАНЧЕВА", "date": "2018.01.16", "title": "Велико Търново: Ремонти на стойност 16 млн. лв. предстоят в Националния военен университет „Васил Левски“"}
{"url": "http://www.focus-news.net/news/2018/01/16/2477792/evrodeputatite-emil-radev-i-filiz-hyusmenova-nastoyaha-za-otpadane-na-amerikanskite-vizi-za-balgarski-grazhdani.html", "text": "Евродепутатите Емил Радев и Филиз Хюсменова настояха за отпадане на американските визи за български граждани, съобщиха от пресцентъра на ПП ГЕРБ. По време на заседанието на Комисията по граждански свободи, правосъдие и вътрешни работи (ЛИБЕ) на Европейския парламент, което се проведе в понеделник вечерта, бе обсъден продължаващият визов режим от страна на САЩ спрямо гражданите на България, Румъния, Полша, Хърватска и Кипър. Според европейското законодателство и т. нар. принцип на визова реципрочност, Европейската комисия (ЕК) би трябвало да предложи въвеждането на визи за американски граждани, тъй като те в момента пътуват в ЕС без визи, но все още има европейски граждани, на които са им нужни визи, за да пътуват за САЩ. Това предложение трябваше да излезе още през 2016г., но от тогава ЕК многократно отлага въвеждането на визи за американски граждани.\r\nПоради тази причина, зам.-председателят на групата на Алианса на европейските либерали и демократи (АЛДЕ) и докладчик в сянка по тази тема Филиз Хюсменова разкритикува Европейската комисия за липсата на осезаем напредък по отношение на отпадане на визите за САЩ. Тя подчерта, че основният критерии за не повече от 3% отказани визи, въз основа на който САЩ оправдават липсата на пълна визова реципрочност, не е основан на обективни факти, като напр. данни за злоупотреби с визи, а е от субективен характер, зависещ до голяма степен от преценката на служителите в съответните посолства.\r\nБългарският евродепутат от ГЕРБ/ЕНП Емил Радев допълнително разкритикува Европейската комисия, че въпреки функцията й на пазител на европейските договори и на спазването на европейското законодателство, тя сама го нарушава, като не предлага включването на САЩ в списъка на държавите, за които ЕС упражнява визов контрол. Той настоя ЕК да спази правовото си задължение и да остави всякакви оценки на ефекта от въвеждане на визи за американски граждани на Съвета и на Европейския парламент, които трябва да вземат окончателното решение.\r\nДвамата евродепутати, подкрепени от техни колеги от различни политически групи, се обединиха около идеята, че трябва да се гарантира равнопоставеност на всички европейски граждани, като ЕК заеме решителна позиция пред американските партньори, че различното третиране на европейците е недопустимо.\r\nДокладчикът за визовата реципрочност от групата на ЕНП Агустин Диаз де Мера заяви, че е абсолютно ясно, че април 2016г. бе крайният срок за предприемане на действия от страна на САЩ, но той отдавна изтече. „Ще продължим да настояваме за пълна визова реципрочност.“, подчерта той.\r\nПредседателят на комисията Клод Мораес (С&Д) изтъкна, че е налице възможност за безвизово пътуване за някои държави с високи нива на откази. Според него няма логика в списъка държави, за които това е възможно, и е налице политически проблем. Ето защо той призова ЕК да предостави пътна карта за постигане на пълна визова реципрочност със САЩ.\r\nСофи инт Велд, зам.-председател на групата на АЛДЕ, заяви, че не става въпрос за политически или дипломатически съображения, а за правно задължение, а и морален дълг на ЕК към европейските граждани, които представлява. „Трябва да пожънем политическата и икономическата си сила като съюз и да спрем да се държим като политическо джудже.“, категорична бе тя.", "date": "2018.01.16", "title": "Евродепутатите Емил Радев и Филиз Хюсменова настояха за отпадане на американските визи за български граждани"}
{"url": "http://www.focus-news.net/news/2018/01/16/2477793/zhelyo-boychev-bsp-golemiyat-vapros-e-imat-li-vrazka-slabostite-v-rabotata-na-aktsiznata-informatsionna-sistema-s-ubiystvoto-na-danachniya-sluzhitel.html", "text": "Големият въпрос е имат ли връзка слабостите в работата на Акцизната информационна система с убийството на данъчния служител. Това каза зам.-председателят на ПГ на „БСП за България“ Жельо Бойчев по време на пресконференция в централата на партията, предаде репортер на  Агенция „Фокус“. Заместник-председателят на ПГ на „БСП за България“ уточни, че убитият данъчен служител е отговарял за  фискалния контрол на стоки с голям риск. Жельо Бойчев коментира, че в доклада на ДАНС и прокуратурата за БАЦИС, който БСП иска да бъде разсекретен, се съдържа информация, в която са описани всички слабости в работата на тази информационна система. „Това са приходи, които не са били събрани от българската държава - стотици милиони левове, които не се събират в българската хазна“, допълни Бойчев. \r\nДеница КИТАНОВА", "date": "2018.01.16", "title": "Жельо Бойчев, БСП: Големият въпрос е имат ли връзка слабостите в работата на Акцизната информационна система с убийството на данъчния служител"}
{"url": "http://www.focus-news.net/news/2018/01/16/2477794/reuters-falshiv-signal-za-napadenie-s-balistichna-raketa-be-izdaden-v-yaponiya.html", "text": "Фалшив сигнал за нападение с балистична ракета бе издаден във вторник в Япония, само няколко дни след като това се случи в Хаваите, съобщава Reuters. Предупреждението е направено от телевизия NHK. Според разпространената информация, гражданите биват призовавани да потърсят убежище, тъй като към страната лети балистична ракета на Северна Корея. От телевизията обаче са поправили грешката си в рамките на няколко минути. Не се съобщава за предизвикан от съобщението хаос или паника. : Цанко Цолов", "date": "2018.01.16", "title": "Reuters: Фалшив сигнал за нападение с балистична ракета бе издаден в Япония"}
{"url": "http://www.focus-news.net/news/2018/01/16/2477795/d-r-angel-kunchev-v-pazardzhik-e-nay-visokata-zabolevaemost-ot-grip.html", "text": "Средно за страната заболеваемостта от грип е 178 на 10 000. Това каза за Агенция „Фокус“ главният държавен здравен инспектор д-р Ангел Кунчев. „Расте през последните две седмици непрекъснато, като най-висока е заболеваемостта в Пазарджик – 328, в Перник – 281, Стара Загора – 235, Благоевград – 215, Силистра – 213. Има и области с ниска заболеваемост. Най-ниска е в Монтана, Велико Търново. Като цяло расте. Дали до края на седмицата и други области освен Перник ще обявят не е трудно да предвидя. Знаем състава на това, което излиза като положителни проби – най-често изолираните грипни вируси“, коментира д-р Кунчев. По думите му те са от група В, което е малко изненадващо, защото досега винаги А са предизвиквали епидемиите. „Дали ще остане така, не мога да кажа. Това е обстановка точно според очакванията и като интензитет, и като време. Единствената изненада е мнозинството на В вируса, но първо, то може да се промени и второ, няма особено практическо значение. И за болния, и за лекаря поведението, клиничната картина и лечението е едно и също“, обясни д-р Кунчев.  \r\nТой посъветва да се спазва добра хигиена, особено при малките деца, тъй като при тях понякога заразяването не е по чисто въздушно-капков път, а е с частици, които изхвърля все пак при говор, кихане и кашляне, но те са натоварени. „Самите вируси на микрочастици попадат в праха и после, тъй като децата пипат навсякъде, заразяването става и по този начин. За възрастните и особено за най-възрастните ограничаването на контактите с болни хора е изключително важно, но то касае такива, които не са на работа и училище и могат да си позволят 10 дни да си останат вкъщи и да не правят излишни контакти“, каза още д-р Ангел Кунчев.\r\nЛюба АЛЕКСИЕВА", "date": "2018.01.16", "title": "Д-р Ангел Кунчев: В Пазарджик е най-високата заболеваемост от грип"}
{"url": "http://www.focus-news.net/news/2018/01/16/2477796/haskovo-500-000-kasa-tsigari-bez-banderol-sa-izzeti-ot-kriminalisti-ot-harmanli-i-haskovo-sled-gonka-na-kamion.html", "text": "Голямо количество контрабандни цигари, спирт и дизелово гориво са иззети от криминалисти на Харманли и Хасково след гонка на камион. Това съобщиха от пресцентъра на МВР. Вчера на пътя от Пловдив към Свиленград, полицаите спират за проверка товарен автомобил „Пежо“, управляван от 43-годишен свиленградчанин. При приближаването на униформения, шофьорът рязко потеглил с риск да удари проверяващия. Последвали предупредителни изстрели във въздуха и едва под моста на пътния възел Харманли-Симеоновград, камионът бил спрян. В товарения отсек са намерени кашони с общо 500 000 къса цигари без бандерол. В рамките на разследването е установена и  съпричастността на още един свиленградчанин /на 40 г./, в чиито имоти на улица „Света гора“ и „В. Левски“ са открити 3460 литра дизел, 300 литра течност с мирис на спирт, над 5000 евро и над 16 000 лева. Мъжете са задържани до 24 часа в РУ Харманли по образуваното бързо производство по чл.234 ал.1 от НК.", "date": "2018.01.16", "title": "Хасково: 500 000 къса цигари без бандерол са иззети от криминалисти от Харманли и Хасково след гонка на камион"}
{"url": "http://www.focus-news.net/news/2018/01/16/2477797/polk-dimitar-katsarov-dnes-e-istoricheski-den-za-smolyan-za-parvi-pat-izprashtame-takav-golyam-kontingent.html", "text": "Днес е един изключителен ден за Смолян – исторически. За първи път Смолян изпраща такъв голям контингент. Това заяви по време на церемонията по изпращането на 35-ия контингент на НАТО на мисия в Афганистан командирът на 101-ви Алпийски полк – Смолян, полковник Димитър Кацаров, предаде репортер на Радио „Фокус“ – Смолян. „За първи път оправдахме доверието на военното ръководство на Сухопътни войски. Започнахме подготовката като батальон и я финишираме като 101-ви Алпийски полк, което ни носи страшно много отговорности. За първи път в Смолян изцяло се подготвя и сертифицира целият контингент на Българската армия“, подчерта полк. Кацаров. Той благодари за оказаното доверие на всички присъстващи, които имат дял в организацията и подготовката на контингента. „Обещавам, че моите воини, които са изключително подготвени и мотивирани, ще изпълнят всички поставени задачи на мисията. Пожелавам им само късмет“, допълни полк. Кацаров. Към националния командир на контингента полковник Георги Маргитин, командирът на 101-ви Алпийски полк се обърна с думите: „Ние бяхме с вас от началото на подготовката. Проследихме целия процес – от днес аз поверявам на вас най-ценното, което имам – това са моите офицери, сержанти и войници, които аз обичам да наричам моите златни момчета и момичета. Пазете ги, те ще изпълнят безпрекословно всяка една ваша заповед и няма да направят крачка назад. Бъдете само честен и принципен с тях и изпълнете поставените задачи от държавното ръководство на Република България“, добави полк. Кацаров.\r\nТой каза още, че са изработили специално знаме за мисията на 35-ия контингент, което връчи на Майор Димов като най-висшия командир от полка в Смолян, който ще бъде командир на ротата за охрана по време на мисията. „Искам да пазите знамето на 35-ия контингент, да го върнете в България чисто и неопетнено, за да остане като реликва в нашия исторически музей“, отбеляза полк. Кацаров. Знамето от едната страна е с българския трикольор и надпис 35 контингент, 25 охранителна рота Афганистан. От другата страна е новата емблема на 101-ви Алпийски полк и еделвайс, който е характерен за всички планински формирования на НАТО и ЕС.\r\nНели ГЕРГЬОВСКА", "date": "2018.01.16", "title": "Полк. Димитър Кацаров: Днес е исторически ден за Смолян – за първи път изпращаме такъв голям контингент"}
{"url": "http://www.focus-news.net/news/2018/01/16/2477798/b92-aleksandar-vuchich-shte-namerim-ubietsa-ili-ubiytsite-na-oliver-ivanovich.html", "text": "Президентът на Сърбия Александър Вучич заяви, че „ние ще намерим убиеца или убийците“ на Оливер Иванович, съобщава сръбското радио B92. Думите на държавния глава са направени пред репортери, по време на извънредната среща на Съвета за национална сигурност, която бе свикана след убийството на Иванович. \r\n„Извършителите на това престъпление ще бъдат заловени, ако не от тези, които трябва да го направят, то от нас“. Вучич разкри, че „убиецът е оставил следа“, без да дава допълнителна информация. : Цанко Цолов", "date": "2018.01.16", "title": "B92: Александър Вучич: Ще намерим убиеца или убийците на Оливер Иванович"}
{"url": "http://www.focus-news.net/news/2018/01/16/2477799/ministar-neno-dimov-s-predstaviteli-na-ek-shte-badat-finalizirani-kriteriite-po-koito-shte-se-otsenyavat-sledvashtite-proekti-v-op-okolna-sreda-2014-2020.html", "text": "С представители на ЕК ще бъдат финализирани критериите, по които ще се оценяват следващите проекти в Оперативна програма „Околна среда 2014-2020”. Това каза пред журналисти в Асеновград министърът на околната среда и водите Нено Димов, предаде репортер на Радио „Фокус“ – Пловдив. Експертите ще пристигнат у нас на 30 януари. „Очаква се след това на две или три сесии да бъдат поканени консолидираните ВиК дружества, с оглед готовността им”, заяви министър Ненов и посочи, че се очаква около 16 такива дружества да кандидатстват с проекти през текущия програмен период. Министърът на околната среда и водите съобщи още, че на ниво Европейска комисия сериозно се работи по изготвянето на документ, който да стимулира повторното използване на водата, тъй като тя е стратегически ресурс, който не е безкраен и трябва да бъде максимално добре използван. „Пречистването на водите е един от ключовите елементи за по-доброто качество на живот на хората и на околната среда”, посочи още министър Димов. \r\nПо думите му в момента се довършват водните проекти във Враца и Добрич, а на следващ етап ще бъдат решени и проблемите с канализациите на населените места с от 2000 до 10000 души население. „Мисли се в посока как те също да бъдат обхванати“, каза Нено Димов. Той добави, че се обмисля дали това да не стане с чрез друг инструмент на Министерството на околната среда и водите, а именно - Предприятието за управление на дейности по опазване на околната среда / ПУДОС/. „Въпросът е как да оценим ресурса, защото на първо място трябва да бъдат обхванати максимален брой хора, а това са населените места с над 10000 жители. Но мислим и в посока от 2000 до 10000 жители”, каза още Нено Димов.\r\nЦветана ТОНЧЕВА", "date": "2018.01.16", "title": "Министър Нено Димов: С представители на ЕК ще бъдат финализирани критериите, по които ще се оценяват следващите проекти в ОП „Околна среда 2014-2020”"}
{"url": "http://www.focus-news.net/news/2018/01/16/2477800/atanas-zafirov-tsyalata-bsp-stoi-zad-elena-yoncheva-no-vaprosat-e-dali-boyko-borisov-e-vazlagal-na-balgarskite-sluzhbi-da-diskreditirat-delyan-dobrev-chrez-neya.html", "text": "Цялата БСП стои зад Елена Йончева, но въпросът е дали Бойко Борисов възлагал на българските служби да дискредитират Делян Добрев чрез нея. Това каза Атанас Зафиров, член на Изпълнителното бюро на БСП  по време на пресконференция в централата на партията във връзка с изявлението на Делян Добрев, че Елена Йончева изпълнява поръчка на чужди и наши служби и на трима бизнесмени в Хасково с цел да го дискредитира, предаде репортер на  Агенция „Фокус“. „За пореден път станахме свидетели как български политик, народен представител, вместо да даде отговор на резонно поставените въпроси, интересуващи българското общество, които са на вниманието на българската прокуратура, опита по един недостоен начин да отклони общественото внимание с изключително погрешна посока“, заяви Зафиров. По думите му Делян Добрев си е позволил да направи внушението, че Елена Йончева работи за мистериозни български и чужди служби с цел неговото дискредитиране и вмешателство в определени енергийни проекти, с оглед на това, че той е председател на Енергийната комисия в Народното събрание. „Тук възниква големият въпрос, който искаме да зададем към премиера Бойко Борисов - дали е възлагал на българските служби подобна задача, целяща дискредитацията на Делян Добрев чрез Елена Йончева. Ако ли пък той не знае за такова нещо, значи ли това, че Добрев лъже и прави неистинни внушения или можеше би службите правят нещо  зад гърба на премиера на републиката\", коментира Зафиров. Според него другото внушение от изявлението на Делян Добрев е, че една от фирмите, обект на сигнала, внесен от Елена Йончева и твърдението му, че няма връзка със зет си. \r\nДеница КИТАНОВА", "date": "2018.01.16", "title": "Атанас Зафиров: Цялата БСП стои зад Елена Йончева, но въпросът е дали Бойко Борисов е възлагал на българските служби да дискредитират Делян Добрев чрез нея"}
{"url": "http://www.focus-news.net/news/2018/01/16/2477801/haskovo-nezakonen-arsenal-e-otkrit-v-doma-na-58-godishen-mazh-ot-dimitrovgrad.html", "text": "Незаконен арсенал е открит в дома на 58-годишен мъж от Димитровград. Това съобщиха от пресцентъра на МВР. Минути след полунощ вчера е получен сигнал от болницата за приет мъж с прострелна рана. Той обяснил, че се е прострелял с халосни патрони при игра с газов пистолет. При последвала проверка в дома му униформените открили 4 пистолета, единия - разглобен, 3 барабана за револвер, 4 капсул-детонатора, 46 боеприпаса за огнестрелно оръжие, 140 боеприпаса за ловно оръжие, метални и дървени заготовки за старинни оръжия, 3 метални цеви за ловни пушки, 3 дървени приклада и ръчна граната без запалка. Единствено за ловната пушка мъжът е притежава документи. Оръжието е иззето, работата по образуваното досъдебно производство по чл.339 от НК продължава.", "date": "2018.01.16", "title": "Хасково: Незаконен арсенал е открит в дома на 58-годишен мъж от Димитровград"}
{"url": "http://www.focus-news.net/news/2018/01/16/2477802/aktsenti-v-predavaneto-chasat-na-karlovo-po-radio-fokus-plovdiv.html", "text": "В предаването „Часът на Карлово” на Радио „Фокус“ – Пловдив днес отново ще насочим вниманието ви към актуалните теми от Карлово и региона. В Карлово тържествено бе отбелязана 140-ата годишнина от избора на първия в България Градски съвет, сформиран след Освобождението. За негов председател е избран Васил Караиванов – първи братовчед и сподвижник на Васил Левски. Така, само няколко дни след Освобождението, в град Карлово се поставя началото на самостоятелно общинско управление и градът се превръща в административен център на Стремската долина. По темата разговаряме с д-р Емил Кабаиванов, кмет на Карлово.\r\nНад 50 кукери от карловското село Климент взеха участие на двата международни фестивала на кукерски игри в Симитли и Разлог, които се проведоха през последните няколко дни. Групата беше водена от кмета на селото Мано Манов, който се е посветил на мисията да съхрани народните традиции в Стремската долина. Именно той ще бъде наш събеседник днес, за да ни разкаже повече за гостуването и за представянето на кукерите от Климент, също за предстоящите им участия в различни родни и чуждестранни фестивали. Мано Манов ще разкаже за историята на кукерската група в селото, ще поговорим и за това как съжителството между автентичност и модерност влияе върху образа на българската обредна символика. Кметът на Климент ще ни предостави и успешната формула за приобщаване на младите към света на изконните родни обичаи и традиции.\r\nОбредният дом в Карлово отчита положителна тенденция при сключените граждански бракове. През 2016 година те са 170, а 188 през изминалата 2017-та. Вече има записани десетки двойки влюбени, които искат да се венчаят в Карлово, като някои от тях са посочили специално „щастливата“ дата 18.08.2018. За предпочитанията на младоженците ще разговаряме с Елена Дренчева от Обреден дом-Карлово.\r\nПрез 2018 година Карлово ще избира своята Царица на розата за 43-ти път. Конкурсът се провежда от 1975 година насам, като в него участват момичета на възраст от 16 до 20 години. Записването за участие вече започна, а повече подробности за конкурса-спектакъл и за предвидения награден фонд ще научите в последните минути на предаването днес.\r\nПредаването „Часът на Карлово” се излъчва всеки вторник, от 15.00 до 16.00 часа. Телефонът за връзка с нас е 032/65 25 65. Водещ е Тони Михайлов.", "date": "2018.01.16", "title": "Акценти в предаването „Часът на Карлово” по Радио „Фокус” – Пловдив"}
{"url": "http://www.focus-news.net/news/2018/01/16/2477803/biser-mihaylov-oblasten-upravitel-na-blagoevgrad-prez-2018-g-prodalzhava-izplashtaneto-na-obezshteteniya-vav-vrazka-sas-stroezha-magistrala-struma-za-2017-g-sa-obraboteni-220-prepiski.html", "text": "През 2018 г. продължава изплащането на определените парични обезщетения за тези имоти, за които е налице влязъл в сила отчуждителен акт във връзка със строежа автомагистрала „Струма“, като за 2017 г. са обработени 220 преписки. Това каза за Радио „Фокус“-Пирин Бисер Михайлов, областен управител на Благоевград. „Изплатени са обезщетения за 400 имота, засегнати от обекти Лот 2, Лот 4, Лот 3.1 и Лот 3.3 на автомагистрала „Струма на обща стойност 2 024 521 лв. Процесът по изплащанията продължава, като администрацията е предоставила пълната информация по процедурата“, посочи Михайлов. \r\nПредстои изготвянето и приемането на Подробен устройствен план-парцеларен план на Лот 3.2 от автомагистралата, обхващащ участъка между село Крупник и град Кресна, като своевременно ще бъде предоставена информация относно обезщетенията за собствениците на отчуждаваните имоти.\r\nЛора КАЛЧЕВА", "date": "2018.01.16", "title": "Бисер Михайлов, областен управител на Благоевград: През 2018 г. продължава изплащането на обезщетения във връзка със строежа магистрала „Струма“, за 2017 г. са обработени 220 преписки"}
{"url": "http://www.focus-news.net/news/2018/01/16/2477804/plovdiv-desetki-plovdivchani-se-sabraha-pred-pametnika-na-kapitan-burago-po-povod-140-godini-ot-osvobozhdenieto-na-grada.html", "text": "Десетки пловдивчани и гости на Пловдив се събраха в Дондуковата градина, за да отдадат почит пред паметника на капитан Бураго по повод 140 години от Освобождението на града от турско робство, предаде репортер на Радио „Фокус“ – Пловдив. Комитет „Родолюбие“ пресъздаде с живи картини момента на Освобождението на Пловдив. Слово по повод годишната произнесе историкът от Регионален исторически музей – Пловдив д-р Видин Сукарев. „Освобождението на Пловдив има своите герои и своите мъченици и днешното честване е точното време и място да им отдадем почит“, каза Сукарев. Освен, че не е безкръвна, свободата и изобщо съдбата на Пловдив в тези времена не могат да се разглеждат като дар на Провидението. Те са заслуга на съвкупност от исторически обстоятелства, процеси и дадености за града, както и дейността на неговите жители. \r\nПо повод 140-годишнината в Музейния център за съвременна история на Регионалния исторически музей – Пловдив беше открита изложбата „Българското опълчение през погледа на участника Стефан Кисов“. Изложбата е вдъхновена от преиздадената след 115 години книга на полковник Стефан Кисов и е дело на Национален парк-музей „Шипка-Бузлуджа“. В нея се представят снимки, вещи, оръжия и униформи на над 7 400 български опълченци. Експозицията беше открита от Девическа хорова формация „Евмолпея“, с диригент Рада Славинска и слова от Стефан Шивачев – директор на Регионален исторически музей - Пловдив и д-р Чавдар Ангелов – директор на Национален парк-музей „Шипка-Бузлуджа“. Изложбата ще остане в Пловдив един месец.\r\nВесела КРЪСТЕВА", "date": "2018.01.16", "title": "Пловдив: Десетки пловдивчани се събраха пред паметника на капитан Бураго по повод 140 години от Освобождението на града"}
{"url": "http://www.focus-news.net/news/2018/01/16/2477805/elena-yoncheva-bsp-kumgeyt-e-samo-vidimata-chast-ot-aferata-v-haskovo.html", "text": "\"Кумгейт\" е само видимата част от аферата в Хасково. Това каза говорителят на „БСП за България“ Елена Йончева по време на пресконференция, предаде репортер на  Агенция „Фокус“. Йончева поясни, че нямало да повдига въпроса за Хасково, ако прокуратурата се е самосезирала. \"Какво установяваме с тези документи, които внесохме в края на миналата седмица? Този роднино-приятелски кръг на практика използва огромни обществени ресурси. Прокуратурата да провери няколко неща. Първо как фирмите около въпросния зет и приближени към него фирми, с неговото участие печелят над 50 млн. лв. само за последните години в община Хасково? Основно става дума за проекти, свързани със санирането по програмата за енергийна ефективност. Искаме проверка, защото г-н Добрев сам каза, че настоява негов „дрийм-тийм“ да бъде назначен в Община Хасково. Г-н Добрев каза, че той стои зад този „дрийм-тийм“, поясни Йончева. Говорителят на БСП поиска да разбере какъв е произходът на заема на родителите му. Йончева уточни, че става въпрос за 2 млн. лв. за строителство на фабрика за пелети  в момента, когато Делян Добрев е министър на икономиката, енергетиката и туризма. „Ние не казваме, че не може да бъде взет такъв заем. Ние не казваме, че не може да бъде взет заем, включително и от офшорна компания. Не казвам, че не може да имат офшорна копания, но ние искаме да разберем какъв е произходът на тези средства“, допълни говорителят на БСП. Тя припомни, че Делян Добрев е със свален имунитет и е обвинен за безстопанственост на стойност 10 млн. лв.\r\nДеница КИТАНОВА", "date": "2018.01.16", "title": "Елена Йончева, БСП: \"Кумгейт\" е само видимата част от аферата в Хасково"}
{"url": "http://www.focus-news.net/news/2018/01/16/2477806/silistra-88-e-sredniyat-dyal-na-otsastvashtite-po-bolest-uchenitsi-v-oblastta.html", "text": "8,8% е средният дял на отсъстващите по болест ученици в област Силистра. Това съобщи за Радио \"Фокус\"-Шумен Габриела Миткова, началник на Регионално управление на образованието (РУО)-Силистра. Тя уточни, че броят на отсъстващите не се увеличава в сравнение с вчерашния ден, когато от РУО са започнали да следят тези данни. Най-висок процент отсъстващи по болест отчитат в Основно училище \"Цанко Церковски\"-с. Средище - 24%, ПГМТ \"Владимир Комаров\"-Силистра - 19%, Основно училище \"Св. Св. Кирил и Методий\"-с. Калипетрово - 19%. Габриела Миткова посочи, че има училища, които са подали данни и за 4% отсъстващи учащи. Засега няма училище в областта, което да е поискало прекъсване на учебните занятия.\r\nИвелина ИВАНОВ", "date": "2018.01.16", "title": "Силистра: 8,8% е средният дял на отсъстващите по болест ученици в областта"}
{"url": "http://www.focus-news.net/news/2018/01/16/2477807/veliko-tarnovo-sreshta-s-pisatelkata-silviya-tomova-organizirat-v-svishtov.html", "text": "Писателката Силвия Томова ще представи в Свищов два завладяващи исторически романа – „Грохот“ и „Печатарят“. Срещата с читателите е организирана от Община Свищов, Исторически музей - Свищов и българско издателство, съобщиха от пресцентъра на Общината.\r\nСилвия Томова е родена на 9-ти юни 1973 година в София. Завършила е специалностите „Дефектология“ и „Журналистика“ в СУ „Св. Климент Охридски“. Публикувала е във вестниците „Литературен вестник“, „Литературен форум“, „Словото днес“, списание „Книгите днес“ и други.\r\nАвтор на два сборници с разкази – „Добър ден, Р“, „Черни маслини и двама мъже“ и на романите „Кожа“ и „Тит от Никомедия“, „Печатарят“, „Милост за приятелите“ и „Грохот“. Носител е на първа награда от Националния конкурс за къс разказ „Рашко Сугарев“ (2007) и приза „Книга на годината“ на академия „Либер“ (2010), а също и на наградата „Ваня Константинова“ за романа „Печатарят“. Нейни разкази са превеждани на хърватски, полски, немски, арабски и белоруски. Премиерата на „Тит от Никомедия“ на сръбски език през 2013 година стана част от културната програма по отбелязването на 1700 години от подписването на Миланския едикт в град Ниш.\r\nСрещата ще се състои в Изложбената зала на Къщата музей „Алеко Константинов“, на 26 януари от 16.30 часа. Вход свободен.", "date": "2018.01.16", "title": "Велико Търново: Среща с писателката Силвия Томова организират в Свищов"}
{"url": "http://www.focus-news.net/news/2018/01/16/2477808/gazeta-express-federika-mogerini-e-provela-razgovori-s-aleksandar-vuchich-i-hashim-tachi-vav-vrazka-s-ubiystvoto-na-oliver-ivanovich.html", "text": "Върховният представител на Европейския съюз за външната политика и сигурността Федерика Могерини е провела отделни телефонни разговори със сръбския държавен глава Александър Вучич и косовския президент Хашим Тачи, пише Gazeta Express. Могерини е осъдила строго убийството на Иванович и изказала съболезнования за неговото семейство и приятели. Могерини е подчертала очакванията си, че властите в Косово „няма да пестят усилия“ за да открият и осъдят извършителите в най-кратки срокове. \r\nИталианският политик също така призова за спокойствие и въздържани действия.  : Цанко Цолов", "date": "2018.01.16", "title": "Gazeta Express: Федерика Могерини е провела разговори с Александър Вучич и Хашим Тачи във връзка с убийството на Оливер Иванович"}
{"url": "http://www.focus-news.net/news/2018/01/16/2477809/zhelyo-boychev-pg-na-bsp-za-balgariya-vnasya-utre-vota-na-nedoverie-v-delovodstvoto-na-narodnoto-sabranie.html", "text": "ПГ на „БСП за България“ внася утре вота на недоверие в деловодството на Народното събрание. Това каза зам.-председателят на ПГ на  „БСП за България“ Жельо Бойчев по време на пресконференция, предаде репортер на  Агенция „Фокус“ Той уточни, че голямата цел на вота е да се помогне на българските граждани и да се видят реални действия за противодействие на корупцията. Жельо Бойчев коментира, че мотивите на вота ще бъдат коментирани тази вечер на заседанието на парламентарната група на партията. \"ПГ на \"БСП за България\" внася вота на недоверие като ясен израз и разбиране за всичко това, което се случва в страната. Констатациите, че корупцията е основен проблем в българското общество не са на БСП. Те са на база изследване общественото мнение и погледа на нашите външни партньори и оценките, които се правят на база различни индекси от всякакъв вид икономически и работодателски организации“, заяви той. По думите му според тях обществените поръчки, чрез които се изразходва общественият ресурс са или с предрешен победител или са с условия, които ограничават конкуренцията. „В цели сектори сме свидетели на това, че в ограничен брой компании концентрират и ползват този финансов ресурс“, каза Жельо Бойчев. Според него голямата цел на вота на недоверие е големият разговор за корупцията сред българското общество. Нима за вас е тайна, че има огромни злоупотреби в българското здравеопазване?“, попита зам.-председателят на ПГ на БСП за България“ и цитира министъра на финансите Владислав Горанов, че „от българското здравеопазване се краде“.\r\nДеница КИТАНОВА", "date": "2018.01.16", "title": "Жельо Бойчев: ПГ на „БСП за България“ внася утре вота на недоверие в деловодството на Народното събрание"}
{"url": "http://www.focus-news.net/news/2018/01/16/2477810/ministerstvoto-na-zdraveopazvaneto-i-oblastnite-bolnitsi-se-dogovoriha-za-prestrukturirane.html", "text": "Направен е пълен анализ на финансовото състояние на областните болници, заяви министърът на здравеопазването по време на среща с директорите на всички областни лечебни заведения, съобщиха от пресцентъра на Министерството на здравеопазването. Кирил Ананиев посочи, че държавните болници нямат общи правила за финансовата си дейност и това е една от причините за недоброто състояние на някои от тях. \r\nЗдравният министър съобщи, че заедно с екипа си работи по изготвянето на правила в тази посока, които трябва да бъдат финализирани в началото на следващия месец. Проверките, извършени от МЗ до този момент, показват, че не навсякъде управлението на лечебните заведения се извършва по най-добрия начин, контролът на места е занижен, не се поддържа добре и сградният фонд. Към септември месец около 200 млн. лв. са общите задължения на държавните болници, просрочените са близо 57 млн. лв., като проблемът се задълбочава, обобщи здравният министър. \r\nКирил Ананиев съобщи, че след проверките болниците са разпределени в четири групи, като лечебните заведения в последната четвърта група са декапитализирани, в лошо финансово състояние и са в невъзможност за изплащане на задълженията си към кредиторите. Действията на Министерство на здравеопазването са насочени в момента към тази група болници. Министър Ананиев посочи за пример болницата в Ловеч, в която вече има назначен нов прокурист и оздравителният план е в ход. Министерството има конкретен план за действие спрямо всяка една болница, като в него са отчетени здравните потребности на населението в региона, наличните отделения, апаратура, администрация, сключени договори за доставка на лекарства, консумативи и др. Здравният министър заяви, че действията на неговия екип са фокусиране върху подобряване качеството на лечебния процес, а не към съхраняването на отделни структури. \r\nОт Националното сдружение на областните многопрофилни болници за активно лечение поискаха от Министерството на здравеопазването да се запазят лекарите и сестрите в областните болници и посочиха, че част от медиците в момента са на възраст над 55 години. Като проблем, за който алармираха от областните лечебни заведения, е недостигът на персонал, като по тази причина не могат да изготвят дори графици за дежурства. \r\nДиректорите на държавните болници поставиха редица въпроси, свързани с нарушените връзки между болничната и извънболничната помощ, промяна на медицинските стандарти, амбулаторните процедури и механизмите за финансиране на лечебните заведения. \r\nМинистър Ананиев посочи, че с екипа си ще бъдат в постоянен контакт с ръководствата на областните здравни заведения, за да може чрез интензивен диалог да се извършат всички, планирани от министерството промени, свързани с преструктуриране, управление и финансиране, които като краен резултат да доведат до по-добро лечение на пациентите на територията на всички области в страната.", "date": "2018.01.16", "title": "Министерството на здравеопазването и областните болници се договориха за преструктуриране"}
{"url": "http://www.focus-news.net/news/2018/01/16/2477811/vitsepremierat-ekaterina-zaharieva-obshtata-politika-za-ubezhishtata-e-edna-ot-temite-po-koito-balgariya-shte-se-stremi-da-postigne-saglasie.html", "text": "Общата политика за убежищата е една от темите, по които България ще се стреми да постигне съгласие, заяви в интервю за Радио „Фокус“ вицепремиерът и министър на външните работи Екатерина Захариева. Тя уточни, че българското председателство е петото, което работи по приключването на подготовката на пакет от мерки в тази насока, но все още не е постигнато съгласие по отношение на Дъблинския регламент и едно от досиетата в пакета.\r\n„Нашата цел е да направим всичко възможно. Променили сме малко подхода, т. е. - вече работим в работните групи текст по текст, за да можем да оставим, ако се случат такива конкретни текстове, по които няма съгласие, за максимално малка част от тях да стигне до дебат на най-високо ниво. Трябва да изработим такава система за убежище и за миграция, че да работи не само в нормална обстановка, а и когато има кризисна ситуация, подобна на тази през 2015-та година, за да не се налага да взимаме спешни мерки и да създаваме ad hoc правила в движение. Тук трябва да покажем, че не може държавите, които са външни граници, като България, Италия, Кипър и други, да бъдат оставени сами да се оправят с миграционния натиск. Трябва да покажем солидарност, да укрепим външните си граници и да осъзнаем, че незаконната миграция е едно от най-сериозните предизвикателства пред сигурността на ЕС“, каза министър Екатерина Захариева.\r\nТя напомни, че въвеждането на квотите за прием на бежанци се е наложило, защото държавите в ЕС не са били подготвени и не са разполагали със система от правила, които да са работещи по време на криза.", "date": "2018.01.16", "title": "Вицепремиерът Екатерина Захариева: Общата политика за убежищата е една от темите, по които България ще се стреми да постигне съгласие"}
{"url": "http://www.focus-news.net/news/2018/01/16/2477812/koy-e-oliver-ivanovich-spravka-agentsiya-fokus.html", "text": "Оливер Иванович, лидер на партията на етническите сърби Гражданска инициатива „Сърбия, демокрация, справедливост“ (СДП) е роден на 1 април 1953 г. в село Ръжнич в семейство на учители. Баща му Богдан Иванович е учител по история, а майка му Олга Иванович  - учител по сръбски език и книжовност. Завършва средно образование в тогавашната Титова Митровица, сега – Косовска Митровица. Постъпва във военната академия в Загреб. Работи като карате инструктор след като след 3 годишно пребиваване в училище напуска. Медицинската комисия го освобождава, защото смята че има увредено зрение. Завръща се в Косово и завършва в инженерния факултет в Митровица на университета в Прищина, а впоследствие завършва и специалност „Икономика“. \r\nПаралелно продължава да се занимава с карате, като включително е канен за международен карате съдия. Свободно говори, Английски, Албански и Италиански.\r\nНа 3 януари 2014 година, заедно с още четирима косовски сърби е задържан части на EULEX в Косовска Митровица по обвинение за военни престъпления срещу цивилни албанци във войната през 1999-2000 година. Обвинението е повдигнато срещу тях през ноември 2014 г., а процесът започва на 18 декември 2014 година. \r\nЗаради отказ да го оставят да се защитава на свобода, на 7 август 2015 година Оливер Иванович започва гладна стачка в затвора. На 8 август 2015 година вестник „Политика“ Белград публикува неговото писмо от затвора, написано на ръка, в което казва: „Решавам се на гладна стачка, защото очевидно нямам друг начин да пречупя неправдата, която застрашава моите човешки права. Докато започне стачката, съм 557 дни в затвора, а съдебният процес ми е насрочен едва за 10 септември. Не съм самоубиец, но очевидно трябва да избера най-тежкия път“. \r\n7 дни по-късно е преместен в болницата заради влошено здраве. През февруари 2017 година решението на първа инстанция е отменено и е постановено ново дело като е отменен домашният арест, а от април 2017 година му е позволено да си подготвя защитата на свобода. Членувал е в Социалдемократическата партия, утвърдил се е като политически и обществен лидер на сърбите от Северно Косово. Бил е член на Координационния център за Косово и Метохия. Работил е като бивш държавен секретар за Косово и Метохия в някогашното министерство. Първоначалната му присъда за военни престъпления е 9 години „лишаване от свобода“. \r\nЖенен с трима сина.\r\nУбит при атентат на 16 януари 2018 г.", "date": "2018.01.16", "title": "Кой е Оливер Иванович (Справка Агенция „Фокус)"}
{"url": "http://www.focus-news.net/news/2018/01/16/2477813/zamestnik-kmetat-na-sliven-stefan-konduzov-50-000-lv-sa-predvideni-za-snegopochistvaneto-v-grada.html", "text": "50 000 лв. са предвидени за снегопочистването в град Сливен, заяви пред Радио „Фокус“ – Сливен заместник-кметът на Община Сливен Стефан Кондузов. При необходимост ще бъдат осигурени допълнителни средства. През миналата зима, когато снеговалежите са били по-обилни, са платени  около 40 000 лв. за снегопочистване. В града улиците се почистват от същата фирма, която събира сметта. Тя разполага с пет снегорина и две комбинирани машини за разпръскване на соли - натриев хлорид.\r\nЗа почистването на общинските пътища са предвидени 470 000 лева с ДДС. Подобна е била сумата и за миналата зима, като тя не е била надвишена. Общинските пътища се почистват от фирма „Пътно поддържане“. Заледените участъци по тях се третират с пясък.", "date": "2018.01.16", "title": "Заместник-кметът на Сливен Стефан Кондузов: 50 000 лв. са предвидени за снегопочистването в града"}
{"url": "http://www.focus-news.net/news/2018/01/16/2477814/polk-georgi-margitin-uchastieto-na-balgarskata-armiya-v-misii-po-opazvane-na-mira-povishava-avtoriteta-i-doverieto-na-mezhdunarodnata-obshtnost-kam-nashata-strana.html", "text": "Участието на Българската армия в мисии по опазване на мира извън територията на Република България повишава авторитета и доверието на международната общност към нашата страна. Това заяви по време на церемонията по изпращането на 35-ия контингент на НАТО на мисия в Афганистан националният командир на контингента полк Георги Маргитин, предаде репортер на Радио „Фокус“ – Смолян. „Това несъмнено допринася за издигането авторитета на Българската армия за участие в съвместни операции със страните-членки на НАТО. Номинирането за участие в международна мисия е израз на висока оценка към личностните качества на определените военнослужещи и в същото време изисква отговорност, която те поемат пред своите командири и семейства“, поясни полк. Маргитин. Той подчерта, че изпълнението на служебните задължения на хиляди километри от родината, в условия на непрекъснато променяща се среда безспорно е голямо предизвикателство пред военнослужещите от контингента. Полк. Маргитин припомни, че през изминалите два месеца личният състав на контингента под ръководството на инструктори и преподаватели е преминал през подготовка, която е съобразена с плана и предстоящите задачи. \"В края на тази подготовка са проведени изпити и контингентът е сертифициран\", подчерта полк. Маргитин. Той изрази своята благодарност към всички, които са имали отношение към подготовката и за оказаната помощ и пълно съдействие. На семействата и близките на военнослужещите полк. Маргитин заяви: „Вие ми поверявате живота на вашите синове, дъщери, бащи, майки, съпрузи и съпруги. Аз като техен командир обещавам да направя и невъзможното след шест месеца да се завърнем в България живи и здраве и с изпълнени задачи, с което ще повдигнем още повече авторитета както на Смолян, така и на Република България. Желая на всички участници в предстоящата мисия, както и на техните семейства преди всичко крепко здраве, много късмет и оптимизъм“, каза още полк. Маргитин.\r\nНели ГЕРГЬОВСКА", "date": "2018.01.16", "title": "Полк. Георги Маргитин: Участието на Българската армия в мисии по опазване на мира повишава авторитета и доверието на международната общност към нашата страна"}
{"url": "http://www.focus-news.net/news/2018/01/16/2477815/zastrelyaha-lider-na-kosovskite-sarbi-v-mitrovitsa-obzor.html", "text": "Към 08:20 часа сутринта във вторник (09:20 часа българско време) в Косовска Митровица бе застрелян Оливер Иванович, един от лидерите на косовските сърби. Според данни на полицията, Иванович е излизал от централата на воденото от него гражданско движение „Сърбия, демокрация, справедливост“, когато на улицата край сградата е преминал лек автомобил, от който срещу Иванович са били изстреляни няколко изстрела, като според различните източници техния брой варира от три до над пет. Според адвоката на убития, Иванович е починал на място, въпреки че почти веднага е откаран в близка болница, където лекарите са констатирали смъртта му. Началникът на полиция в града е разкрил, че на около 70 метра от мястото на престъплението се е намирал полицейски патрул, който обаче не е чул изстрелите, което навежда на мисълта, че убиецът е използвал заглушител. Органите на реда са отцепили северната част на Косовска Митровица и към момента издирват извършителя, като все още не е ясно дали убийството е дело само на един човек. \r\nМеждувременно реакцията на Сърбия не закъсня. Президентът Александър Вучич свика извънредно заседание на Съвета за национална сигурност а сръбската делегация, участваща на преговорите с косовски представители в Брюксел. Разговорите трябваше да се проведат в рамките на три дни след 13 месечна пауза. Но убийството на Иванович е провалило на практика преговорите. \r\nВучич и първият дипломат на Белград Ивица Дачич определиха убийството като „терористичен акт“, а държавният глава обеща, че „ние ще хванем убиец или убийците“ Президентът подчерта, че  „ззвършителите на това престъпление ще бъдат заловени, ако не от тези, които трябва да го направят, то от нас“. Вучич разкри, че „убиецът е оставил следа“, без да дава допълнителна информация. Президентът на Република Сръбска също осъди убийството, това направиха също така от Европейския съюз, както и властите в Косово. Българският премиер Бойко Борисов бе сред първите, които  осъдиха престъплението, като Борисов проведе и телефонен разговор със сръбският министър-председател Ана Бърнабич. \r\nВърховният представител на Европейския съюз за външната политика и сигурността Федерика Могерини на свой ред проведе отделни разговори със сръбския държавен глава Александър Вучич и  косовския президент Хашим Тачи. Могерини призова властите в Косово да“ не пестят усилия“ за да открият и осъдят извършителите в най-кратки срокове. \r\nИталианският политик също така посъветва за спокойствие и сдържаност.   : Цанко Цолов", "date": "2018.01.16", "title": "Застреляха лидер на косовските сърби в Митровица (ОБЗОР)"}
{"url": "http://www.focus-news.net/news/2018/01/16/2477816/kmetat-na-asenovgrad-d-r-emil-karaivanov-nadyavam-se-prez-may-vodniyat-proekt-da-bade-finaliziran-i-da-bade-otkrita-prechistvatelnata-stantsiya.html", "text": "Надявам се през май Водният проект на Асеновград да бъде финализиран и да бъде открита пречиствателната станция. Това е пречиствателна станция, която е една от най-големите в България, каза кметът на Асеновград д-р Емил Караиванов пред журналисти, при проверка на строителството по проекта, която направи министърът на околната среда и водите Нено Димов, предаде репортер на Радио „Фокус“ – Пловдив. Пречиствателната станция е разположена върху площ от 50 дка, а инвестицията в нея е над 26 млн. лева. \r\n„Повече от 80% от строителството на станцията е готово, доставена е и апаратурата. Предстои поетапното нейно монтиране”, посочи д-р Караиванов. „Надявам се през следващите четири-пет месеца да имаме готовност да стартираме реалното пречистване на водите, които са доведени дотук, благодарение на изградената канализационна инфраструктура, която е по същия проект”, добави кметът на Асеновград. По думите му, по време на строежа на станцията, в Асеновград са били полагани тръбите на канализационната и водопроводна инфраструктура. „Нашите съграждани виждаха как тече процесът. Преживяха и дни на временно неудобство, но се надявам крайният резултат, като финализиране, с една нова канализационна и водопроводна инфраструктура, с нов асфалт и съпътстваща инфраструктура, и една пречиствателна станция, с която ще влиза в река Чая пречистена вода, да доведе до видим ефект за тях”, каза д-р Караиванов. Той добави, че тогава хората ще разберат ползите от това да се живее в една по-чиста околна среда.\r\nКметът на Асеновград д-р Емил Караиванов благодари на министър Нено Димов за ангажираността, а също и на управляващия орган и неговите експерти, че са оказвали необходимата методическа подкрепа за реализацията на проекта. Министър Нено Димов пък посочи, че това е пример за добро сътрудничество между местната и държавната власт и управляващия орган по проекта.\r\nЦветана ТОНЧЕВА", "date": "2018.01.16", "title": "Кметът на Асеновград д-р Емил Караиванов: Надявам се през май Водният проект да бъде финализиран и да бъде открита пречиствателната станция"}
{"url": "http://www.focus-news.net/news/2018/01/16/2477817/kaloyan-pargov-bsp-sofiya-po-strategiyata-ot-2011-g-stolichna-obshtina-poharchi-630-mln-lv-a-vazduhat-sega-e-5-pati-po-mrasen.html", "text": "В периода 2011-2014 година Столична община е похарчила 630 милиона лева за справяне с фините прахови частици, а въздухът сега в София е 5 пъти по-мръсен. Този резултат показа одитът на Сметната палата през 2017 г. Това каза лидерът на БСП - София и председател на групата на БСП в СОС Калоян Паргов в ефира на телевизия Bulgaria ON AIR, съобщиха от пресцентъра на ГС на БСП - София.\r\n\"От май миналата година има нова Стратегия, в която са заложени три основни мерки - всеки месец миене на улици и канавки в София, но цяла София, а не в някои райони по 2-3 пъти, а в други - нито веднъж. Освен това управляващите в СО най-накрая разбраха, че трябва да се откажат да купуват дизелови автобуси за градския транспорт. Третата мярка е свързана с поставяне на началото на справяне с отоплението на твърдо гориво, което е един от най-големите замърсители на въздуха. Истината обаче е, че тези мерки са прекалено закъснели. И те не решават проблема генерално, а опитват да се справят с резултата от проблема\".\r\nСпоред Калоян Паргов не само Столична община, но и държавата трябва да има социална екологична политика. Освен това, трябва да бъде осигурен строг контрол и тежки санкции за нарушителите на правилата, свързани с чистотата на въздуха. \"Очевидно е, че струва много скъпо да живеем в чист и зелен град, коментира той. - И метрото само не е достатъчно, за да осигури чистотата на въздуха. Мисля, че трябва да бъде създаден фонд за помощ на семействата, които не могат да си позволят екопелети за отопление\".\r\nВ Сутрешния блок на bTV общинският съветник от групата на БСП Иван Таков, който е и член на Комисията по Опазване на околната среда, земеделие и гори, пък заяви, че замърсяването на въздуха в София не се дължи на климатичните условия.\r\n\"Управляващите в СО се опитват да се оправдаят с тях, но причината за мръсния въздух в града ни са безхаберието и отказът години наред да бъдат взети мерки, каза той. - Стигнахме дотам, че преди няколко дни виждахме това, което дишаме. А само до преди 7 месеца управляващите в СО отричаха изобщо да има проблем\".", "date": "2018.01.16", "title": "Калоян Паргов, БСП - София: По Стратегията от 2011 г. Столична община похарчи 630 млн. лв., а въздухът сега е 5 пъти по-мръсен"}
{"url": "http://www.focus-news.net/news/2018/01/16/2477818/danail-kirilov-gerb-votat-na-nedoverie-presledva-konyunkturna-tsel-na-bsp-i-e-otkrito-napadenie-sreshtu-stabilnostta-na-nastoyashtoto-upravlenie.html", "text": "Вотът на недоверие преследва конюнктурна цел на БСП и е открито нападение срещу стабилността на настоящото управление. Това каза на брифинг депутатът от ПГ на ГЕРБ Данаил Кирилов, предаде репортер на Агенция „Фокус“. „Очакваме аргументацията на „БСП за България“. Ние също се готвим. Имаме готовност да отговорим на всички повдигнати въпроси. Да разсеем в необосновани твърдения. Очевидната му цел е да се създаде обществена и публична преднагласа. И досега сме давали отговор на всички твърдения, които обосновано или необосновано опозицията е отправяла към настоящото управление“, заяви Кирилов. По думите му доверието в българската държава и икономика се възстановява. „Вотът в тази ситуация, макар и да е допустим по Конституция, преследва конюнктурна цел на БСП и представлява открито нападение срещу стабилността на настоящото управление. Българските граждани, избирателите, българите в чужбина имат ясна представа за конкретните резултати. Имаше определен стремеж отново да се ескалира напрежение в общественото пространство. Виждате, че правителството и мнозинството успяхме да се справим с всички предизвикателства. Ще продължим работата си в тази посока и смятаме, че ще получим подкрепата на голяма част от българите“, каза още Данаил Кирилов. \r\nЛюба АЛЕКСИЕВА", "date": "2018.01.16", "title": "Данаил Кирилов, ГЕРБ: Вотът на недоверие преследва конюнктурна цел на БСП и е открито нападение срещу стабилността на настоящото управление"}
{"url": "http://www.focus-news.net/news/2018/01/16/2477819/stoyan-pasev-oblasten-upravitel-na-varna-zapochna-transportiraneto-na-opasniya-trihloretan-do-frenski-zavod-za-utilizatsiya.html", "text": "Започна изнасянето на опасния трихлоретан, който се намира на територията на завод „Полимери“ в Девня. Това каза за Радио „Фокус“ – Варна областният управител на Варна Стоян Пасев. Трихлоретанът ще бъде транспортиран с цистерни до френски завод за утилизация. Процедурата ще отнеме около 6-7 месеца. \r\n„Ангажирали сме хора от РИОСВ, пожарна и полиция. Охранява се процесът на товарене“, допълни областният управител. Стоян Пасев припомни, че в средата на миналата година Министерски съвет одобри 12 млн. лв. без ДДС за транспортиране и утилизация на промишлените количества тежки фракции, които се съхраняват на територията на бившия завод „Полимери“ в Девня. Заявеното количество за утилизация е 2 640 тона. През лятото теренът на „Полимери“ бе продаден на пловдивска фирма, която се занимава с производство на метал от скрап. „Споразумяхме се в края на септември тази година да бъдат въведени във владение“, каза още областният управител Стоян Пасев. \r\nТой увери, че няма никаква опасност за населението при изнасянето на опасния трихлоретан, тъй като температурата на въздуха не влияе на веществото.\r\nМарияна ВАЛЕНТИНОВА", "date": "2018.01.16", "title": "Стоян Пасев, областен управител на Варна: Започна транспортирането на опасния трихлоретан до френски завод за утилизация"}
{"url": "http://www.focus-news.net/news/2018/01/16/2477820/deutsche-welle-uchilishten-avtobus-katastrofira-v-germaniya-pone-47-dushi-sa-raneni.html", "text": "Училищен автобус се блъсна в магазин в германския град Ебербах, близо до Манхайм, предава Deutsche Welle. По данни на полицията, най-малко 47 души са ранени, като три деца се намират в критично състояние. \r\nПо данни на органите на реда, автобусът е излязъл от своята лента на движение, блъснал е няколко коли на кръстопът и катастрофирал в магазин за електроника. Три спасителни хеликоптера са на мястото на инцидента. Причините около инцидента се изясняват. : Цанко Цолов", "date": "2018.01.16", "title": "Deutsche Welle: Училищен автобус катастрофира в Германия, поне 47 души са ранени"}
{"url": "http://www.focus-news.net/news/2018/01/16/2477821/aleksandar-vuchich-ubiystvoto-na-oliver-ivanovich-e-teroristichen-akt-prishtina-da-ne-si-pomislya-da-vleze-v-severno-kosovo.html", "text": "За Сърбия убийството на Оливер Иванович е терористичен акт и тя ще се отнася към него като такъв. Това заяви президентът на Сърбия Александър Вучич на извънредна пресконференция, съобщават белградските медии.  Според Вучич на извънредното заседание на сръбския съвет за национална сигурност е решено да се изпрати официално писмо до ЕУЛЕКС и ЮНМИК с искане да бъде разрешено на държавните органи на Сърбия да участват в разследването. Белградските медии акцентират в изявлението на Вучич, че „участието на сръбски органи в разследването ще означава разкриване на истината за убийството на Иванович, което не може да остане безнаказано“. Сръбският президент е заявил, че „нито Хашим Тачи (президент на Косово), нито Рамуш Харадинай (премиер на Косово) не управляват Косово, а господарят на Косово е Кадри Весели, който обяснява, че Косово е стигнал до Ниш. Няма да стигне“. Президентът на Сърбия е отбелязал, че съществуват идеи в рамките на КЕОР да се прекъсне контролът над административната линия на разделяне. По този повод Вучич е предупредил: „Никой да не се опитва да използва този повод за въвеждане на косовските сили за сигурност в Северно Косово“. Сръбските медии отбелязват и реакцията на сръбския министър на външните работи Ивица Дачич, който се намира в Подгорица и е заявил, че това е „безумен терористичен акт, който застрашава стабилността не само на Северно Косово, но и на целия регион. Искаме полицията да се намеси и да арестува извършителите на това гнусно терористично престъпление. Най-важно в момента е да се опази мирът в Косово“.", "date": "2018.01.16", "title": "Александър Вучич: Убийството на Оливер Иванович е терористичен акт, Прищина да не си помисля да влезе в Северно Косово"}
{"url": "http://www.focus-news.net/news/2018/01/16/2477822/sliven-okrazhnata-prokuratura-predade-na-sad-obvinen-v-otvlichane-na-zhena-i-grabezh.html", "text": "Окръжна прокуратура – Сливен предаде на съд Бойко Б. (на 35 г., от гр. Котел). Той е подсъдим за това, че на 03.06.2017 г. в района на град Нова Загора, при условията на опасен рецидив, отвлякъл жена от Стара Загора – престъпление по чл. 142, ал. 3, т. 1, вр. ал. 1 от НК. Това съобщиха от Апелативна прокуратура-Бургас.\r\nБойко Б. е обвинен и за това, че на същата дата в района на гр.Нова Загора, обл.Сливен, по пътя от гр.Нова Загора до гр.Сливен и в гр.Сливен противозаконно лишил от свобода същата жена – престъпление по чл. 142а, ал. 1 от НК.\r\nТой е обвинен и за това, че на горепосочената дата в гр. Сливен, при условията на опасен рецидив, отнел чужди движими вещи – пари, два златени пръстена – всичко на обща стойност 378 лв., от владението на пострадалата, с намерение противозаконно да ги присвои, като употребил за това заплашване – престъпление по чл. 199, ал. 1, т. 4, вр. чл. 198, ал. 1 от НК.\r\nПодсъдимият и пострадалата се познавали от около месец. През това време подсъдимият въвел в заблуждение пострадалата, която му дала назаем сумата от 1 500 лв. При поредна среща между тях Бойко Б. поискал още пари от пострадалата. Тя му заявила, че няма и не може да му даде. Тогава той помолил свой приятел да го закара с автомобил до гр. Стара Загора, за да се видят с пострадалата. При срещата им Бойко Б. отново поискал пари от жената. Тя отново отказала, след което той я уговорил да се качи в колата, за да отидат до близко село, където той щял да уговори продажбата на автомобила и да и върне парите. В един момент от пътуването пострадалата установила, че пътуват към гр. Сливен и е разбрала, че е отвлечена. Тогава започнала да плаче и да моли да я върне обратно. Той я заплашил казвайки й, че ако не замълчи, може изобщо да не се върне. По-късно я завел в гориста местност край гр.Сливен, където я заплашил и отнел парите и пръстените. След това я изоставил в района на автогара гр.Сливен.                                                                                                                                                                                         \r\nОкръжен съд – Сливен е нарочил заседанието си за 17 януари 2018 г.", "date": "2018.01.16", "title": "Сливен: Окръжната прокуратура предаде на съд обвинен в отвличане на жена и грабеж"}
{"url": "http://www.focus-news.net/news/2018/01/16/2477823/sport-dominik-tiym-pobedi-guido-peya-i-prodalzhava-kam-sledvashtata-faza-na-otkritoto-parvenstvo-na-avstraliya.html", "text": "Доминик Тийм победи Гуидо Пея и продължава към следващата фаза на Откритото първенство на Австралия. Поставеният под номер пет в основната схема австриец се наложи с 3:0 над аржентинския състезател, като следващия му противник е американецът Денис Кудла.", "date": "2018.01.16", "title": "Спорт: Доминик Тийм победи Гуидо Пея и продължава към следващата фаза на Откритото първенство на Австралия"}
{"url": "http://www.focus-news.net/news/2018/01/16/2477824/v92-sarbiya-sotsialdemokraticheskata-partiya-na-sarbiya-otmeni-starta-na-predizbornata-si-kampaniya-zaradi-ubiystvoto-na-ivanovich.html", "text": "Лидерът на Социалдемократическата партия на Сърбия Расим Ляич отмени старта на предизборната кампания за предстоящите кметски избори в Белград, които трябва да се проведат на 4 март 2018, заради убийството на лидерът на косовсските сърби, предава белградското радио В92. Радиото припомня, че преди да създаде Движението гражданска инициатива „Сърбия, демокрация, справедливост“ Оливер Иванович е членувал в Социалдемократическата партия.", "date": "2018.01.16", "title": "В92 (Сърбия): Социалдемократическата партия на Сърбия отмени старта на предизборната си кампания заради убийството на Иванович"}
{"url": "http://www.focus-news.net/news/2018/01/16/2477825/shumen-obvinyaem-za-prichinyavane-na-telesni-povredi-na-dvama-dushi-po-huliganski-i-ksenofobski-podbudi-poluchi-osaditelna-prisada.html", "text": "24-годишният мъж от града Николай Н. с две обвинения – за причиняване на средна и лека телесна повреда на двама мъже по хулигански и ксенофобски подбуди, е осъден днес от състав на Шуменския районен съд на 3 години лишаване от свобода, чието изтърпяване е било отложено с 5-годишен изпитателен срок. Съдът е уважил и гражданските искове на двамата пострадали. Това съобщиха от пресцентъра на Апелативна прокуратура-Варна.\r\nВ периода от 7 януари до 29 януари 2016 г. подсъдимият Николай срещнал няколко пъти непознатия за него Ст. Д. Още при първата случайна среща той бил подразнен, че непознатият го загледал и въпреки обясненията му, че се е припознал. След няколко дни последвала отново случайна среща между двамата в търговски обект в Шумен.  Без да каже нищо, Николай ударил няколко пъти нарочения от него Ст.Д. Той паднал върху стъклената витрина на магазина, която се счупила. С удари Николай изхвърлил пострадалия на улицата. От побоя мъжът получил счупване на носни кости. \r\nВ края на януари 2016 г. подсъдимият видял жертвата си на автобусна спирка в града. С удар в лицето Ст. Д. бил съборен на земята. Придружаващите побойника двама мъже ритали падналия на земята шуменец, който подал сигнал на спешния телефон 112, след като нападателите му си тръгнали.\r\nНа 30 юли 2016 г. в градската градина на Шумен Николай Н. нападнал разхождащ се по алеите чужденец, който му предложил листовка по повод конгрес на „Свидетели на Йехова“. С ритник в главата 24-годишният подсъдим ударил жертвата си, който останал неподвижен на земята и в кръв. На пострадалия се притекли на помощ двама полицаи, които видели инцидента, но Николай успял да избяга от местопроизшествието. \r\nСъдебномедицинските експертизи на двамата пострадали от агресията на побойника доказват, че нанесените от него телесни повреди са средна и две леки. Причина за извършване на престъпленията според обвинението са грубото незачитане на физическата неприкосновеност на личността, закона и правовия ред. Това е първото дело в Шуменския съдебен окръг срещу подсъдим за извършено престъпление по ксенофобски подбуди.", "date": "2018.01.16", "title": "Шумен: Обвиняем за причиняване на телесни повреди на двама души по хулигански и ксенофобски подбуди получи осъдителна присъда"}
{"url": "http://www.focus-news.net/news/2018/01/16/2477826/v92-sarbiya-milena-ivanovich-sapruga-na-ubitiya-lider-na-kosovskite-sarbi-znae-se-koy-i-kakvo-e-napravil.html", "text": "„Взимали са ми го и друг път, само че този път повече няма да се върне!“, това заявява съпругата на убития лидер на косовските сърби Милена Иванович, предава белградското радио В92. Милена Иванович е заявила пред представители на сръбските медии, че се чувства ужасно и е напълно отчаяна, като очаквания\tта й са, че „това няма да завърши добре, тъй като се знае кой и какво е направил“. Радиото разказва, че Милена Иванович е научила за смъртта на мъжа си  пред болницата, в която работи.", "date": "2018.01.16", "title": "В92 (Сърбия): Милена Иванович, съпруга на убития лидер на косовските сърби: Знае се кой и какво е направил"}
{"url": "http://www.focus-news.net/news/2018/01/16/2477827/sliven-dvama-mazhe-sa-osadeni-na-6-g-i-6-g-i-8-m-zatvor-za-zhestok-poboy-i-grabezh.html", "text": "Съдът в Сливен наложи наказания от 6 г. и 8 м. „лишаване от свобода“ на Петър Й. (на 25 г., от гр. Шивачево, общ. Твърдица) и 6 г. „лишаване от свобода“ на Жеко Г. (на 18 г., от гр. Шивачево, общ. Твърдица). Те са подсъдими за това, че на 20.10.2017 г., в гр. Шивачево, общ. Твърдица, в съучастие помежду си като съизвършители, в условията на опасен рецидив (за подсъдимия Петър Й.), извършили кражба на чужди движими вещи – дърва за огрев на стойност 87лв., собственост на пострадалите от гр. Шивачево, като заварени на мястото на престъплението, употребили сила, като нанесли побой над пострадалите, за да запазят владението си върху откраднатите вещи и деянието е придружено със средна телесна повреда, изразяваща се в „Трайно затрудняване движенията на десния горен крайник“. Това съобщиха от Апелативна прокуратура-Бургас. \r\nВсеки от подсъдимите, които са братя, е осъждан няколкократно. \r\nОколо полунощ на 19 срещу 20 октомври 2017 г. те решили да търсят алкохол и излезли от дома си. Качили са на каруца и потеглили с нея. По пътя си видели дърва за огрев, които били поставени пред къщата на пострадалите. Подсъдимите решили да ги откраднат, като ги натоварят на каруцата си. Пострадалите, които са собственици на дървата се пробудили от шума и излезли навън. Тогава започнала разпра и подсъдимите нанесли побой над пострадалите, които били съпруг и съпруга.\r\nДелото е приключено с осъдителна присъда за по-малко от три месеца след извършване на престъплението. Наказанието трябва да бъде изтърпяно при първоначално „строг“ режим в затвор.\r\nСъдебното заседание се е провело по реда на съкратеното следствие.\r\nПрисъдата на Окръжен съд – Сливен подлежи на обжалване пред Апелативен съд – Бургас.", "date": "2018.01.16", "title": "Сливен: Двама мъже са осъдени на 6 г. и 6 г. и 8 м. затвор за жесток побой и грабеж"}
{"url": "http://www.focus-news.net/news/2018/01/16/2477828/brekzit-evrodeputatite-sa-raztrevozheni-ot-britanskite-prioriteti.html", "text": "Евродепутатите отчитат постигнатия напредък в преговорите за Брекзит, но подчертават, че най-трудната част тепърва предстои, това съобщават от пресцентъра на Европейския парламент. \r\nПо време на разискване с председателя на Европейския съвет Доналд Туск и председателя на Комисията Жан-Клод Юнкер относно заключенията от срещата на високо равнище на ЕС от 14 и 15 декември 2017 г. евродепутатите предупредиха правителството на Великобритания да не приема постигането на преходно споразумение за даденост. Те също така подчертаха необходимостта от възможно най-бързо придаване на официален характер на споразумението за оттегляне. \r\nЕвродепутатите освен това призоваха правителството на Великобритания да изложи ясно своята визия за бъдещите отношения на страната с ЕС, като избягва шумно прокламирани приоритети като цвят на паспортите, който винаги е бил предмет на свободен избор. Някои евродепутати ясно подчертаха, че никакъв статут извън ЕС не може да бъде толкова добър, колкото пълноправното членство в ЕС. \r\nДруги посочиха, че преговорите между ЕС и Великобритания неминуемо ще бъдат трудни, но подчертаха, че това е така, защото всички заинтересовани страни се стремят да постигнат най-добрите решения за гражданите. Координаторът на Парламента относно Брекзит Ги Верхофстад подчерта необходимостта от гаранции в областта на процедурите за подаване на заявления за пребиваване за граждани на ЕС, които искат да живеят във Великобритания в бъдеще. Той изтъкна, че новият статут на пребиваване, предложен от Великобритания, не трябва да влиза в сила преди края на преходния период. \r\nЕвродепутатите също така приветстваха наскоро предприетите конкретни стъпки за засилване на сътрудничеството в областта на отбраната между държавите от ЕС, подчертаха необходимостта от реформа на еврозоната и призоваха за повече европейски мерки за справяне с предизвикателствата на миграцията и младежката безработица.", "date": "2018.01.16", "title": "Брекзит: евродепутатите са разтревожени от британските приоритети"}
{"url": "http://www.focus-news.net/news/2018/01/16/2477829/delyan-dobrev-gerb-elena-yoncheva-opredeleno-ima-fiksatsiya-kam-men-pretoplya-se-edna-i-sashta-mandzha-po-100-pati.html", "text": "Колкото и БСП да твърдят че нямат фиксация върху мен като физическо лице, виждате, че имат. Това каза на брифинг депутатът от ПГ на ГЕРБ Делян Добрев, предаде репортер на Агенция „Фокус“. „Елена Йончева определено има фиксация към мен. Претопля се една и съща манджа по 100 пъти. Няма да успеят да ме дискредитират и да ме уплашат. Ще продължа да защитавам национален интерес в сектора, който защитавам. Тази атака е заради нарушени интереси в сектор „Енергетика“. Става въпрос за много пари и за определени нарушени интереси“, заяви Добрев и уточни, че заемът, който баща му е теглил, е от финансова институция, лицензирана в БНБ. \r\nПо думите му Елена Йончева на днешната прескоференция на БСП много бързо е минала през въпросите, които Добрев постави към нея тази сутрин, и е звучала доста неубедително. Поради тази причина той прецизира въпросите си към нея и ги зададе отново. „Дали е служител, сътрудник и има ли взаимоотношение с български и чужди служби? Свързана ли е личната ѝ атака към мен с интереси на тези служби със сектора, за който аз отговарям? Познава ли тя Цветан Василев? Какви са отношенията ѝ с него и негови сътрудници? Била ли е тя във въпросната изба в село Коларово? По време на предизборната кампания тя беше водач в Хасково – използвала ли е служебната кола на Областната администрация, шофьора на служебния областен управител, за да превози нейния фотограф от Хасково до границата, за да може фотографът да направи снимки с нея на границата? Изключително разочарован съм, че като напишеш в Google и отидеш на „изображения“ половината снимки са мои“, каза още Делян Добрев. \r\nЛюба АЛЕКСИЕВА", "date": "2018.01.16", "title": "Делян Добрев, ГЕРБ: Елена Йончева определено има фиксация към мен, претопля се една и съща манджа по 100 пъти"}
{"url": "http://www.focus-news.net/news/2018/01/16/2477830/v92-sarbiya-direktorat-na-bolnitsata-v-kosovska-mitrovitsa-tyaloto-na-oliver-ivanovich-ima-5-rani-v-gradniya-kosh.html", "text": "Милан Иванович, директор на болницата в Косовска Митровица, в която е констатирана смъртта на лидера на косовските сърби, е съобщил, че в гръдния кош на тялото на Оливер Ивнович са били констатирани 5 огнестрелни рани, предава белградското радио В92. Според д-р Иванович оперативната намеса в реанимацията е продължила от 08:30 до 09:15 часа местно време (от 09.30 до 10.15 часа българско време), като са били взети всички необходими мерки, но смъртта е била констатирана в 09:15 месно време (10.15 часа българско време). Според косовския адвокат Небойша Владич лекарите са обявили смъртта на Иванович в 09.30 часа, след като са направили всичко възможно в реанимацията, но организмът не е успял да се пребори с пораженията от 5-те огнестрелни рани.", "date": "2018.01.16", "title": "В92 (Сърбия): Директорът на болницата в Косовска Митровица: Тялото на Оливер Иванович има 5 рани в гръдния кош"}
{"url": "http://www.focus-news.net/news/2018/01/16/2477831/ministar-krasimir-karakachanov-kakto-tazi-godina-imashe-uvelichenie-na-zaplatite-na-voennosluzheshtite-taka-shte-ima-i-sledvashtata-godina.html", "text": "Приехме националния план за увеличение на разходите за отбрана в размер на 2 % и, както тази година имаше увеличение на заплатите на военнослужещите, така ще има и следващата година. Това каза пред журналисти в Смолян министърът на отбраната Красимир Каракачанов, след церемонията по изпращане на 35-ия контингент на НАТО на мисия в Афганистан, предаде репортер на Радио „Фокус“ – Смолян. „Смятам, обаче, за правилно целия сектор „Сигурност“ – армия, полиция, служби за сигурност, да вървят в комплект, защото не смятам, че е правилно да се отпускат пари само там, където някой вдига шум и прави протести. Армията по закон няма право на стачки и протести, но това не означава, че има по-малко нужда от полицията. Виждате тези момчета и момичета, които заминават за Афганистан – тяхната служба едва ли ще е по-лека от тази на полицая“, отбеляза Каракачанов. Той подчерта, че никога не се е стремил да разделя армия и полиция, не само защото е вицепремиер по сигурността и министър на отбраната, а защото счита, че така е правилно. „Когато се говори за възнагражденията в сектор „Сигурност“, трябва всички да вървят в комплект – да има равнопоставеност, за да има еднаква мотивация за всички“, каза още министър Каракачанов.\r\nНели ГЕРГЬОВСКА", "date": "2018.01.16", "title": "Министър Красимир Каракачанов: Както тази година имаше увеличение на заплатите на военнослужещите, така ще има и следващата година"}
{"url": "http://www.focus-news.net/news/2018/01/16/2477832/srbija-danas-aleksandar-vuchich-shte-poseti-kosovo-vav-vrazka-s-ubiystvoto-na-oliver-ivanovich.html", "text": "Сръбският президент Александър Вучич разкри, че има намерение „скоро“ да посети Косово, за да се срещне с местното сръбско население във връзка с убийството на Оливер Иванович, съобщава Srbija Danas. „Ще бъда в Косово скоро“, заяви държавният глава и допълни: „искам да говоря с хората и обсъдя с тях възможни бъдещи действия, макар да нямаме фактическа власт“. : Цанко Цолов", "date": "2018.01.16", "title": "Srbija Danas: Александър Вучич ще посети Косово във връзка с убийството на Оливер Иванович"}
{"url": "http://www.focus-news.net/news/2018/01/16/2477833/b92-sarbiya-kosovskata-politsiya-predlozhi-nagrada-ot-10-hilyadi-evro-za-informatsiya-za-ubiystvoto-na-oliver-ivanovich.html", "text": "Косовската полиция предложи награда от 10 хил. евро на всеки, който представи информация за убийството на Оливер Иванович, предава белградската медийна компания B92, като се позовава на портала Koha.net.\r\nИванович, един от лидерите на косовските сърби, бе убит във вторник сутринта пред офис на партията му - Гражданска инициатива „Сърбия, демокрация, справедливост“ (СДП). Безжизненото му тяло е намерено от случаен съсед. Никой не е чул изстрелите. Смъртта му е констатирана от лекарите в близка болница. Официален Белград бе категоричен, че третира покушението като \"терористичен атентат\". Тереза Герова", "date": "2018.01.16", "title": "B92 (Сърбия): Косовската полиция предложи награда от 10 хиляди евро за информация за убийството на Оливер Иванович"}
{"url": "http://www.focus-news.net/news/2018/01/16/2477834/vratsa-5-avtomobila-sa-pochistvali-ot-snyag-ulitsite-na-mezdra.html", "text": "5 автомобила са участвали в почистването на улиците на Мездра от сняг, съобщиха за Радио „Фокус“ – Видин от общинско предприятие „Чистота“. 3 от машините са снабдени с устройства за разпръскване на пясък срещу заледяване. Автомобилите  приоритетно са почиствали входно-изходните артерии на града в посока Враца, подходите към поликлиниката и болницата, както и към всички училища и детски градини, около Автогара-Мездра и жп гарата. \r\nЗа обработка против заледяване на всички основни пътища в града използваното количество сол за последните три дни е 25 тона. В населените места Типченица, Кален, Цаконица, Горна Бешовица, Зверино, Оселна, Люти брод и Зли дол също са почистени улиците от сняг. Общинското предприятие „Чистота“ е оказало пълно съдействие на снегопочистващи фирми и при почистване на пътя Дърманци-Лик-Ослен-Криводол, както и на пътя Люти Дол-Типченица. Основните пътни артерии и улиците в града са почистени до ниво асфалт, въпреки минусовите температури, а пътищата в общината са проходими при зимни условия.", "date": "2018.01.16", "title": "Враца: 5 автомобила са почиствали от сняг улиците на Мездра"}
{"url": "http://www.focus-news.net/news/2018/01/16/2477835/danail-kirilov-gerb-motivite-na-bsp-sreshtu-istanbulskata-konventsiya-sa-vatreshno-partiyni-i-tselyat-da-zlepostavyat-sergey-stanishev-pri-izbora-na-predsedatel-na-pes.html", "text": "Мотивите на БСП срещу Истанбулската конвенция са вътрешно партийни и целят да злепоставят Сергей Станишев при избора на председател на ПЕС. Това каза на брифинг депутатът от ПГ на ГЕРБ Данаил Кирилов, предаде репортер на Агенция „Фокус“. „Манипулативната система на политическото поведение на БСП е ясна. Вече няма никакви съмнения в това. Ще изразя огромно съмнение – подходът да обърнеш доказването е добър, но на БСП не им се получава. Смятам, че партньорите ни са добросъвестни и заедно вършим една работа. Нямаме и специална нужда от допълнителна защита. Готови сме, чакаме с нетърпение, но то продължи месец и половина“, заяви Кирилов. \r\nТой уточни, че от ГЕРБ подкрепят Истанбулската конвенция. „Ще предприемем възможно най-широк парламентарен дебат, който ще тече и през тази, и през следващата седмица. Смятаме, че и другите парламентарни групи биха могли да уточнят и прецизират позициите. По отношение на двойственото отношение на БСП, то беше разкрито в нашата позиция в пресконференция от неделя. Голяма част от мотивите са вътрешнопартийни, целят злепоставяне на своя кандидат по избора на председател на ПЕС. Сергей Станишев е българин, който кандидатства да престижа позиция и би следвало да не проявяваме някои дефекти на нашето самосъзнание“, допълни той. „Имаме готовност и няма смисъл БСП да каже как ще променя българското законодателство. Нека този дебат продължава. Водим го повече от 3 години“, каза още Данаил Кирилов. \r\nЛюба АЛЕКСИЕВА", "date": "2018.01.16", "title": "Данаил Кирилов, ГЕРБ: Мотивите на БСП срещу Истанбулската конвенция са вътрешно партийни и целят да злепоставят Сергей Станишев при избора на председател на ПЕС"}
{"url": "http://www.focus-news.net/news/2018/01/16/2477836/stara-zagora-sadat-ostavi-v-aresta-trima-mazhe-obvineni-za-telefonna-izmama-za-40-000-leva.html", "text": "По искане на Районна прокуратура - Стара Загора съдът определи мярка за неотклонение „Задържане под стража“ спрямо Васил А., на 41 г., Орлин Б., на 37 г., и Веселин П., на 46 г., привлечени като обвиняеми по досъдебно производство за това, че на 21.11.2017 г. в гр. Стара Загора, в съучастие помежду си и с неустановено лице, като извършители, с цел да набавят за себе си и за другиго имотна облага, възбудили и поддържали заблуждение у 45-годишна жена, относно обстоятелството, че участва в полицейска операция за залавяне на телефонни измамници, и с това ѝ причинили имотна вреда в размер на 30 000 лева и 5 000 евро. Това съобщиха от пресцентъра на Апелативна прокуратура-Пловдив.\r\nВ хода на образуваното досъдебно производство е установено, че на 21.11.2017 г., в гр. Стара Загора,  по телефона на 45-годишната жена позвънило неустановено към момента лице, което се опитало да я въведе в заблуждение. След като приключила разговора с него, жената получила второ обаждане от друго лице, което се представило за полицейски служител и обяснило, че в момента тече операция за залавяне на телефонни измамници и поискал съдействието й, като обяснил, че средствата, които предостави веднага след залавянето на измамниците ще ѝ бъдат върнати. Пострадалата се съгласила да съдейства на мнимия полицай и при повторен разговор с измамника се съгласила да изпълни условията му и хвърлила през терасата финансови средства, с които разполагала, а именно 30 000 лева и 5 000 евро, Обвиняемият Орлин Б., отишъл до адреса на пострадалата и взел хвърлената от нея торба, в която били поставени парите. След това се срещнал с обвиняемия Веселин П., с когото напуснали гр. Стара Загора. В друго населено място ги чакал обвиняемия Васил А., който бил „свръзка“ между неустановеното лице, водещо телефонните разговори, и „мулетата“ обвиняемите Орлин Б и Веселин П. Тримата обвиняеми разпределили получените чрез измамата финансови средства. \r\nВ хода на разследването, под ръководството на Районна прокуратура – Стара Загора, се установява съпричастността на тримата обвиняеми към извършването на подобни измами на територията на гр. Стара Загора. Те са с местожителство извън област Стара Загора, като живеят в населени места на територията на област Велико Търново.\r\nОбвиняемият Васил А. е криминално проявен и осъждан общо 8 пъти за престъпления от общ характер - предимно извършени измами. На 30.10.2015 г. обвиняемият Васил А. е бил условно предсрочно освободен от Затвора в гр. Ловеч. \r\nОбвиняемият Орлин Б. е криминално проявен и осъждан общо 7 пъти за престъпления от общ характер - предимно за извършени кражби. На 31.05.2012 г. обвиняемият Орлин Б. е бил освободен от Затвора в гр. Ловеч поради изтърпяване на наложените му наказания.\r\nОбвиняемият Веселин П. е криминално проявен и осъждан общо 3 пъти за престъпления от общ характер за извършени измами и документни престъпления, като са му били налагани наказания „лишаване от свобода“ условно.\r\nРайонен съд - Стара Загора е преценил, че от събраните по делото доказателства може да се направи обосновано предположение, че Васил А., Орлин Б. и Веселин П. са извършили престъплението, за което са привлечени като обвиняеми и съществува реална опасност да се укрият или да извършат друго престъпление.\r\nВзетата мярка за неотклонение спрямо Васил А., Орлин Б. и Веселин П. може да се обжалва и протестира пред Окръжен съд-Стара Загора.", "date": "2018.01.16", "title": "Стара Загора: Съдът остави в ареста трима мъже, обвинени за телефонна измама за 40 000 лева"}
{"url": "http://www.focus-news.net/news/2018/01/16/2477837/haskovo-9-kilometrova-kolona-ot-tezhkotovarni-avtomobili-se-e-obrazuvala-na-izhod-na-gkpp-kapitan-andreevo.html", "text": "9-километрова колона от тежкотоварни автомобили се е образувала на изход на ГКПП „Капитан Андреево“. Това съобщиха за Агенция „Фокус“ шофьор на тежкотоварен автомобил. Според него опашката от българска страна се придвижва по-бързо отколкото от турска.\r\nДруг шофьор съобщава за 5-километрова е колоната на ГКПП „Лесово“. По думите му колоната се движи много бавно.", "date": "2018.01.16", "title": "Хасково: 9-километрова колона от тежкотоварни автомобили се е образувала на изход на ГКПП „Капитан Андреево“"}
{"url": "http://www.focus-news.net/news/2018/01/16/2477838/veliko-tarnovo-10-godini-ot-sazdavaneto-si-otbelyazva-dnevniyat-tsentar-za-detsa-s-uvrezhdaniya-v-svishtov-prez-2018-godina.html", "text": "10 години от създаването си отбелязва Дневният център за деца с увреждания в Свищов през 2018 година. Това каза за Радио „Фокус“ – Велико Търново директорът на социалния център Теменужка Тодорова. Институцията отваря врати през есента на 2008 година. Тодорова увери, че оттогава екипът на Центъра работи за непрекъснато надграждане на услугата. \r\n„За десетата годишнина ние имаме желание да организираме празник, заедно с децата да представим една изключителна програма на всички гости. Подготвяме сценарии, костюми, декори и точно по тази причина инициативите през 2018-та ще са насочени към набиране на средства за осигуряване на всичко необходимо за празника“, коментира още Теменужка Тодорова. \r\nТя обясни, че изработването на мартенички за участие в благотворителния базар на Общината вече е започнало. В него, доколкото е възможно, се включват и самите деца, което също е част от процеса на тяхната интеграция и социализация.\r\nЛуиза ТРАНЧЕВА", "date": "2018.01.16", "title": "Велико Търново: 10 години от създаването си отбелязва Дневният център за деца с увреждания в Свищов през 2018 година"}
{"url": "http://www.focus-news.net/news/2018/01/16/2477839/yambol-tseremoniya-parva-kopka-po-renoviraneto-na-sredno-uchilishte-sv-kliment-ohridski-v-grada-shte-se-sastoi-na-19-yanuari.html", "text": "На 19 януари (петък) ще се състои церемония „първа копка“ по обновяване сградата на Средно училище „Св. Климент Охридски“ в гр. Ямбол. Събитието е с начален час 13.45 пред централния вход на учебното заведение. Това съобщиха от пресцентъра на Община Ямбол.\r\nРеновирането на най-голямото училище в града се реализира по проект „Устойчиво и интегрирано развитие на образователната инфраструктура на община Ямбол“ по Оперативна програма „Региони в растеж“. Дейностите включват цялостен ремонт на училищната сграда, в т.ч. въвеждане на енергоефективни мерки. Ремонтните работи са планирани за срок от 200 дни и следва да приключат към края на месец юни т.г.\r\nМодернизирането базата на СУ „Св. Климент Охридски“ е само един от обектите по защитения от община Ямбол проект „Устойчиво и интегрирано развитие на образователната инфраструктура на община Ямбол“. В напреднала фаза са ремонтите на Детска ясла „Мечо Пух“, Детска градина „Свобода“ и на сградата, ползвана от яслените групи на Детска градина „Пламъче“. Общата стойност на проекта е 6 617 380.00 лв., което е 100 процента безвъзмездна финансова помощ от ЕФРР и националния бюджет, без съфинансиране от страна на община Ямбол. \r\nПроект „Устойчиво и интегрирано развитие на образователната инфраструктура на община Ямбол“, ДБФП: BG16RFOP001-1.017-0002-C01, се изпълнява от Община Ямбол и се осъществява с финансовата подкрепа на Оперативна програма „Региони в растеж“ 2014 – 2020 г., съфинансирана от Европейския съюз, чрез Европейски фонд за регионално развитие.", "date": "2018.01.16", "title": "Ямбол: Церемония „Първа копка“ по реновирането на Средно училище „Св. Климент Охридски“ в града ще се състои на 19 януари"}
{"url": "http://www.focus-news.net/news/2018/01/16/2477840/reuters-iranskiyat-prezident-hasan-rouhani-osadi-plana-na-sasht-da-organizirat-voenna-sila-v-siriya.html", "text": "Иранският президент Хасан Роухани осъди плана на САЩ да организират военна сила в Сирия, съобщава Reuters.\r\nВ неделя водената от САЩ международна коалиция разкри намерението си да обучи 30 хил. бойци от кюрдските Сирийски демократични сили, които да служат за защита на границата на страната, в отговор президентът на страната Башар Асад заяви, че ще разбие новата военна сила. В същото време Русия определи намеренията като план да се раздели Сирия. \r\nВъв вторник говорителят на Роухани цитира думи на иранския президент, според които „новият план на американците за Сирия е в разрез с международното право и представлява конспирация срещу суверенитета и сигурността на Сирия и региона“. : Цанко Цолов", "date": "2018.01.16", "title": "Reuters: Иранският президент Хасан Роухани осъди плана на САЩ да организират военна сила в Сирия"}
{"url": "http://www.focus-news.net/news/2018/01/16/2477841/v92-sarbiya-kosovskata-politsiya-saobshti-che-ima-opredeleni-dokazatelstva-i-e-nameren-izgoryal-avtomobil.html", "text": "На мястото на нападението срещу Оливер Иванович косовската полиция е открила определени доказателства, които ще бъдат използвани по време на разследването, предава белградското радио В92. Радиото се позовава на оперативния директор на полицията Желко Божич, който е завил, че около 09.15 часа местно време ( 10.15 часа българско време) на улица „Войвода Путник“ е намерен запален автомобил, за който може да се предполага, че е служил на убийците на Иванович. Автомобилът е модел Опел „Астра“ и е бил без регистрационни табели. \r\nВ едно от предположенията, застъпено от разследващите органи и публикувано в прищинския електронен портал „Експрес“ се твърди, че срещу Оливер Иванович е стреляно от движещ се автомобил. От портала се позовават на Шичири Сила, разследващ експерт.", "date": "2018.01.16", "title": "В92 (Сърбия): Косовската полиция съобщи, че има определени доказателства и е намерен изгорял автомобил"}
{"url": "http://www.focus-news.net/news/2018/01/16/2477842/svilen-shitov-kmet-na-devnya-transportiraneto-na-opasnite-himikali-shte-prodalzhi-okolo-6-mesetsa-pri-garantirana-bezopasnost-na-naselenieto-i-okolnata-sreda.html", "text": "В Девня започна извозването на промишлените количества ди- и трихлоретан от територията на бившия завод „Полимери“. Транспортирането на опасните химикали до френския град Кале, където ще бъдат обезвредени, ще продължи около 6 месеца при гарантирана безопасност на населението и околната среда. Това заяви кметът на Община Девня Свилен Шитов, по чиято заповед миналата година площадката с опасните химикали бе обезопасена, а трихлоретанът от компрометирания резервоар бе прехвърлен в съседния здрав съд, съобщиха от Община Девня. Кметът изказа специални благодарности към премиера Бойко Борисов затова, че правителството отпусна над 14 млн. лева за решаването на този дългогодишен екопроблем, който представляваше заплаха за населението и околната среда на цялата Варненска област и заради който Община Девня неведнъж обявява частично бедствено положение.\r\nИзвозването на тежките фракции ще се осъществява с автоцистерни, след което ще бъдат прикачвани на влакови композиции, без да се налага химикалите да бъдат  преточвани, обясни областният управител на Варна Стоян Пасев.\r\nВместимостта на една цистерна е около 25 тона, а плановете са на седмица да бъдат транспортирани по около 100 тона тежки фракции. Общото количество, което трябва да бъде извозено до Франция, е 2640 тона. Процедурата се осъществява при засилени мерки за пожарна и аварийна безопасност.\r\nСпоред представителите на завода, в който ще се извърши утилизцията, при превоза няма риск за здравето на хората и опасност от замърсяване на околната среда. „Имаме 20-годишен опит в тази сфера. Оперираме в целия Европейски съюз, както на Балканите и в страните от бивша Югославия“, заяви Желко Шмитран от консорциума „Ви Пи – Инд – Еко“.\r\nАктивите на приватизираното предприятие „Полимери“ днес се изчисляват на 14 милиона лева. От него отдавна са останали само руини. След края на операцията по извозването на тежките фракции държавата ще си потърси парите от собствениците като кредитор. На мястото на бившия завод ще бъде построен завод за производство на метал от скрап.", "date": "2018.01.16", "title": "Свилен Шитов, кмет на Девня: Транспортирането на опасните химикали ще продължи около 6 месеца при гарантирана безопасност на населението и околната среда"}
{"url": "http://www.focus-news.net/news/2018/01/16/2477843/varna-5-040-sa-otsastvashtite-po-bolest-uchenitsi-v-oblastta.html", "text": "5 040 са отсъстващите по болест ученици в областта през днешния ден. Това каза за Радио „Фокус“ – Варна Венцеслава Генова, началник на Регионалното управление на образованието във Варна. Тя допълни, че през днешния ден средната посещаемост е 87.2%. Най-голям брой отсъстващи по болест ученици – 101, е имало в СУ „Васил Левски“ в град Вълчи дол. „Намаляват, както и вчера, отсъстващите по болест ученици в Професионалната гимназия по селско стопанство в Долни чифлик. Но има нови училища от областта, които показват завишени проценти на отсъстващи по болест“, каза още Венцеслава Генова. Висок процент отсъстващи по болест има в основното училище в село Поляците, община Дългопол, в основното училище в село Царевци, основното училище в село Блъсково, както и в основното училище в Повеляново. 28% отсъстващи по болест ученици е имало днес в основното училище в село Житница, в средното училище в село Медовец, както и в основното училище в село Изворско.\r\nМарияна ВАЛЕНТИНОВА", "date": "2018.01.16", "title": "Варна: 5 040 са отсъстващите по болест ученици в областта"}
{"url": "http://www.focus-news.net/news/2018/01/16/2477844/aleksandar-vuchich-za-ubiystvoto-na-oliver-ivanovich-nyama-da-pozvolya-da-izkarate-sarbiya-kato-strana-na-ubiytsi-i-mafioti.html", "text": "Президентът на Сърбия Александър Вучич отхвърли спекулациите, че убийството на Оливер Иванович е свързано с политическите противоречия между представителите на сръбската общност в Северно Косово, предава телевизионният канал Kurir TV.\r\nСъщевременно държавният глава на западната ни съседка призна, че не разполага с информация дали убийството на един от лидерите на косовските сърби има връзка с намерения по-рано запален автомобил. Предполага се, че той може да е на извършителите на покушението, което официален Белград третира като терористичен атентат. Вучич обаче увери, че няма да позволи Сърбия да бъде представена като държава на убийци и мафиоти. Тереза Герова", "date": "2018.01.16", "title": "Александър Вучич за убийството на Оливер Иванович: Няма да позволя да изкарате Сърбия като страна на убийци и мафиоти"}
{"url": "http://www.focus-news.net/news/2018/01/16/2477845/burgas-okrazhniyat-sad-postanovi-15-godini-zatvor-za-obvinyaem-v-izvarshvane-na-ubiystvo-s-osobena-zhestokost.html", "text": "Окръжният съд на Бургас постанови спрямо Даниел П. присъда за „Лишаване от свобода“ за срок от 15 години, при първоначален „строг“ режим на изтърпяване на наказанието, на основание чл. 116, ал. 1 от НК. Това съобщиха от пресцентъра на Окръжен съд-Бургас. Съдът измени взетата до момента мярка за неотклонение „Домашен арест“ спрямо Даниел П.,  в „Задържане под стража“.\r\nСъдът призна подсъдимият, Даниел П., за виновен в това, че на 30.08.2005 г., в гр. Бургас, к-с „Славейков“, направил опит умишлено да умъртви П. М., като деянието е извършено предумишлено, по особено мъчителен начин за пострадалия и с особена жестокост. Смъртта на П. М. не е настъпила по независещи от дееца причини, своевременно оказана квалифицирана медицинска помощ. Присъдата на Окръжен съд – Бургас може да бъде обжалвана или протестирана в 15-дневен срок пред Апелативен съд – Бургас.", "date": "2018.01.16", "title": "Бургас: Окръжният съд постанови 15 години затвор за обвиняем в извършване на убийство с особена жестокост"}
{"url": "http://www.focus-news.net/news/2018/01/16/2477846/kyustendil-patishtata-v-regiona-sa-prohodimi-pri-zimni-usloviya-patnite-nastilki-sa-predimno-suhi.html", "text": "Пътищата в Кюстендилския регион са проходими при зимни условия, пътните настилки са предимно сухи. Това съобщи за Радио „Фокус” – Кюстендил дежурният в Областно пътно управление – Кюстендил. По думите му в региона към този час времето е слънчево, няма допълнително въведени ограничения за движението на моторни превозни средства. Тази вечер предстои обработка на пътните настилки във високопланинските райони срещу заледяване. С нормална интензивност е движението по автомагистрала „Струма” и път Е-79. Слаб е трафикът в посока ГКПП – „Гюешево”.\r\nВенцеслав ИЛЧЕВ", "date": "2018.01.16", "title": "Кюстендил: Пътищата в региона са проходими при зимни условия, пътните настилки са предимно сухи"}
{"url": "http://www.focus-news.net/news/2018/01/16/2477847/rdg-burgas-i-dug-demirkyoy-uchastvat-v-transgranichen-proekt-zashtita-na-ustoychivi-gorski-ekosistemi-v-strandzhayaldaz-planina-v-usloviyata-na-klimatichni-promeni-forecast.html", "text": "Регионална дирекция по горите в гр. Бургас, съвместно с Дирекция по управление на горите в Демиркьой участват в трансграничния проект „Защита на устойчиви горски екосистеми в Странджа/Йълдъз планина в условията на климатични промени – FORECAST“. Проектът е съфинансиран от Европейския съюз по Програмата за трансгранично сътрудничество ИНТЕРРЕГ. Това съобщиха от пресцентъра на Изпълнителна агенция по горите.\r\nОсновната му цел е подобряване на защитата на горските екосистеми в условията на климатични промени чрез създаване на база данни за промените в климата. Изпълнението на проекта ще допринесе за определяне на влиянието на природните бедствия върху горските екосистеми на Странджа/Йълдъз планина и прогнозиране на бъдещи щети, резултат от климатичните промени. \r\nОт стартирането на проекта през м. август 2017 г. са проведени работни срещи и теренни посещения с представители и експерти от Републики България и Турция.\r\nВ рамките на проекта са закупени общо четири мобилни метеорологични станции (три за българската страна и една за турската страна), които измерват компонентите на климата в различните горски месторастения в Странджа. След анализ на данните ще се търсят решения за създаване на горски екосистеми, устойчиви на новите изменения на климата.\r\nТрансграничният проект допринася за обучението на специалисти за обработването и създаването на база данни от метеорологични станции, необходими за дългосрочно проучване на горските екосистеми в Странджа/Йълдъз планина. Това ще доведе до устойчиво управление на горските територии и използването на горските ресурси в условията на климатични промени.\r\nТова е поредният съвместен проект на Регионална дирекция по горите – Бургас и колегите им от Република Турция. Успешната реализация на „Странджа/Йълдъз е планината без пожари” с Горско стопанство – Къркларели, изградените добри взаимоотношения и ползотворното партньорство в интерес на опазване на граничните горските територии са предпоставка за развитието и в бъдеще на съвместната дейност на двете страни и поддържане на добри взаимоотношения между горските им структури и ведомства.", "date": "2018.01.16", "title": "РДГ – Бургас и ДУГ -  Демиркьой участват в трансграничен проект „Защита на устойчиви горски екосистеми в Странджа/Йълдъз планина в условията на климатични промени – FORECAST“"}
{"url": "http://www.focus-news.net/news/2018/01/16/2477848/afp-papa-frantsisk-shte-prieme-turskiya-prezident-za-audientsiya-v-nachaloto-na-fevruari.html", "text": "Турският президент Реджеп Тайип Ердоган ще посети папа Франциск следващия месец за разговори, които вероятно ще бъдат съсредоточени върху спорното признаване от САЩ на Ерусалим за столица на Израел, предава AFP.\r\nПървото пътуване на Ердоган до Светия престол е насрочено за 5 февруари, поясниха от Ватикана. То е планирано след телефонен разговор между турския президент и предстоятеля на Римокатолическата църква, в рамките на който двамата са изразили съгласие, че статуквото по отношение на Ерусалим трябва да бъде запазено.Тереза Герова", "date": "2018.01.16", "title": "AFP: Папа Франциск ще приеме турския президент за аудиенция в началото на февруари"}
{"url": "http://www.focus-news.net/news/2018/01/16/2477849/pazardzhik-politsiyata-izdirva-70-godishen-mazh-ot-selo-glavinitsa.html", "text": "Районно управление на МВР-Пазарджик издирва 70-годишния Стоян Тодоров от пазарджишкото село Главиница, съобщиха от ОДМВР-Пазарджик. Мъжът е обявен за издирване по молба на неговата дъщеря, която е полагала грижи за него в село Дебръщица. През нощта на 12 януари е напуснал дома на дъщеря си и от тогава е в неизвестност. Стоян Тодоров страда от психическо заболяване. При напускане на къщата е бил облечен с черен пуловер на шарки в предната част и тъмен анцуг. Ако гражданите забележат мъж отговарящ на подобно описание незабавно да уведомят най-близкото управление на МВР или да позвънят на телефон 112.", "date": "2018.01.16", "title": "Пазарджик: Полицията издирва 70-годишен мъж от село Главиница"}
{"url": "http://www.focus-news.net/news/2018/01/16/2477850/delyan-dobrev-gerb-liniyata-za-peleti-na-bashta-mi-sigurno-e-edinstvenata-v-haskovskiya-rayon-koyato-e-postroena-iztsyalo-s-krediti.html", "text": "Въпросната линия за пелети, която е построена, е заложена във връзка със заема на баща ми. Въпреки лъжите на г-жа Йончева, за тази инвестиция не е ползван нито един лев европейски средства. Това каза на брифинг депутатът от ПГ на ГЕРБ Делян Добрев, предаде репортер на Агенция „Фокус“. „По мое настояване не позволих на моя баща да кандидатства. Сигурно в този район единствената линия за пелети, която не е ползвала пари от Програмата за развитие на селските райони, а е построена изцяло с кредити, е тази на моя баща. Фирмата „Екотрадекс“, с която се опитват да ме свържат - два санирани блока са в община Хасково с кмет от ГЕРБ допреди 6 месец и 3 в община Свиленград с кмет от БСП“, коментира Добрев. По думите му на същата тази фирма първият ѝ договор е в община Смолян през 2006 г. с кмет Дора Янкова, която в момента е депутат от БСП. „Само този договор е за сумата от близо 10 млн. лв. Втори договор пак в Смолян през 2009 г. е на стойност 6,3 млн. лв. Ако г-жа Йончева искаше да ни каже истината, щеше да ни каже, че същата тази група от фирми в Хасково са загубили повече поръчки, отколкото са спечелили. Загубили са най-голямата поръчка за 20 млн. лв. за сметосъбиране и сметоизвозване“, допълни Добрев и обеща пред медиите, че никога няма да се занимава с роднините на Елена Йончева, както тя прави с неговите. \r\nЛюба АЛЕКСИЕВА", "date": "2018.01.16", "title": "Делян Добрев, ГЕРБ: Линията за пелети на баща ми сигурно е единствената в хасковския район, която е построена изцяло с кредити"}
{"url": "http://www.focus-news.net/news/2018/01/16/2477851/nkzhi-be-domakin-na-generalna-asambleya-za-razvitie-na-zhelezopatniya-transport-v-regiona.html", "text": "Днес в сградата на Национална компания „Железопътна инфраструктура“ (НКЖИ) се проведе Генерална асамблея на Асоциация Коридор Х Плюс. В събитието участваха представители на австрийските, словенските, хърватските и сръбските железници. Това съобщиха от пресцентъра на НКЖИ.\r\nСъздадена преди повече от 10 години, Асоциация Коридор Х Плюс, има за цел насърчаване на сътрудничеството между управителите на железопътната инфраструктура за развитието и модернизиране на Паневропейски транспортен коридор Х по направлението му към границата с Турция. НКЖИ e съосновател на Асоциацията, в която членуват още управителите на жп инфраструктурата на Австрия, Словения, Хърватия и Сърбия. Стратегическата задача на страните-участнички в Асоциацията е трансформирането на Паневропейски коридор № 10 в Товарен железопътен коридор „Алпи-Западни Балкани“, създаден по условията на Регламент (ЕС) 913/2010. Основното трасе на коридора е по направление: Вилах (Aвстрия)-Любляна-Загреб-Белград-Ниш-София-Свиленград, както и Грац (Австрия)-Марибор (Словения).\r\n„Трансформирането на Паневропейския коридор Х в товарен жп коридор „Алпи-Западни Балкани“ е безспорен успех за всички участващи страни и ще допринесе за развитие на добросъседството и икономическото развитие на целия регион“ това заяви зам.-генералният директор на НКЖИ инж. Златин Крумов при откриването на Генералната асамблея.\r\nБъдещият товарен жп коридор „Алпи-Западни Балкани“ е на пътя на сухоземния мост, който свързва Европа с Азия, като същевременно обхваща в максимална степен товаропотоците в направления Север-Юг и Юг-Север, както и е най-късият път между Турция и Западна Европа.\r\nЗначението на този железопътен коридор нараства значително и след проведената през 2017 г. в Триест, Италия, конференция за развитието и свързаността на страните от Западните Балкани с ЕС. Чрез него се осъществява и връзка с Товарен Железопътен Коридор 7 в София, а оттам и с българските черноморски пристанища Бургас и Варна.\r\nДо този момент са изпълнени основните стъпки от процеса на установяване на новия товарен от участващите в него страни и се очаква окончателното одобрение от Европейската Комисия.", "date": "2018.01.16", "title": "НКЖИ бе домакин на Генерална асамблея за развитие на железопътния транспорт в региона"}
{"url": "http://www.focus-news.net/news/2018/01/16/2477852/nad-5-300-proverki-sa-izvarshili-gorskite-inspektori-ot-16-te-regionalni-direktsii-po-gorite-samo-za-sedmitsa.html", "text": "Над 5300 проверки са извършили горските инспектори при 16-те регионални дирекции по горите (РДГ) през изминалата седмица, съобщиха от пресцентъра на Изпълнителна агенция по горите. В резултат на засиления контрол от страна на Изпълнителна агенция по горите за спазване на разпоредбите на Закона за горите и  Закона за лова и опазване на дивеча, служителите по горите съвместно с представители на структурите на Министерство на вътрешните работи, на територията на цялата страна проверяваха за спазване на нормативните разпоредби при добив, транспортиране и съхранение на дървесина, както и за изпълнение на правилата по време на лов, за безопасното протичане на ловните излети и предотвратяване възникването на нещастни случаи и инциденти.\r\nНа лица, нарушили горското законодателство са съставени общо 148 акта. От тях 39 бр. са издадените само от горските инспектори при Регионална дирекция по горите – Сливен, като 30 от нарушенията са констатирани на територията на Държавно горско стопанство – Твърдица, около населени места с концентрация на ромско население. Санкциите са предимно за транспортиране на дървесина, немаркирана с контролна горска марка и непридружена с превозен билет.\r\nОтново проява на агресивно поведение е имало този път спрямо служителите на Регионална дирекция по горите – Кюстендил. В цех за производство на пелети горските инспектори са били възпрепятствани при изпълнение на задълженията си от собственика на фирмата, който е отправил устни заплахи към екипа проверяващи. По случая са уведомени районна прокуратура и РУ на МВР Кюстендил.         \r\nПроверките на служителите от РДГ, ангажирани с контрол в горските територии продължават.", "date": "2018.01.16", "title": "Над 5 300 проверки са извършили горските инспектори от 16-те регионални дирекции по горите само за седмица"}
{"url": "http://www.focus-news.net/news/2018/01/16/2477853/enver-hodzhay-vitsepremier-na-kosovo-sarbiya-ne-biva-da-izpolzva-ubiystvoto-na-oliver-ivanovich-za-politicheski-tseli.html", "text": "Вицепремиерът на Косово Енвер Ходжай категорично осъди убийството на един от лидерите на косовските сърби Оливер Иванович, който бе прострелян в сутрешните часове на вторник, 16 януари, съобщава белградското електронно издание Srbija Danas.\r\nХоджай увери, че съдебните власти вече са поели разследването на покушението, за да открият извършителите на убийството възможно най-скоро с цел да бъдат избегнати всякакъв вид политически манипулации със случая. Косовският вицепремиер подчерта, че \"импулсивните реакции\" от страна на властите в Белград открито заплашват с дестабилизиране на ситуацията и вредят на започнатия вече процес на нормализиране на двустранните отношения между Косово и Сърбия. \r\n\"Докато мотивите и извършителите на убийството все още не са известни,  е тревожно да гледаме импулсивните и разрушителни реакции на сръбското правителство, които открито заплашват с дестабилизиране на ситуацията и с разваляне на процеса на нормализация\", категоричен бе Ходжай.Тереза Герова", "date": "2018.01.16", "title": "Енвер Ходжай, вицепремиер на Косово: Сърбия не бива да използва убийството на Оливер Иванович за политически цели"}
{"url": "http://www.focus-news.net/news/2018/01/16/2477854/anton-todorov-gerb-ne-sam-ubeden-che-za-2018-g-prizat-g-zha-lazha-na-godinata-nyama-da-bade-spechelen-ot-elena-yoncheva.html", "text": "За нас в ГЕРБ очевидно тече съревнование в БСП, което беше безапелационно спечелено миналата година от Корнелия Нинова за приза \"Г-жа лъжа на годината\". Това каза на пресконференция Антон Тодоров от ГЕРБ, предаде репортер на Агенция „Фокус“. „Не съм убеден, че за 2018 г. призът няма да бъде спечелен от Елена Йончева. Аргументите ни в тази посока са следните – досега нито едно нещо, което тя е казала не се е оказало вярно. За т.нар. пари от офшорка, с които фирмата на бащата на Делян Добрев я е направил беше опровергано, че заемът е от финансова институция. Прибрала ли е фирмата на Елена Йончева 6-цифрени суми, включително такива с държавно участие, продавайки рекламни заставки, включително в Българска национална държавна телевизия в период 2005-2009 г., когато нейния възлюбен съжител е лидер на БСП и министър-председател на България?“, попита Тодоров. По думите му за разлика от нея те винаги показват документите, защото тя винаги разнася папка, в която не знаят какво се съдържа. „В нея може да има и вестникарски изрезки. Била ли е 2004 г. и следващи години на посещение в Кувейт, където е посрещана от представители, помощник военни аташета, спестявала ли е разходи, използвайки държавна логистика? Била ли е придружавана от лице, чиято фамилия е Даков, който е бил по това време кадрови служител на служба „Военна информация“? Нейния баща бил ли е резидент през 1967 г. в централата на НАТО?“, запита Тодоров. \r\nЛюба АЛЕКСИЕВА", "date": "2018.01.16", "title": "Антон Тодоров, ГЕРБ: Не съм убеден, че за 2018 г. призът „Г-жа Лъжа на годината“ няма да бъде спечелен от Елена Йончева"}
{"url": "http://www.focus-news.net/news/2018/01/16/2477855/delegatsiya-na-grupata-za-priyatelstvo-s-balgariya-v-parlamenta-na-azerbaydzhan-shte-bade-na-poseshtenie-u-nas-na-17-i-18-yanuari.html", "text": "Делегация на Групата за приятелство с България в Милли Меджлиса на Азербайджан, водена от нейния председател Рауф Алиев, ще бъде на посещение в България на 17 и 18 януари. Визитата е по покана на председателя на Групата за приятелство България – Азербайджан в 44-тото Народно събрание Хамид Хамид. Това съобщиха от пресцентъра на Народното събрание.\r\nНа 17 януари в 10.30 часа делегацията ще се срещне с председателя на Народното събрание Цвета Караянчева. В 11.30 часа в зала „Запад” гостите ще разговарят със своите колеги от Групата за приятелство България – Азербайджан в българския парламент. \r\nВ програмата на визитата са предвидени срещи с председателя на парламентарната Комисия по труда, социалната и демографската политика Хасан Адемов, с председателя на Комисията по въпросите на децата, младежта и спорта Славчо Атанасов и със заместник-министъра на външните работи Юрий Щерк. \r\nНа 18 януари в 11.30 часа в зала „Запад” на Народното събрание делегацията на Групата за приятелство в Милли Меджлиса на Азербайджан ще разговаря с председателя на Комисията по транспорт, информационни технологии и съобщения Халил Летифов.", "date": "2018.01.16", "title": "Делегация на Групата за приятелство с България в парламента на Азербайджан ще бъде на посещение у нас на 17 и 18 януари"}
{"url": "http://www.focus-news.net/news/2018/01/16/2477856/makfaks-makedoniya-deputatite-ot-vmro-dpmne-se-vrashtat-v-parlamenta-za-poseshtenieto-na-yens-stoltenberg.html", "text": "Депутати от опозиционната ВМРО-ДПМНЕ на Християн Мицковски ще се завърнат в парламента в четвъртък, когато в Събранието в Скопие реч ще изнесе генералният секретар на НАТО Йенс Столтенберг, предава македонската информационна агенция \"Макфакс\".\r\nРешението бе взето на последната сесия на Изпълнителния комитет на ВМРО-ДПМНЕ. Посланието е ясно - да бъде демонстрирана подкрепата на партията за македонското членство в НАТО и Европейския съюз. От ВМРО-ДПМНЕ обаче не разкриха дали влизането им в парламента за речта на норвежкия политик означава, че партията ще прекрати бойкота и ще участва в работата на законодателния орган в Скопие. \r\nОсновната опозиционна партия бойкотира парламента след задържането на народни представители от редиците й във връзка с щурма на парламента от 27 април 2017 г. Оттогава насам депутатите на ВМРО-ДПМНЕ се върнаха в сградата на Събранието само за новогодишната реч на президента Георги Иванов. Партията на Християн Мицковски блокира работата на Събранието при обсъждане на Закона за употребата на езиците и ратификацията на договора за добросъседство с България.Тереза Герова", "date": "2018.01.16", "title": "\"Макфакс\" (Македония): Депутатите от ВМРО-ДПМНЕ се връщат в парламента за посещението на Йенс Столтенберг"}
{"url": "http://www.focus-news.net/news/2018/01/16/2477858/reshenieto-na-varhovniya-administrativen-sad-ne-vodi-do-posleditsi-za-nzok.html", "text": "Решението на Върховния административен съд не води до последици за Националната здравноосигурителна каса (НЗОК), съобщиха от пресцентъра на НЗОК относно Решение №493 на Върховния административен съд (ВАС) на Република България, с което се отменят т.2 и т.3 от Решение на Надзорния съвет (НС) на Националната здравноосигурителна каса (НЗОК) №РД-НС-04-9 от 27.01.2015 г.\r\n„Решението на НС се отнася до разпределението на средствата за дейностите в болнична медицинска помощ (БМП), за изпълнители, сключили договори за спешна диагностика и лечение и на изпълнителите на БМП, при които няма спешна диагностика и лечение“, обясняват от НЗОК.\r\n„В таблицата на снимката са представени данните за заложените средства по Закона за бюджета на НЗОК (ЗБНЗОК) за 2015г., разпределените средства в изпълнение на Решение на НС на НЗОК №РД-НС-04-9 от 27.01.2015 г. и изплатените от НЗОК средства по индивидуалните договори с изпълнителите на БМП.\r\nПредставената информация показва, че изплатените средства в размер на 1 523 882 392 лв., съобразно възможностите на ЗБНЗОК за 2015г., надвишават определените прогнозни стойности в размер на 1 450 544 508 лв., определени в изпълнение на Решение №РД-НС-04-9 от 27.01.2015 г. на НС на НЗОК.\r\nРешението на ВАС с №493 няма правни последици за НЗОК“, посочват още от Националната здравноосигурителна каса.", "date": "2018.01.16", "title": "Решението на Върховния административен съд не води до последици за НЗОК"}
{"url": "http://www.focus-news.net/news/2018/01/16/2477859/kurir-sarbiya-prezidentat-aleksandar-vuchich-zayavi-che-nyama-da-pozvoli-sarbiya-da-se-prevarne-v-darzhava-na-mafioti-i-ubiytsi.html", "text": "Сръбският президент Александър Вучич заяви, че няма да позволи страната да се превърне в държава на мафиоти и убийства, пише електронното издание на белградския \"Кurir\", като отбелязва че по-рано Вучич е отхвърлил всякакви спекулации за връзките на политическите виждания на Иванович с тези на сръбската опозиция.\r\nСпоред \"Кurir\" Вучич е отрекъл да знае за каквато и да било връзка между палежа на автомобила на Иванович и неговото убийство, както и за това, че е получавал СМС от Иванович.\r\nСръбският президент е потвърдил, че е имал среща с Иванович, на която са разговаряли за политика и на която Вучич е поел ангажимент да направи необходимото за разследването на инцидента с автомобила на лидера на косовските сърби. \r\nИзданието съобщава, че в отговор на повтарящия се въпрос за връзката между запалването на автомобила на Иванович и неговото убийство, сръбският президент е призовал \"да не се превръщат съмненията във факти.\"Агенция \"Фокус\" припомня:\r\nВ нощта на 27/28 юли 2017 г., четвъртък срещу петък, в Косовска Митровица бе запален автомобила на лидера на косовските сърби и на Гражданската инициатива \"Сърбия демокрация, справедливост\", Оливер Иванович.\r\nАвтомобилът марка \"Фолсваген Пасат\" е бил паркиран на улица \"Лоле Рибар\" пред аптека \"Локетич\". \r\nКосовската полиция е регистрирала инцидента в 04,01 ч.,.\r\nИнформацията е била потвърдена от заместник-директора на полицията в Северно Косово Бесим Хоти, който е поел ангажимент за разследване на случая.\r\nПо повод палежа на автомобила Оливер Иванович заявява пред местното електронно издание \"Kossev\": \"Нямам личен конфликт с никого. Нямам никакъв незаконен бизнес, нямам нищо, което да ме води в конфликт с хората, единственото, върху което може да се размишлява са политическите различия, но те не трябва да са причината за подобно действие.\"\r\nИзгарянето на автомобила на Иванович е вторият инцидент свързан с него, след като през 2005 г. под служебното му \"Ауди\" беше открита бомба.", "date": "2018.01.16", "title": "\"Кurir\" (Сърбия): Президентът Александър Вучич заяви, че няма да позволи Сърбия да се превърне в държава на мафиоти и убийци"}
{"url": "http://www.focus-news.net/news/2018/01/16/2477860/sport-simona-halep-prodalzhava-v-sledvashtata-faza-na-otkritoto-parvenstvo-na-avstraliya.html", "text": "Румънката Симона Халеп продължава в следващата фаза на Отритото първенство на Австралия, след като победи Дестъни Аява. Поставената под номер едно в основната схема Халеп се наложи с 7:5, 6:1 играещата с „уайлд кард“ представителка на домакините. Следващата съперничка на румънската състезателка ще бъде канадката Южени Бушар.", "date": "2018.01.16", "title": "Спорт: Симона Халеп продължава в следващата фаза на Откритото първенство на Австралия"}
{"url": "http://www.focus-news.net/news/2018/01/16/2477861/marin-lyubenov-kmet-na-selo-tsarevets-dobroto-partnyorstvo-mezhdu-mestnata-uprava-i-chitalishteto-v-seloto-e-garantsiyata-za-uspeha-na-vsichki-savmestni-sabitiya.html", "text": "Доброто партньорство между кметството и читалището в село Царевец, община Свищов, е в основата за успеха на всички културни събития, които се организират. Това каза в ефира на Радио „Фокус“ – Велико Търново кметът на село Царевец Марин Любенов.  Той подчерта, че голямо влияние има и подкрепата, която ръководството на Община Свищов също оказва. В събитията се включват още членове на Пенсионерския клуб и деца от детската градина в селото. \r\n„Например, в близко бъдеще ни предстои един много красив празник – 8-ми март, който винаги отбелязваме с голям концерт и богата програма. След това - Великден. Над 10-годишна е традицията да се вдигне наздравица в Новогодишната нощ, на площада, под звуците на празнична музика, да разчупим традиционната баница с късмети и да извием кръшно хоро. Всичко това става и се организира съвместно от кметството и читалището, като всяка една инициатива, което сме подели с председателя на читалището Вера Блажева, е била посрещната с разбиране и винаги сме получавали помощ от ръководството на Община Свищов и лично от кмета Генчо Генчев, Дирекция „Култура“, и местната земеделска кооперация с председател Ганчо Ламбев“, каза още кметът.\r\nЛуиза ТРАНЧЕВА", "date": "2018.01.16", "title": "Марин Любенов, кмет на село Царевец: Доброто партньорство между местната управа и читалището в селото е гаранцията  за успеха на всички съвместни събития"}
{"url": "http://www.focus-news.net/news/2018/01/16/2477862/delyan-dobrev-gerb-shte-podam-signal-kadeto-tryabva-za-neshtata-koito-iznesoh-za-elena-yoncheva-i-predstavlyavat-prestaplenie.html", "text": "По отношение на нещата, които изнесохме за Елена Йончева пред вас и представляват престъпление, ще подам сигнал, където трябва. Това каза на брифинг депутатът от ПГ на ГЕРБ Делян Добрев, предаде репортер на Агенция „Фокус“. „Според мен това да използваш по време на предизборна кампания като кандидат за народен представител служебен автомобил и шофьор на областния управител за лични цели, свързани с предизборната ти кампания, е престъпление“, коментира Добрев. По думите му в момента, в който БСП е внесъл жалба в Конституционния съд, атаките срещу него са спрели, но в момента, в който в публичното пространство е станало ясно, че си е оттеглил оставката, атаките са започнали пак с още по-голяма сила. „За мен проблемът е в човека, а не в каквото и да е друго“, добави Добрев. \r\nАнтон Тодоров от ГЕРБ попита защо 2 седмици след назначаването на Елена Йончева в администрацията на държавния глава, след пътуването на президента на 30 януари до Брюксел, той един петък около 16.00 часа е уволнил Елена Йончева без никакво обяснение. „Генерал Деси няма пръст в тая работа, друга е причината. Свързана ли е с неприемане на нейното присъствие там, поради достъп до чувствителна информация и невъзможността да си гарантира, че тя няма да изтече в дадена посока?“, запита той. Антон Тодоров честити рождения ден на лидера на БСП Корнелия Нинова и ѝ обеща, че след два дни ще публикуват нова порция документи за сагата „Техноимпекс“ как за една година са източени 100 000 долара чрез фиктивни договори с либийски и марокански адвокати. „В четвъртък пускаме документите, а пък вече да се преценява какво е важно и кой говори истината и кой не“, каза още Антон Тодоров. \r\nЛюба АЛЕКСИЕВА", "date": "2018.01.16", "title": "Делян Добрев, ГЕРБ: Ще подам сигнал, където трябва за нещата, които изнесох за Елена Йончева и представляват престъпление"}
{"url": "http://www.focus-news.net/news/2018/01/16/2477863/kyustendil-spokoyna-e-obstanovkata-na-gkpp-gyueshevo-preminavaneto-stava-bez-zabavyane.html", "text": "Спокойна е обстановката на ГКПП „Гюешево”. Това съобщи за Радио „Фокус” – Кюстендил дежурният на граничния българо-македонски пункт. Към момента няма натоварване, преминаването и обработката на документи, включително и на тежкотоварните моторни превозни средства става без забавяне. На вход и на изход на пункта трафикът е слаб. \r\nПътят в посока ГКПП „Гюешево” не е натоварен, настилките са предимно сухи.\r\nВенцеслав ИЛЧЕВ", "date": "2018.01.16", "title": "Кюстендил: Спокойна е обстановката на ГКПП „Гюешево”, преминаването става без забавяне"}
{"url": "http://www.focus-news.net/news/2018/01/16/2477864/mvr-trafikat-na-balgaro-gratskata-granitsa-e-normalen-na-vsichki-kontrolno-propuskatelni-punktove.html", "text": "Трафикът на българо-гръцката граница е нормален на всички контролно-пропускателни пунктове. Това съобщи за Радио „Фокус“-Пирин дежурният служител в пресцентъра на МВР.\r\nЛора КАЛЧЕВА", "date": "2018.01.16", "title": "МВР: Трафикът на българо-гръцката граница е нормален на всички контролно-пропускателни пунктове"}
{"url": "http://www.focus-news.net/news/2018/01/16/2477865/smolyan-patishtata-v-oblastta-sa-prohodimi-pri-zimni-usloviya.html", "text": "Пътищата в област Смолян са проходими при зимни условия, съобщиха за Радио „Фокус“ – Смолян от Областно пътно управление – Смолян. Времето е ясно, с отлична видимост.  Пътните настилки са предимно мокри, по високите сенчести места в планината има заснежени участъци, които са почистени и опесъчени. Остава повишена опасността от падащи камъни по всички направления в региона. През деня не са получавани сигнали за инциденти по пътищата в областта.\r\nПоради стеснен габарит на пътя е ограничено движението за МПС над 12 тона с ремаркета и полуремаркета по пътя Лъки – Рожен през целия зимен сезон. Движението по пътя с. Арда – с. Горна Арда остава ограничено за МПС с тегло над 10 т, поради пропадане и стеснение на една от пътните ленти. Заради пропадане на каменна подпорна стена движението между селата Кошница и Могилица се осъществява в едната лента. И двата участъка са обозначени с пътни знаци.\r\nВ Смолян улиците са мокри на места. Автомобилният трафик в края на работния ден е по-интензивен по централния бул. „България“, прилежащите към него улици и кръстовища и входно-изходните артерии на града.\r\nНели ГЕРГЬОВСКА", "date": "2018.01.16", "title": "Смолян: Пътищата в областта са проходими при зимни условия"}
{"url": "http://www.focus-news.net/news/2018/01/16/2477866/sport-grigor-dimitrov-i-makenzi-makdonald-otkrivat-programata-za-vechernata-sesiya-na-tsentralniya-kort-v-sryada.html", "text": "Григор Димитров ще изиграе втория си двубой от втори кръг на Откритото първенство на Австралия в сряда. Съперник на най-добрия български тенисист ще бъде квалификантът от САЩ Макензи Макдоналд. Двубоят помежду им ще бъде първи в програмата за вечерната сесия на Централния корт и ще започне в 10:00 часа българско време.\r\nПри победа първата ракета на България ще се класира за третия кръг, където ще играе с победителя от двубоя Маркос Багдатис-Андрей Рубльов.", "date": "2018.01.16", "title": "Спорт: Григор Димитров и Макензи Макдоналд откриват програмата за вечерната сесия на Централния корт в сряда"}
{"url": "http://www.focus-news.net/news/2018/01/16/2477867/vidin-normalen-e-trafikat-na-granichen-punkt-dunav-most-2-nyama-opashki-ot-tezhkotovarni-avtomobili.html", "text": "Нормален е трафикът на граничен пункт „Дунав мост 2“, няма образували се опашки от тежкотоварни автомобили, каза за Радио „Фокус“ – Видин дежурният служител на пункта. Той посочи, че работят всички трасета на пункта на изход и на вход от страната. Спокойно е преминаването и през другите два пункта в областта - „Връшка чука“ и Брегово“ , като там също няма образувани опашки от автомобили.\r\nАнна ЛОЗАНОВА", "date": "2018.01.16", "title": "Видин: Нормален е трафикът на граничен пункт „Дунав мост 2“, няма опашки от тежкотоварни автомобили"}
{"url": "http://www.focus-news.net/news/2018/01/16/2477868/b-92sarbiya-dragan-shutanovats-ubiystvoto-na-oliver-ivanovich-e-strelba-sreshtu-mira-i-parviya-politicheski-atentat-za-poslednite-15-godini.html", "text": "Лидерът на демократичната партия Драган Шутановац определи убийството на Оливер Иванович като \"стрелба срещу мира\" и \"първи политически атентат през последните 15 години\", предава белградското радио \"В-92\".\r\nРадиото се позовава на изявления на Шутановац по време на съвместната пресконференция с лидера на \"Нова партия\", Зоран Живкович, по повод убийството на Оливер Иванович.", "date": "2018.01.16", "title": "\"B-92\"(Сърбия) - Драган Шутановац: Убийството на Оливер Иванович е стрелба срещу мира и първия политически атентат за последните 15 години"}
{"url": "http://www.focus-news.net/news/2018/01/16/2477869/prieta-e-nova-evropeyska-strategiya-za-plastmasite.html", "text": "Първата по рода си всеобща европейска стратегия за пластмасите, която беше приета днес, е част от прехода към кръгова икономика. Тя ще опазва околната среда от замърсяване с пластмаси, като същевременно насърчава растежа и иновациите, превръщайки едно предизвикателство в положителна програма за бъдещето на Европа. Това съобщиха от Представителството на Европейската комисия в България. Съществува силен икономически аргумент за преобразяване на начина, по който се проектират, произвеждат, използват и рециклират продуктите в ЕС, и с поемането на водеща роля в този преход ние ще създадем нови възможности за инвестиции и заетост. Съгласно новите планове всички пластмасови опаковки на пазара на ЕС ще бъдат рециклируеми до 2030 г., потреблението на пластмаси за еднократна употреба ще се намали, а преднамерената употреба на пластмасови микрочастици ще бъде ограничена.\r\nПървият заместник-председател на Европейската комисия Франс Тимерманс, който отговаря за устойчивото развитие, заяви: „Ако не променим начина, по който произвеждаме и използваме пластмасите, до 2050 г. в океаните ни ще има повече пластмаса, отколкото риба. Трябва да спрем навлизането на пластмаси във водата, в храната ни и дори в телата ни. Единственото дългосрочно решение е да се намалят пластмасовите отпадъци чрез рециклиране и повторно използване в по-голяма степен. Това е предизвикателство, с което гражданите, промишлеността и правителствата трябва да се справят заедно. Със стратегията на ЕС за пластмасите даваме тласък и на един нов и по-кръгов бизнес модел. Необходимо е да инвестираме в иновативни нови технологии, които опазват безопасността на нашите граждани и нашата околна среда, като същевременно поддържат промишлеността ни конкурентоспособна.“\r\nЗаместник-председателят на Комисията Юрки Катайнен, който отговаря за заетостта, растежа, инвестициите и конкурентоспособността, заяви: „С нашата стратегия за пластмасите ние полагаме основите за нова кръгова икономика в сектора на пластмасите и насочваме инвестициите към нея. Това ще спомогне за намаляване на пластмасовите отпадъци на сушата, във въздуха и в морето, като същевременно създава нови възможности за иновации, конкурентоспособност и\r\nвисококачествени работни места. Това е една чудесна възможност европейската промишленост да развие световното си лидерство в областта на новите технологии и материали. Осигуряват се възможности на потребителите да правят съзнателен избор в полза на околната среда. Ситуацията е наистина печеливша за всички.“\r\nВсяка година европейците създават 25 млн. тона пластмасови отпадъци, но по-малко от 30 % от тях се събират за рециклиране. В световен мащаб пластмасите представляват 85 % от отпадъците на плажа. Пластмасите стигат дори до белите дробове и трапезата на гражданите, без да е известно какво е въздействието на съдържащите се във въздуха, водата и храната пластмасови микрочастици върху тяхното здраве. Основавайки се на извършената от Комисията работа, новата всеобща стратегия на ЕС за пластмасите ще обърне сериозно внимание на решаването на този проблем.\r\nПриетата днес стратегия за пластмасите ще преобрази начина, по който се проектират, произвеждат, използват и рециклират продуктите в ЕС. Твърде често при сегашния начин на производство, използване и обезвреждане на пластмасите не се улавят икономическите ползи от един по-кръгов подход. Това вреди на околната среда. Целта е да се опази околната среда, като същевременно се положат основите за нова икономика на пластмасите, при която проектирането и производството изцяло отчитат нуждите от повторно използване, поправка и рециклиране и се разработват по-устойчиви материали.\r\nЕвропа е в най-добра позиция да играе водеща роля в този преход. Този подход ще донесе нови възможности за иновациите, конкурентоспособността и създаването на работни места. Със стратегията за пластмасите Комисията прие рамка за мониторинг, състояща се от набор от десет ключови показателя, обхващащи всеки етап от цикъла, които ще измерват напредъка в прехода към кръгова икономика на равнището на ЕС и на национално равнище.В рамките на новата стратегия Европейският съюз ще:\r\nНаправи рециклирането рентабилно за предприятията: Ще бъдат разработени нови правила за опаковките, за да се подобри рециклируемостта на използваните на пазара пластмаси и да се увеличи търсенето на съдържание от рециклирана пластмаса. Със събирането на по-големи количества пластмаса би трябвало да се създадат подобрени и разширени съоръжения за рециклиране, както и по-добра и стандартизирана система за разделно събиране и сортиране на отпадъците в целия ЕС. Това ще спестява по около сто евро на тон събрано количество. Ще се постигне и по-голяма добавена стойност с цел по-конкурентоспособен и устойчив отрасъл на пластмасите.Намали пластмасовите отпадъци: Европейското законодателство вече доведе до значително намаляване на използването на пластмасови торбички в няколко държави членки. Сега новите планове ще се насочат към други пластмаси за еднократна употреба и към риболовните уреди, като се подкрепят националните кампании за повишаване на осведомеността и се определи обхватът на новите всеобщи правила в ЕС, които предстои да бъдат предложени през 2018 г. въз основа на консултации със заинтересованите страни и събрани данни. Комисията ще предприеме също така мерки за ограничаване на влагането на пластмасови микрочастици в продуктите и за определяне на знаци за биоразградими и компостируеми пластмаси.Спре замърсяването в морето: С новите правила за пристанищните приемни съоръжения ще се търси решение на проблема с морските отпадъци от морски източници посредством мерки, гарантиращи, че генерираните на борда на корабите или събраните в морето отпадъци не се изоставят, а се връщат на сушата, където се обезвреждат по подходящ начин. Включени са и мерки за намаляване на административната тежест за пристанищата, корабите и компетентните органи.Даде импулс на инвестициите и иновациите: Комисията ще предостави на националните органи и на европейските предприятия насоки относно начините за намаляване на пластмасовите отпадъци при източника. Ще бъде засилена подкрепата за иновациите с допълнителни 100 млн. евро за финансиране на разработването на по-интелигентни и по-рециклируеми пластмасови материали, повишаване ефективността на процесите по рециклиране, както и проследяване и премахване на опасните вещества и замърсителите от рециклираните пластмаси.Стимулира промяна в целия свят: Вършейки своята част от работата, Европейският съюз ще работи и с партньори от целия свят, за да бъдат намерени глобални решения и да бъдат разработени международни стандарти. Също така ще продължим да подкрепяме другите, както направихме при почистването на река Ганг в Индия.Следващи стъпки\r\nПредложената днес нова Директива относно пристанищните приемни съоръжения ще бъде предадена за приемане на Европейския парламент и на Съвета. При спазване на изискванията за по-добро регулиране, предложението относно пластмасите за еднократна употреба ще бъде представено от Комисията по-късно през 2018 г.\r\nЗаинтересованите страни разполагат със срок до 12 февруари 2018 г., за да участват в текущата обществена консултация. Комисията ще постави начало на работата по преразглеждане на Директивата относно опаковките и отпадъците от опаковки и ще подготви насоки относно разделното събиране и сортирането на отпадъци, които трябва да бъдат издадени през 2019 г.Контекст\r\nПродължавайки в духа на Пакета за кръговата икономика от 2015 г., стратегията за пластмасите беше подготвена от основен проектен екип, състоящ се от първия заместник-председател Франс Тимерманс, заместник-председателя Юрки Катайнен и членовете на Комисията Кармену Вела и Елжбета Бенковска. Много други членове на Комисията също участваха в подготовката на стратегията и помогнаха да бъдат установени най-ефективните инструменти, обхващащи широк диапазон от области на политиката.\r\nПриетите днес от колегиума инициативи са под формата на:\r\n- Съобщение относно европейска стратегия за пластмасите в кръговата икономика;\r\n- Съобщение относно взаимодействието между химикалите, продуктите и отпадъците;\r\nIP/18/5\r\n- Рамка за мониторинг на кръговата икономика;\r\n- Нова Директива относно пристанищните приемни съоръжения.\r\nТе се допълват от доклада за критичните суровини и доклада за оксоразградимите пластмаси.\r\nНа 2 декември 2015 г. Европейската комисия прие амбициозен пакет от мерки за кръговата икономика, част от който са днешните мерки. Стратегията за пластмасите ще даде съществен принос и за постигане на целите за устойчиво развитие до 2030 г. и целите на Парижкото споразумение относно изменението на климата.\r\nЕС вече е предприел значителни стъпки чрез поставяне на изисквания към държавите членки да приемат мерки за намаляване на потреблението на пластмасови торбички и за наблюдаване и намаляване на морските отпадъци. В перспектива съществуват и значителни възможности за развитие на иновативен кръгов отрасъл на пластмасите в световен мащаб.", "date": "2018.01.16", "title": "Приета е нова европейска стратегия за пластмасите"}
{"url": "http://www.focus-news.net/news/2018/01/16/2477870/b-92sarbiya-bdenie-pod-nadslov-tova-e-v-poveche-pred-tsarkvata-sv-sava-v-belgrad-se-organizira-v-sotsialnite-mrezhi.html", "text": "В 19,00 ч. тази вечер (20,00 ч. българско време) пред храм \"Св. Сава\" в сръбската столица се свиква бдение в памет на Оливер Иванович под надслов \"Това е в повече!\", предава белградското радио \"В-92\".\r\nОрганизацията на бдението се извършва изцяло чрез социалните мрежи, като в нея се включват и редица политически партии и организации, осъждащи убийството на лидера на косовските сърби.", "date": "2018.01.16", "title": "\"B-92\"(Сърбия): Бдение под надслов \"Това е в повече!\" пред църквата \"Св. Сава\" в Белград се организира в социалните мрежи"}
{"url": "http://www.focus-news.net/news/2018/01/16/2477871/afp-pravitelstvoto-na-maltsinstvoto-na-noviya-cheshki-premier-zagubi-vota-na-doverie-v-parlamenta.html", "text": "Правителството на малцинството на новия министър-председател на Чешката република Андрей Бабиш загуби вота на доверие в парламента, предава AFP.\r\nГласуването срещу кабинета на милиардера, замесен в скандал с измама със субсидии от Европейския съюз, премина с 117 \"против\" срещу 78 гласа \"за\" и петима \"въздържали се\". \r\nПартията на Бабиш - АНО, спечели изборите през октомври, ще направи още един опит за съставяне на кабинет. Мандатът ще му бъде връчен от президента Милош Земан, който настоя Бабиш да докаже, че има необходимата подкрепа да води новото правителство в Прага.Тереза Герова", "date": "2018.01.16", "title": "AFP: Правителството на малцинството на новия чешки премиер загуби вота на доверие в парламента"}
{"url": "http://www.focus-news.net/news/2018/01/16/2477872/gd-granichna-politsiya-na-balgaro-srabskata-granitsa-trafikat-e-intenziven-na-vhod-za-tovarni-avtomobili-na-gkpp-kalotina.html", "text": "На българо-сръбската граница трафикът е интензивен на вход на ГКПП \"Калотина\" за товарни автомобили. Това съобщиха за Агенция \"Фокус\" от ГД \"Гранична полиция\". На ГКПП \"Капитан Андреево\" на българо-турската граница граница има натоварен трафик на изход за товарни автомобили. На границата с Румъния трафикът е интензивен на изход за товарни автомобили на ГКПП \"Дунав мост-Русе\".\r\nНа българо-македонската и българо-гръцката граница трафикът е нормален на всички гранични контролно-пропускателни пунктове.", "date": "2018.01.16", "title": "ГД \"Гранична полиция: На българо-сръбската граница трафикът е интензивен на вход за товарни автомобили на ГКПП \"Калотина\""}
{"url": "http://www.focus-news.net/news/2018/01/16/2477873/aktualna-patna-obstanovka-kam-1730-chasa.html", "text": "Агенция \"Пътна инфраструктура\" предоставя информация за състоянието на републиканските пътища към 17:30 часа. Актуалната пътна обстановка в страната е следната:Метеорологична обстановка:\r\nТемпературите са в интервала от – 7° до 10°. Времето над цялата страна е облачно. Вятър духа в областите Пазарджик, Силистра, Смолян и Шумен. Пътните настилки са предимно мокри, на местата със снеговалеж – заснежени, заледени и обработени.Състояние на автомагистралите:\r\nАМ „Тракия“: няма ограничения.\r\nАМ „Хемус“: няма ограничения.\r\nАМ „Струма“: няма ограничения.\r\nАМ „Марица“: няма ограничения.\r\nАМ „Черно море“: няма ограничения.\r\nАМ „Люлин“: няма ограничения.Въведени ограничения по основните пътни направления:\r\n1. Проходи:\r\n- „Върбишки” - затворен за всички МПС; \r\n- „Златишки” - затворен за всички МПС;\r\n- „Айтоски” - отворен за всички МПС;\r\n- „Обзорски” - отворен за всички МПС;\r\n- „Печинско” - отворен за всички МПС;\r\n- „Превала” - отворен за всички МПС;\r\n- „Предел” - отворен за всички МПС;\r\n- „Републиката“ - отворен за всички МПС;\r\n- „Ришки” - отворен за всички МПС;\r\n- „Рожен” - отворен за всички МПС;\r\n- „Вратник” - забранен за МПС над 10 т;\r\n- „Дюлински” - забранен за МПС над 3,5 т;\r\n- „Котленски” - забранен за МПС над 12 т;\r\n- „Пампорово” - забранен за МПС над 3,5 т; \r\n- „Петрохан” - забранен за МПС над 12 т;\r\n- „Твърдишки” - забранен за МПС над 10 т;\r\n- „Троянски” - забранен за МПС над 12 т;\r\n- „Шипка” - забранено е движението на МПС, предназначени за превоз на товари с технически допустима максимална маса над 12 тона от категория N3, както и тегленето на ремаркета и полуремаркета с технически допустима максимална маса над 10 тона от категория О4. Срок до 31.03.2018 г.Състояние на републиканската пътна мрежа:\r\nОграничения в движението на МПС по първокласната пътна мрежа:\r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция:\r\nОбласт Монтана: при км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер”. Движението на МПС при км 120+390 от Монтана посока Вършец се отклонява по път ІІІ-1621 Сумер-Вършец. Срок до 18.11.2018 г.\r\nОбласт София: Забранено е движението на всички МПС в участъка Жерково-Елешница от км 224+600 до км 229+700 поради намален габарит на пътното платно. Срок 01.09.2018 г.; \r\nот км 276+162 /Александров мост/ до км 282+485 до г-ца с област Перник – забранено движението на товарни МПС над 15 т. Срок до 13.09.2018 г.; \r\nОбласт Перник: ограничено е движението за тежкотоварни автомобили с тегло над 15 т в участъка от пътен възел „Даскалово“ посока Владая. Участъкът с ограничение за територията на ОПУ-Перник е от км 282+485 (граница ОПУ София) до км 287+183 (п.в. „Даскалово“); от км 276+162 /Александров мост/ до км 282+485 до г-ца с област Перник – забранено движението на товарни МПС над 15 т.; Срок 13.09.2018 г.; \r\n- път І-2 Граница Румъния-Русе-Цар Калоян-Разград-Шумен-Девня-Варна: няма ограничения.\r\n- път І-3 Гара Бяла-Плевен-Луковит-Коритна-Ябланица-Ботевград: \r\nОбласт София: Правец-с.Разлив-Трудовец-Ботевград – забранено движението на МПС над 12 т в участъка от км 193+345 /отклонение за п.в. „Правец”/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус” /за п.в. „Правец”/-път ІІ-17 (Мездра-Ботевград)-п.в. І-3-п.в. „Ботевград” на АМ „Хемус” и обратно. Срок до 30.09.2018 г.\r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: няма ограничения.\r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nобласт Кърджали: Черноочене-Кърджали – ограничено е движението на МПС над 15 т. Срок до 21.12.2018 г.\r\nОбходен маршрут: път І-5-път ІІІ-505 /с. Манастир/-път ІІІ-507-Г. Войводино-Мост- Чифлик-Кърджали.; Надлез Кирково - ГКПП „Маказа“ – ограничено движението на МПС над 3,5 т. Срок до 21.12.2018 г.\r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:\r\nОбласт Перник: Движение в една лента от км 78+500 до км 79+500 поради аварийни дейности. Движението се осъществява в активната лента посока Радомир – Перник и е регулирано с пътни знаци. Срок до 31.03.2018 г.\r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения.\r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София: Вакарел-Ихтиман от км 110+700 до км 118+800 – ограничено движение за всички МПС, поради намален габарит на пътното тяло. Поставена е необходимата сигнализация указваща забраната. Срок до 30.09.2018 г.; \r\nОбласт Хасково: от км 370+500 до км 377+900 в участъка гр. Свиленград-Капитан Андреево – затворен за движение на МПС, поради пропадане на насип. Обходен маршрут: гр. Свиленград-п.в. „Свиленград”-АМ „Марица”-п.в. „Капитан Андреево“-с. Капитан Андреево.\r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: \r\nОбласт Варна: Кранево-Варна при км 83+100 – ограничено движение на МПС над 10 т. Обходен маршрут: Кичево-Оброчище. Срок до 28.02.2018 г.;\r\nОбласт Бургас: Движението по път I-9 Бургас – Слънчев бряг в участъка обход на гр. Ахелой се осъществява с повишено внимание спрямо поставената вертикална сигнализация поради обезопасяване на движението в следствие на ремонтни дейности. Срок до 30.10.2018 г.Състояние на републиканската пътна мрежа:\r\n1. Ремонтни дейности и временна организация на движението /ВОД/: \r\nОПУ-Благоевград:\r\nВременно са въведени следните ограничения за движение на МПС: няма ограничения.\r\nОПУ-Бургас:\r\nВременно са въведени следните ограничения за движение на МПС:\r\nПът III-908: Движението по път III-908 Варовник – Вълчаново ханче от км 20+000 до 39+200 е ограничено на МПС над 10 т. поради стесняване на пътното платно. Срок до 31.12.2018 г; \r\nПът III-908: Движението по път ІІІ-908 от разклона за с. Варовник до кръстовището с път II-79 от км 22+400 до км 39+300 е ограничено за МПС над 10 т поради намален габарит на пътното тяло. Срок до 31.12.2018 г; \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради намален габарит на пътното тяло. Срок 31.12.2018 г.\r\nОПУ-Варна:\r\nВременно са въведени следните ограничения за движение на МПС: няма ограничения.\r\nОПУ-В. Търново:\r\nВременно са въведени следните ограничения за движение на МПС: \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло. Срок до 05.07.2018 г.\r\nОбходен маршрут: Лозен – Драганово – Янтра – Поликраище – Полски Тръмбеш;\r\nПът ІІІ-504: Движението по път ІІІ-504 Самоводене – Ресен в участъка от км 1+845 до км 5+925 е ограничено поради ремонтни дейности . \r\nОбходен маршрут: път ІІІ-504 Самоводене - до км 1+845, път ІІІ-3031 от км 1+845 до с. Хотница, път VTR 2011 с. Хотница – с. Ресен и обратно. Срок до 22.01.2018 г.;\r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло. \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 05.07.2018 г.\r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище. \r\nОбходен маршрут: Царски извор – Сушица – Драганово и обратно. Срок целогодишно.\r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло. Срок до 05.07.2018 г.\r\nОбходен маршрут: Чешма – Сливовица – Горско Ново село – Джулюница – Кесарево.\r\nОПУ-Видин:\r\nВременно са въведени следните ограничения за движение на МПС: \r\nПът III-1411: Движението по път III-1411 с. Слана Бара – Видин при км 24+990 е ограничено за МПС над 5 т поради компрометирано експлоатационно състояние на мост. \r\nОбходен маршрут: Видин – път II-14 до пътно кръстовище на км 3+217 през с. Слана Бара до път III-1411. Срок до 31.01.2018 г.\r\nОПУ-Враца:\r\nВременно са въведени следните ограничения за движение на МПС:\r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка.\r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/-път ІІ-11-граница Плевен. Срок 31.03.2018 г.\r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 10 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 31.03.2018 г. \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.03.2018 г.\r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч. \r\nОПУ-Габрово:\r\nВременно са въведени следните ограничения за движението на МПС:\r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина, включително на товара, по-голяма от 3,30 м поради стеснен участък при мост над р. Крапец. Сигнализирано е с пътен знак В15. \r\nОбходен маршрут: за МПС над 3,30 м по път III-401 Граница Ловеч - /Кормянско – Малък Вършец/ - при км 46+800 по общински път до III-403 в с. Малък Вършец. Срок до 31.03.2018 г.\r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 30.06.2018 г.\r\nПът III-5004: Движението по път III-5004 Граница В. Търново – Дряново – Габрово – граница Ст. Загора от км 10+940 до км 11+550 съвпадащ с ул. Малина в гр. Габрово е ограничено поради извършване на строителни дейности. \r\nОбходен маршрут: за квартал Чехлевци: по път III-5004, път II-44, път III-4404. Поставена е необходимата сигнализация. Срок до 31.08.2018 г.\r\nОПУ-Добрич:\r\nВременно са въведени следните ограничения за движение на МПС: няма ограничения.\r\nОПУ-Кюстендил:\r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено поради пропадане на част от пътното платно при км 10+650, км 11+720, км 12+830 и км 13+360. Срок до 31.01.2018 г.\r\nОПУ-Кърджали:\r\nВременно са въведени следните ограничения за движение на МПС: \r\nПът III-5009: Движението по път ІІІ-5009 Зорница – Бели пласт – Стремци – Черноочене – Кърджали е ограничено за МПС над 12 т. \r\nОбходен маршрут: по път I-5 Хасково – Кърджали и път III-507 Кърджали – Мост през с. Мост. Срок до 21.12.2018 г.\r\nОПУ-Ловеч: \r\nВременно са въведени следните ограничения за движение на МПС: \r\nПът III-3505: Движението по път III-3505 Казачево – Стефаново от км 0+000 до км 8+500 е ограничено за МПС над 12 т поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.04.2018 г.\r\nОПУ-Монтана:\r\nВременно са въведени следните ограничения за движение на МПС: \r\nПът ІІІ-112: Движението по път ІІІ-112 Дъбова Махала – Смирненски – Славотин – Студено Буче – Монтана е ограничено за МПС над 12 т поради изпълнение на строително-монтажни работи. Останалите автомобили да се придвижват с повишено внимание. Срок до 31.03.2018 г.\r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за МПС над 12 т поради пропадане на част от едната лента и банкета. Движението се осъществява двупосочно в една лента. Скоростта на движение е ограничена до 50 км/ч и е сигнализирано с пътни знаци. Срок до 31.03.2018 г.; \r\nОПУ-Пазарджик: \r\nВременно са въведени следните ограничения за движение на МПС:\r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т. \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г.\r\nОПУ-Перник:\r\nВременно са въведени следните ограничения за движение на МПС:\r\nПът ІІ-63: Ограничено движение по път  ІІ-63 Перник – Брезник – Трън от км 20+500 до км 21+500 (в гр. Брезник) във връзка с провеждане на фестивал за периода от 8:30 до 21:00 часа на 20.01.2018 г. (събота). Обходен маршрут: по ул. „Мала река“ и ул. „Ангел Коцелянов“ част от път ІІІ-811; Път ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.03.2018 г.\r\nОПУ-Плевен:\r\nВременно са въведени следните ограничения за движение на МПС: \r\nПът III-118: Движението по път ІІІ-118 в чертите на гр. Долна Митрополия от км 23+057 до км 24+038 е ограничено за всички МПС, поради ремонтни дейности.\r\nОбходен маршрут: през съседни улици в града, съгласно поставената вертикална сигнализация. Срок – целогодишно.\r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т.\r\nОбходен маршрут: път III-303 Българене – Малчика – Аспарухово – Левски. Срок – целогодишно.\r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено транзитното движение на МПС над 15 т.\r\nОбходен маршрут: по път ІІ-34 Плевен – Никопол. Срок – целогодишно.\r\nПът III-3004: Движението по път III-3004 в гр. Долна Митрополия от км 6+199 до км 8+027 е ограничено за всички МПС поради подмяна на ВИК мрежа. \r\nОбходен маршрут: по сигнализирана вътрешна улична мрежа в гр. Д. Митрополия. Срок до 31.01.2018 г.\r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т.\r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно.\r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно.\r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж, в района на с. Беглеж от км 21+062 до км 27+123 е ограничено за МПС над 8 т.\r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно.\r\nПът ІІІ-3006: Движението по път III-3006 Радомирци – Рупци – Червен бряг от км 8+904 до км 9+221 в участъка на свлачище в землището на гр. Червен бряг е ограничено за МПС над 12 т.\r\nОбходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно. Срок – целогодишно.\r\nОПУ-Пловдив: \r\nВременно са въведени следните ограничения за движение на МПС:\r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите.\r\nОбходен маршрут: път III-866 Кричим – Девин.\r\nПът ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица.\r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград.\r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 21.12.2018 г. \r\nПът III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.03.2018 г.\r\nПът III-5802: Движението по път III-5802 Тополово – Леново – Поройна в участъка от край с. Поройна до кръстовище с път III-667 от км 19+287 до км 19+495 е ограничено за всички МПС. Срок до 21.12.2018 г. \r\nПът III-8611: Движението по път III-8611 Белица-Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 21.12.2018 г.\r\nОПУ-Разград:\r\nВременно са въведени следните ограничения за движение на МПС: няма ограничение.\r\nОПУ-Русе:\r\nВременно са въведени следните ограничения за движение на МПС: \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 26.04.2018 г.\r\nПът III-202: Движението по път ІІІ-202 Нисово – Кацелово от км 17+750 до км 33+900 се ограничава за всички МПС за целия зимен период. Срок до 31.03.2018 г.\r\nОбходен маршрут: път ІІІ-501 Русе – Иваново – Две могили – път ІІІ-5001 Две могили – Широково – Кацелово и обратно. \r\nПът III-501: Движението по път ІІІ-501 Борово – Бяла от км 46+665 до км 51+245 се ограничава за всички МПС за целия зимен период. Срок до 31.03.2018 г.\r\nОбходен маршрут: гр. Борово – път І-5 /Русе – В. Търново/ - кръгово кръстовище гр. Бяла и обратно. Срок до 31.03.2018 г.\r\nПът ІІІ-5101: Движението по път ІІІ-5101 Борово – Пет кладенци от км 0+000 до км 6+670 е ограничено за МПС над 10 тона. \r\nОбходен маршрут: през гр. Бяла. Срок до 26.04.2018 г.\r\nОПУ-Силистра:\r\nВременно са въведени следните ограничения за движение на МПС: \r\nПът III-701:Ограничено движение по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т поради компрометирано състояние на мостово съоръжение. \r\nОбходен маршрут за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.06.2018 г.\r\nОПУ-Сливен:\r\nВременно са въведени следните ограничения за движение на МПС: няма ограничения.\r\nОПУ-Смолян:\r\nВременно са въведени следните ограничения за движение на МПС: \r\nПът III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.03.2018 г.\r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 31.03.2018 г.\r\nОПУ-София:\r\nВременно са въведени следните ограничения за движение на МПС: \r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т.\r\nОбходен маршрут: през гр. Своге. Срок до 31.03.2018 г. \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г.\r\nПът III-801: Движението по път III-801 Вакарел – Панагюрище е ограничено за МПС с ремаркета и полуремаркета поради намален габарит на пътното тяло. Срок до 31.03.2018 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси. Срок до 30.09.2018 г.\r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит.\r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 01.09.2018 г. \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища. Срок до 30.09.2018 г.\r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. \r\nОПУ-Стара Загора:\r\nВременно са въведени следните ограничения за движение на МПС: \r\nПът ІІІ-807: Движението по път III-807 в с. Скобелево е ограничено поради аварирал р. Марица при км 7+600. \r\nОбходни маршрути:\r\n- път ІІ-66 Поповица – Плодовитово – Първомай – Скобелево;\r\n- път ІІ-66 Чирпан – Плодовитово – Първомай – Скобелево;\r\n- Скобелево – Първомай – Плодовитово – път ІІ-66.\r\nПът III-5005: Движението по път III-5005 връх Шипка – връх Бузлуджа от км 0+000 до км 12+213 се ограничава за всички МПС за целия зимен период. Срок до 31.03.2018 г.\r\nПът ІІІ-5031: Движението по път III-5031 Опан – Гълъбово е ограничено на МПС над 10 т. \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово. \r\nОПУ-Търговище:\r\nВременно са въведени следните ограничения за движение на МПС:\r\nПът III-4082: Движението по път III-4082 Капище – Банковец от км 0+000 до 11+300 е ограничено за МПС над 3,5 т поради компрометирано експлоатационно състояние на мостово съоръжение. Срок до 30.04.2018 г.\r\nОПУ-Хасково:\r\nВременно са въведени следните ограничения за движение на МПС:\r\nПът III-5009: Движението по път III-5009 Козлец – Кърджали от км 0+000 до км 26+080 e ограничено за МПС над 12 т. Срок до 21.12.2018 г.\r\nОПУ-Шумен:\r\nВременно са въведени следните ограничения за движение на МПС: \r\nПът III-701:Ограничено движение по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т, поради компрометирано състояние на мостово съоръжение. \r\nОбходен маршрут: за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.06.2018 г.\r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси. Срок до 21.05.2018 г.\r\nОбходен маршрут: Шумен – Овчарово – Друмево.\r\nОПУ-Ямбол:\r\nВременно са въведени следните ограничения за движение на МПС:\r\nПът ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа.\r\nОбходен маршрут: по изграден обходен път до моста с ограничение на скоростта до 30 км/ч. Срок до 31.03.2018 г.;\r\nПът ІІІ-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента, поради пропаднала настилка и пропаднал насип. Движението се регулира чрез пътни знаци. Срок до 31.03.2018 г.\r\n2. Опасност от падащи камъни: Искърско дефиле; Кресненско дефиле; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката; път ІІ-73 Шумен-Карнобат. Шофьорите да се движат с повишено внимание по тези участъци.", "date": "2018.01.16", "title": "Актуална пътна обстановка към 17.30 часа"}
{"url": "http://www.focus-news.net/news/2018/01/16/2477875/veliko-tarnovo-normalno-se-osashtestvyava-trafikat-na-gkpp-svishtov-nyama-koloni-ot-avtomobili.html", "text": "Нормално се осъществява трафикът на ГКПП – Свищов. Това съобщи за Радио „Фокус“ – Велико Търново дежурният служител в пункта. Към момента трафикът не е интензивен и няма образували се колони от автомобили.", "date": "2018.01.16", "title": "Велико Търново: Нормално се осъществява трафикът на ГКПП – Свищов, няма колони от автомобили"}
{"url": "http://www.focus-news.net/news/2018/01/16/2477876/plovdiv-patishtata-v-oblastta-sa-normalno-prohodimi-pri-zimni-usloviya-kritichnite-uchastatsi-sa-obraboteni-sreshtu-zaledyavane.html", "text": "Пътищата в Пловдивска област са нормално проходими при зимни условия, съобщиха за Радио „Фокус“ – Пловдив от Областното пътно управление. Критичните участъци в планинските райони, сред които наклони и завои, са обработени срещу заледяване с пясък и сол. В равнинната част от Пловдивска област пътищата са частично мокри. Трафикът по основните пътни артерии в областта е натоварен, като най-интензивно движение се отчита по пловдивския участък на автомагистрала „Тракия“, а също и по пътищата Пловдив-Карлово, Пловдив-Асеновград-Смолян и Пловдив-Пещера. От Областното пътно управление съобщиха още, че в рамките на деня не са постъпвали сигнали за сериозни пътни инциденти.\r\nОстава ограничено е движението на МПС над 12 тона през прохода Троян-Кърнаре, също по пътищата Югово – Лъки – Здравец, в отсечката град Лъки-пътно кръстовище за хижа „Момчил юнак‘, и Поповица-Болярци.\r\nТрафикът в град Пловдив също е изключително интензивен. Колони от автомобили затрудняват движението по булевардите „Цар Борис III Обединител“, „Христо Ботев“, „Шести септември“ и „Руски“, както и по всички входно-изходни артерии.\r\nТони МИХАЙЛОВ", "date": "2018.01.16", "title": "Пловдив: Пътищата в областта са нормално проходими при зимни условия, критичните участъци са обработени срещу заледяване"}
{"url": "http://www.focus-news.net/news/2018/01/16/2477877/veliko-tarnovo-patnite-nastilki-v-oblastta-na-mesta-sa-mokri-zasnezheni-no-se-obrabotvat-i-opesachavat.html", "text": "Ограничено е движението между селата Самоводене и Ресен. В участъка от км 1+845 до км 5+925 се извършват ремонтни дейности. Срокът за приключването им е 22-ри януари, а обходният маршрут е през село Хотница. Това съобщиха за Радио „Фокус“ – Велико Търново от Областно пътно управление - Велико Търново. Условията за пътуване в региона са нормални за сезона. Пътищата са проходими при зимни условия. Пътните настилки в област Велико Търново са частично мокри, заснежени, но се обработват и опесъчават. \r\nВъпреки това от Агенция „Пътна инфраструктура“ съветват водачите да карат внимателно и със съобразена скорост, тъй като на места има хлъзгави участъци. Трафикът към този час  е интензивен. В по-голямата част от областта времето е облачно, без валежи. Видимостта навсякъде е нормална. Прохода на Републиката е отворен за всички видове моторни превозни средства, но там остава в сила предупреждението за опасност от падащи камъни. Затворен за товарни автомобили над 10 тона е път -551 Дебелец-Средни колиби-Елена. Обходният  маршрут е през Дебелец-В.Търново-Лясковски кантон-Миндя-Елена и обратно. Ограничено е движението на моторни превозни средства над 3,5 т. по път ІІІ-4082 Чешма-Кесарево. Срокът за приключване на ремонтите е 31 декември, а обходният маршрут е през Чешма-Сливовица-Горско Ново село-Джулюница-Кесарево. Остава затворен поради свлачище  участък от път Царски извор – Драганово, обходният маршрут е през село Сушица.\r\nЛуиза ТРАНЧЕВА", "date": "2018.01.16", "title": "Велико Търново: Пътните настилки в областта на места са мокри, заснежени, но се обработват и опесъчават"}
{"url": "http://www.focus-news.net/news/2018/01/16/2477878/telma-makedoniya-sarbiya-shte-nastoyava-da-bade-vklyuchena-v-razsledvaneto-na-ubiystvoto-na-oliver-ivanovich.html", "text": "Държавният глава на Сърбия Александър Вучич заяви, че няма доверие в косовските институции и по тази причина ще настоява пред мисиите на Европейския съюз и ООН в Прищина (съответно ЕУЛЕКС и УНМИК) да позволят на Белград да се включи в разследването на убийството на един от лидерите на косовските сърби - Оливер Иванович, предава македонският телевизионен канал \"Телма\".\r\nВучич припомни, че извършителите на покушението, първо по рода си политическо убийство от 15 г. насам, са оставили улики за престъплението си и затова Белград ще изисква включването си в разследването. \r\nСлед новината за убийството, сръбският преговарящ екип веднага напусна Брюксел, където във вторник бяха възобновени преговорите за нормализиране на двустранните отношения между Косово и Сърбия след десетмесечна пауза. Ръководителят на сръбската делегация Марко Джурич бе категоричен, че между Белград и Прищина вече няма нищо за обсъждане.\r\n\"Това е опит сръбският народ в Косово да бъде тласнат към хаос, Сърбия да бъде тласната към хаос, а това е атака срещу целия сръбски народ; терористичен атентат, който трябва и ще бъде наказан\", категоричен бе Джурич. \r\nКосовското правителство осъди убийството на Оливер Иванович и призова жителите на северната част на страната да сътрудничат на полицията, за да бъдат заловени отговорните за престъплението. Същевременно Европейският съюз призова за сдържаност, за да могат институциите на най-младата държава на Балканите са свършат работата си. Тереза Герова", "date": "2018.01.16", "title": "\"Телма\" (Македония): Сърбия ще настоява да бъде включена в разследването на убийството на Оливер Иванович"}
{"url": "http://www.focus-news.net/news/2018/01/16/2477879/vidin-mokri-hlazgavi-i-na-mesta-zaledeni-sa-patishtata-v-oblastta.html", "text": "Мокри, хлъзгави и на места заледени са пътищата във Видинска област, съобщи за Радио „Фокус“ – Видин дежурният служител в Областно пътно управление-Видин. Той посочи, че пътищата от републиканската пътна мрежа в областта са опесъчени и няма затворени пътни участъци. По главен път Е-79 се движат тежкотоварни автомобили в посока от и за граничен пункт „Дунав мост 2“. Пътната настилка там е почистена до асфалт. Почистени и на места вече сухи са надлезите към града и към граничен пункт „Дунав мост 2“.\r\nАнна ЛОЗАНОВА", "date": "2018.01.16", "title": "Видин: Мокри, хлъзгави и на места - заледени, са пътищата в областта"}
{"url": "http://www.focus-news.net/news/2018/01/16/2477880/otvoreni-sa-tsenovite-predlozheniya-za-izrabotvane-na-tehnicheski-proekti-za-rehabilitatsiyata-na-75-km-patishta-v-severozapadna-balgariya.html", "text": "Отворени са ценовите предложения за изработване на технически проекти за рехабилитацията на близо 75 км републиканска пътна инфраструктура в Северозападна България, съобщиха от пресцентъра на Агенция \"Пътна инфраструктура\". Това са път IIІ-121 Иново – Градец – Периловец – Шишенци – Бойница – Кула от км 20+000 до км 31+851, път IІ-14 о.п. Видин – Кула – Връшка чука – граница Република Сърбия от км 0+250 до км 30+240 и път IIІ-161 Ребърково – Люти дол – Ботевград от км 0+000 до км 33+040. \r\nЗа „Изработване на технически проект за основен ремонт (рехабилитация) за обект: Път IIІ-121 Иново – Градец – Периловец – Шишенци – Бойница – Кула от км 20+000 до км 31+851“, с прогнозна стойност 100 000 лв. без ДДС и срок за изпълнение 150 дни, са отворени офертите на:\r\n-\t„ИНЖКОНСУЛТПРОЕКТ“ ООД - 99 000 лв. без ДДС;\r\n-\t„Трафик холдинг“ ЕООД - 74 000 лв. без ДДС;\r\n-\t„ПЪТПРОЕКТ 2000“ ООД - 62 000 лв. без ДДС;\r\n-\t„ИЛИЯ БУРДА“ ЕООД - 77 000 лв. без ДДС.\r\nЗа „Изработване на технически проект за основен ремонт (рехабилитация) за обект: Път IІ-14 о.п. Видин – Кула – Връшка чука – граница Р Сърбия от км 0+250 до км 30+240“, с прогнозна стойност 142 000 лв. без ДДС и срок за изпълнение 150 дни, предложенията са на:\r\n-\t„ВИА ПЛАН“ ЕООД - 89 000 лв. без ДДС;\r\n-\t„РУТЕКС“ ООД - 78 888 лв. без ДДС.\r\nЗа „Изработване на технически проект за основен ремонт (рехабилитация) за обект: Път IIІ-161 Ребърково – Люти дол – Ботевград от км 0+000 до км 33+040“, с прогнозна стойност 207 000 лв. без ДДС и срок за изпълнение 180 дни, отворените ценови предложения са на: \r\n-\t„АЛВЕ КОНСУЛТ“ ЕООД - 156 292,42 лв. без ДДС;\r\n-\tКОНСОРЦИУМ „МОСТИ“, в който участват: „МОСТИ БЪЛГАРИЯ“ ЕООД и „МОСТИ КАТОВИЦЕ“ - 189 500 лв. без ДДС;\r\n-\t„ПЪТПРОЕКТ“ ЕООД - 164 142,72 лв. без ДДС.", "date": "2018.01.16", "title": "Отворени са ценовите предложения за изработване на технически проекти за рехабилитацията на 75 км пътища в Северозападна България"}
{"url": "http://www.focus-news.net/news/2018/01/16/2477881/pregled-na-mezhdunarodnite-novini-do-18-chasa-agentsiya-fokus.html", "text": "Президентът на Сърбия Александър Вучич отхвърли спекулациите, че убийството на Оливер Иванович е свързано с политическите противоречия между представителите на сръбската общност в Северно Косово.\r\nСъщевременно държавният глава на западната ни съседка призна, че не разполага с информация дали убийството на един от лидерите на косовските сърби има връзка с намерения по-рано запален автомобил. Предполага се, че той може да е на извършителите на покушението, което официален Белград третира като терористичен атентат. Вучич обаче увери, че няма да позволи Сърбия да бъде представена като държава на убийци и мафиоти. \r\n*** Вицепремиерът на Косово Енвер Ходжай категорично осъди убийството на един от лидерите на косовските сърби Оливер Иванович, който бе прострелян в сутрешните часове на вторник, 16 януари.\r\nХоджай увери, че съдебните власти вече са поели разследването на покушението, за да открият извършителите на убийството възможно най-скоро с цел да бъдат избегнати всякакъв вид политически манипулации със случая. Косовският вицепремиер подчерта, че \"импулсивните реакции\" от страна на властите в Белград открито заплашват с дестабилизиране на ситуацията и вредят на започнатия вече процес на нормализиране на двустранните отношения между Косово и Сърбия. \r\n\"Докато мотивите и извършителите на убийството все още не са известни,  е тревожно да гледаме импулсивните и разрушителни реакции на сръбското правителство, които открито заплашват с дестабилизиране на ситуацията и с разваляне на процеса на нормализация\", категоричен бе Ходжай.\r\n*** Косовската полиция предложи награда от 10 хил. евро на всеки, който представи информация за убийството на Оливер Иванович.\r\nИванович, един от лидерите на косовските сърби, бе убит във вторник сутринта пред офис на партията му - Гражданска инициатива „Сърбия, демокрация, справедливост“ (СДП). Безжизненото му тяло е намерено от случаен съсед. Никой не е чул изстрелите. Смъртта му е констатирана от лекарите в близка болница. Официален Белград бе категоричен, че третира покушението като \"терористичен атентат\". \r\n*** Турският президент Реджеп Тайип Ердоган ще посети папа Франциск следващия месец за разговори, които вероятно ще бъдат съсредоточени върху спорното признаване от САЩ на Ерусалим за столица на Израел. \r\nПървото пътуване на Ердоган до Светия престол е насрочено за 5 февруари, поясниха от Ватикана. То е планирано след телефонен разговор между турския президент и предстоятеля на Римокатолическата църква, в рамките на който двамата са изразили съгласие, че статуквото по отношение на Ерусалим трябва да бъде запазено.\r\n*** Правителството на малцинството на новия министър-председател на Чешката република Андрей Бабиш загуби вота на доверие в парламента.\r\nГласуването срещу кабинета на милиардера, замесен в скандал с измама със субсидии от Европейския съюз, премина с 117 \"против\" срещу 78 гласа \"за\" и петима \"въздържали се\". \r\nПартията на Бабиш - АНО, спечели изборите през октомври, ще направи още един опит за съставяне на кабинет. Мандатът ще му бъде връчен от президента Милош Земан, който настоя Бабиш да докаже, че има необходимата подкрепа да води новото правителство в Прага.\r\n*** Депутати от опозиционната ВМРО-ДПМНЕ на Християн Мицковски ще се завърнат в парламента в четвъртък, когато в Събранието в Скопие реч ще изнесе генералният секретар на НАТО Йенс Столтенберг. \r\nРешението бе взето на последната сесия на Изпълнителния комитет на ВМРО-ДПМНЕ. Посланието е ясно - да бъде демонстрирана подкрепата на партията за македонското членство в НАТО и Европейския съюз. От ВМРО-ДПМНЕ обаче не разкриха дали влизането им в парламента за речта на норвежкия политик означава, че партията ще прекрати бойкота и ще участва в работата на законодателния орган в Скопие. \r\nОсновната опозиционна партия бойкотира парламента след задържането на народни представители от редиците й във връзка с щурма на парламента от 27 април 2017 г. Оттогава насам депутатите на ВМРО-ДПМНЕ се върнаха в сградата на Събранието само за новогодишната реч на президента Георги Иванов. Партията на Християн Мицковски блокира работата на Събранието при обсъждане на Закона за употребата на езиците и ратификацията на договора за добросъседство с България.\r\n*** Иранският президент Хасан Роухани осъди плана на САЩ да организират военна сила в Сирия. \r\nВ неделя водената от САЩ международна коалиция разкри намерението си да обучи 30 хил. бойци от кюрдските Сирийски демократични сили, които да служат за защита на границата на страната, в отговор президентът на страната Башар Асад заяви, че ще разбие новата военна сила. В същото време Русия определи намеренията като план да се раздели Сирия. \r\nВъв вторник говорителят на Роухани цитира думи на иранския президент, според които „новият план на американците за Сирия е в разрез с международното право и представлява конспирация срещу суверенитета и сигурността на Сирия и региона“. \r\n***", "date": "2018.01.16", "title": "Преглед на международните новини до 18 часа (Агенция \"Фокус\")"}
{"url": "http://www.focus-news.net/news/2018/01/16/2477882/veliko-tarnovo-vazstanoveno-e-dvizhenieto-v-dvete-lenti-po-pat-iii-407-polski-trambesh-svishtov-v-rayona-na-s-pavel.html", "text": "Възстановено е движението в двете ленти по път III-407 Полски Тръмбеш - Свищов, в района на с. Павел. Това съобщиха от пресцентъра на Агенция \"Пътна инфраструктура\".", "date": "2018.01.16", "title": "Велико Търново: Възстановено е движението в двете ленти по път III-407 Полски Тръмбеш - Свищов, в района на с. Павел"}
{"url": "http://www.focus-news.net/news/2018/01/16/2477883/predstoyashti-sabitiya-v-stranata-za-17-yanuari-agentsiya-fokus.html", "text": "***\r\nОт 13.00 часа в София Хотел Балкан, зала „Сердика“, ще се проведе дискусия на тема: \"Балансиращ пазар на електроенергия в България\". За участие в нея са поканени Теменужка Петкова, министър на енергетиката, доц. Иван Иванов, председател на КЕВР и Делян Добрев, председател на Комисията по енергетика в Народното събрание.\r\n***\r\nОт 09.00 часа ще се проведе заседание на Народното събрание.\r\n***\r\nОт 9.30 часа 9 състав на Специализирания наказателен съд ще гледа делото срещу Мирослав Н., обвинен в безстопанственост в особено големи размери. \r\n***\r\nОт 09.30 часа 2 състав на СГС ще гледа делото срещу лекарите Явор Л., Елена В., Антоний Ф., Александър Ч., Владислав Х., Христо Ц., обвинени за смъртта на родилката Деяна Г.\r\n***\r\nОт 9.45 часа в Българска фондова борса-София, ул. „Три Уши“ № 6 ет. 5, ще бъде даден официален старт на търговията с дялове на 4 нови  борсово търгувани фонда на БФБ-София.\r\n***\r\nОт 10.00 часа 14 състав на Специализирания наказателен съд ще гледа делото срещу Мартин А., Валентин Я., Валери А., и други, обвинени в организиране и ръководене на престъпна група. \r\n***\r\nОт 10.00 часа 1 състав на Специализирания наказателен съд ще гледа делото срещу Михаил Й., Георги Р., Ася К., Красимир Ч. и Ариен Б., обвинени в образуване и ръководене на организирана престъпна група. \r\n***\r\nОт 10.00 часа 3 състав на Специализирания наказателен съд ще гледа делото срещу Мелиад Ф., Хасан Е. и Хадж Х., обвинени в тероризъм. \r\n***\r\nОт 10.00 часа 7 състав на Специализирания наказателен съд ще гледа делото срещу Ивайло Ст., Венцислав Д., Петко Ст., Тодор Гр., обвинени в организиране и ръководене на организирана престъпна група. \r\n***\r\nОт 10.00 часа 13 състав на Специализирания наказателен съд ще гледа делото срещу Ивайло П., обвинен в организиране и ръководене на организирана престъпна група.\r\n***\r\nОт 10.00 часа 6 състав на Специализирания наказателен съд ще гледа делото срещу Васил В., Велизар В., Иван А. и др. за организиране и ръководене на организирана престъпна група. \r\n***\r\nВ 10.30 часа Делегация на Групата за приятелство с България в парламента на Азербайджан ще се срещне с председателя на Народното събрание Цвета Караянчева. В 11.30 часа в зала „Запад” на Народното събрание гостите ще разговарят със своите колеги от Групата за приятелство България – Азербайджан в българския парламент.\r\n***\r\nОт 10.30 часа в „ Гранд хотел „София“ заместник-министърът на регионалното развитие и благоустройството Деница Николова ще председателства заседание на Съвместения комитет за наблюдение на програмата за трансгранично сътрудничество  ИНТЕРРЕГ – ИПП България – Сърбия 2014-2020 г.\r\n***\r\nОт 10.30 часа в зала 3 в Cinema City Mall of Sofia (бул. Стамболийски) ще се състои предварителната прожекция на новия екшън с Джерард Бътлър и 50 Cent - “Бърлога на крадци/Den of Thieves”.\r\n***\r\nОт 11.00 часа, в София Тех Парк в сграда Лабораторен комплекс на научно-технологичния парк ще се проведе информационен ден по проект „Научно-технологичен парк – Фаза 2“.\r\n***\r\nОт 11.00 часа 5 състав на Специализирания наказателен съд ще гледа делото срещу Иван Х., Филка Х. и др. за организиране и ръководене на организирана престъпна група. \r\n***\r\nОт 11.30 часа в Народното събрание ще се бъде показан „Духът на Сурва“. \r\n***\r\nОт 11.30 часа в зала „Европа“ в сградата на КНСБ ще се състои форум на тема „Акушерката – подценяваната професия“. \r\n***\r\nОт 12.00 часа в зала „Рила“ на Sofia hotel balkan ще се състои пресконференция по повод десетото юбилейно издание на най-голямото сватбено изложение в страната Balkanica wedding & honeymoon expo, което ще се проведе този уикенд – 20 и 21 януари (събота и неделя).\r\n***\r\nОт 13.30 часа 11 състав на Специализирания наказателен съд ще гледа делото срещу Нидал А., Алдин Н., Данаил А., Георги Ф. за образуване и ръководене на организирана престъпна група. \r\n***\r\nОт 14.00 часа 19 състав на Специализирания наказателен съд ще гледа делото срещу Иван К., Светослав Д., Нина К. за образуване и ръководене на организирана престъпна група. \r\n***\r\nОт 14.30 часа 11 състав на Специализирания наказателен съд ще гледа делото срещу Стоян Б., Румяна К., Николай С. и др. за длъжностно присвояване в големи размери. \r\n***\r\nОт 17.30 часа в галерийното пространство на Триъгълната кула (бул. \"Княгиня Мария Луиза\" 16) ще бъде представена фотографската изложба „Епопея на незабравимите български опълченци“.  \r\n***\r\nОт 19.00 часа на голяма сцена в Народния театър ще гостува спектакълът  „Островът на робите “ от  Пиер дьо Мариво на плевенския ДКТ „Иван Радоев“. \r\n***\r\nОт 19.00 часа в литературен клуб „Перото“ ще се състои премиерата на „Екзистенциална психотерапия” – фундаментален научен труд на проф. Ървин Д. Ялом.\r\n***\r\nОт 19.00 часа в Литературен клуб „Перото“ ще се състои премиерата на „Екзистенциална психотерапия” – фундаментален научен труд на проф. Ървин Д. Ялом.\r\n***\r\nОт 10.00 часа в НЧ „Хр.Ботев-1921“ ще се състои официалното откриване на празника на град Антоново, а от 10.30 часа ще бъде отслужен молебен за здраве и благопреуспяване.\r\n***\r\nОт 09.30 часа в зала 2 на Районен съд-Асеновград ще се гледа делото срещу Иван Г., обвинен в присвояване на парични суми в особено големи размери.\r\n***\r\nОт 11.00 часа пред Община Бургас ще се проведе мирен протест заради замърсяването на въздуха в града. \r\n***\r\nОт 14.00 до 16.00 часа в офиса на ПП ГЕРБ (ул. „Георги Бенковски” №1), общинският съветник Бонка Банкова ще има приемен ден. \r\n***\r\nОт 17.00 часа в храм „Св. Атанасий” във Варна часа ще се отслужи вечерня (вечерна служба) с петохлебие по повод навършването на сто и осемдесет години от построяването на храма.\r\n***\r\nОт 10.00 часа в зала 406 на общината ще се проведат консултации за определяне на състава на секционната избирателна комисия в село Кочово.\r\n***\r\nОт 10.00 часа в Голяма зала на Община Велико Търново ще се проведе информационен ден за процедура „Подкрепа за пилотни и демонстрационни инициативи за ефективно използване на ресурсите“ по Оперативна програма „Иновации и конкурентоспособност“ (ОПИК) 2014-2020 г.  \r\n***\r\nОт 18.30 часа в Клуб 7 ще се състои представяне на книгата „Раждането на щастливата жена“ с автор Сашка Александрова – журналист и писател.\r\n***\r\nОт 10.30 часа в заседателната зала на ОД МВР – Видин ще се проведе областният етап на ежегодния Национален конкурс „Пожарникар на годината” за 2017 година. На тържеството ще бъдат наградени победителите в областния етап на конкурса, предложени за участие в заключителния етап. \r\n***\r\nОт 10.00 часа в Регионалния пресклуб на БТА във Видин ще се проведе заключителна пресконференция по проект “Приключение с балон-нов съвместен туристически продукт” код на проекта 15.2.1.058, финансиран по Програма Интеррег V-A Румъния-България.\r\n***\r\nОт 10.00 часа в Конферентната зала на Общински съвет - Враца ще се проведе процедура чрез публично състезание за възлагане на обществена поръчка  с предмет: „Изпълнение на Инженеринг във връзка с реализацията на Националната програма за енергийна ефективност на многофамилните жилищни сгради на територията на община Враца” за обект на бул. „Христо Ботев“  № 140, бл. „Май“ № 1”.\r\n***\r\nОт 14.00 часа в заседателната зала на Областна администрация - Враца, областният управител Малина Николова на пресконференция ще Ви запознае със становището си относно държавния план-прием за учебната 2018/2019 година.\r\n***\r\nОт 14.00 часа в СУ „Никола Войводов” ще се проведе общинско първенство по бадминтон от програмата на „Ученически игри” 17/18 г. Участват ученици от всички общински училища във възрастите 5-7, 8-10 клас.\r\n***\r\nОт 19.00 часа в камерна зала на ДТК ще се проведе „Бащата“ от Аугуст Стриндберг.\r\n***\r\nОт 10.30 часа в детска градина № 17 ще се играе кукленият спектакъл  „Косе Босе“ на Държавен куклен театър „Дора Габе“.\r\n***\r\nОт 19.00 часа в камерна зала на Драматичен театър „Йордан Йовков“ ще се играе спектакъл „Стъклената менажерия“. \r\n***\r\nОт 09.30 часа в зала 5 на Пловдивския окръжен съд ще се гледа делото срещу Георги Б. и Александър Н., обвинени в използването на неистински документи и извършване на действия по разрушаване на тютюнев склад на ул. „Одрин“ – част от групов археологически и архитектурно-строителен паметник на културата. Делото е насрочено също за 18 и 19 януари. \r\n***\r\nОт 13.30 часа в 16-та аудитория на Пловдивския университет „Паисий Хилендарски“ ще се състои публична лекция на тема „Жените в историята и история на жените и пола“. \r\n***\r\nОбщинските съветници от ГЕРБ в град Пловдив ще проведат приемни с граждани. Радослава Ташкова, председател на Групата на ГЕРБ и заместник-председател на Общински съвет - Пловдив, ще се срещне с граждани от 16:00 до 18:00 часа в офиса на ГЕРБ в район „Южен” на ул. „Академик Петър Динеков” №1А; Георги Василев, от 16:00 до 18:00 часа в офиса на ГЕРБ в район „Южен” на ул. „Академик Петър Динеков” №1А; Д-р Аргир Аргиров, от 17:30 до 18:30 часа в офиса на ГЕРБ в район „Южен” на ул.”Академик Петър Динеков”№1А; Ани Лафчиева, от 17:00 до 18:30 часа в офиса на ГЕРБ в район „Източен” на ул.”Коста Паница”№5; Емил Русинов, от 17:30 до 19:00 часа в офиса на ГЕРБ в район „Източен” на ул. „Коста Паница” №5;\r\n***\r\nОт 11.00 часа в зала 2 на втория етаж на Областна администрация областният управител Гергана Микова ще проведе пресконференция за паметника Бузлуджа. В пресконференцията ще участват също кметът на Казанлък Галина Стоянова и арх. Дора Иванова.\r\n***\r\nС редица събития на 17 януари ще бъдат отбелязани 140 години от освобождението на Сливен от османско иго. В 9.30 часа в храм „Свети Николай Чудотворец“ ще бъдат отслужени заупокойна молитва в памет на загиналите и благодарствен молебен по повод освобождението на Сливен. В 10.30 часа на пл. „17 януари“ в кв. „Клуцохор“ ще започне ритуал-поклонение и ще бъдат поднесени венци и цветя пред морената на площада. В 12.00 часа ще бъдат поднесени цветя пред бюст-паметника на ген. Скобелев. В 13.00 часа във фоайето на зала „Май“ ще бъде открита изложба „13 безсмъртни българи“ на фондация „Безсмъртни българи“. \r\n***\r\nОт 17.00 часа в зала 74 на местната администрация кметът на община Търговище д-р Дарин Димитров кани гражданите на публичен отчет за изпълнение на приоритетите в управленската програма за втората година от мандата на общинското ръководство.\r\n***\r\nС поредица от събития ще бъдат отбелязани 140 години от Освобождението на града от османско владичество. От 10.00 часа ще се проведе тържествена церемония пред паметника, отбелязващ мястото, където са посрещнати руските войски. В 11.00 започва шествие по улиците на града до Паметника на загиналите за националното освобождение. От 11.30 часа в Културно-информационен център „Безистен“ ще бъде представена презентация на Регионалния исторически музей на тема „17 януари 1878 г. – Подвиг, Свобода, Ново начало“. По повод годишнината от 17.30 часа в Художествена галерия „Жорж Папазов“ ще бъде представена специалната изложба „Руско-турската освободителна война в гравюрите на чуждестранните художници“.  Програмата на честванията завършва с празничен концерт в Зрителната зала на община Ямбол от 18.30 часа.", "date": "2018.01.16", "title": "Предстоящи събития в страната за 17 януари (Агенция „Фокус“)"}
{"url": "http://www.focus-news.net/news/2018/01/16/2477884/yambol-obshtinata-be-otlichena-s-prestizhna-nagrada-v-turizma.html", "text": "Община Ямбол бе отличена като победител в конкурса на Министерство на туризма за нови културно-исторически дестинации. Официалната церемония по връчването на наградите по проект „Културно-туристически ЕДЕН дестинации в България“ бе вчера в столицата. Тя бе открита със специалното участие на уникалните за страната ни танцуващи коледари – традиция, съществуваща единствено в Ямбол. Това съобщиха от пресцентъра на Община Ямбол.\r\nКметът на Ямбол Георги Славов получи престижното отличие от зам.-министъра на туризма Ирена Георгиева. „За Ямбол тази награда е изключителна чест и признание за усилията ни за развитие туристическия потенциал на града. Ямбол има какво да покаже и с какво ново да провокира“, сподели кметът Георги Славов. \r\nОглавявайки избраните за 2017 г. дестинации, Ямбол вече е част от европейската ЕДЕН мрежа (European Destinations of Excellence - Отлични  европейски дестинации). Общината получава професионално фото заснемане, отпечатване на промоционални брошури, публикации в медии и специален сертификат. \r\nСред основните критерии, които Ямбол покри с най-голям брой точки, за да бъде отличен като победител, са: качество, богатство и оригиналност на туристическата оферта въз основа на местните културно-материални активи; достъпност на дестинацията, инфраструктура и качество на туристическото предлагане; събития и атракции за насърчаване на културния туризъм; привлекателност на дестинацията за туристите, базирана на предлаганите в нея уникални преживявания.", "date": "2018.01.16", "title": "Ямбол: Общината бе отличена с престижна награда в туризма"}
{"url": "http://www.focus-news.net/news/2018/01/16/2477885/plovdiv-89-godishen-mazh-e-postradal-sled-vzriv-na-neizpravna-gazova-butilka-v-apartament-v-grada.html", "text": "89-годишен мъж е пострадал след взрив на неизправна газова бутилка в Пловдив. Това съобщиха за Радио „Фокус“ – Пловдив от Областната дирекция на МВР. Сигналът за взрив в апартамент на ул. „Янтра” в Пловдив е подаден към 16.30 часа днес на тел. 112. Незабавно на адреса са изпратени екипи на полицията, пожарната и спешна медицинска помощ. По  първоначални данни се е получила локална експлозия на отоплителна печка с технически неизправна газова бутилка. В болница за прегледи е откаран 89-годишният обитател на жилището.\r\nТони МИХАЙЛОВ", "date": "2018.01.16", "title": "Пловдив: 89-годишен мъж е пострадал след взрив на неизправна газова бутилка в апартамент в града"}
{"url": "http://www.focus-news.net/news/2018/01/16/2477886/blagoevgrad-povishena-opasnost-ot-padashti-kamani-ima-v-rayona-na-kresnenskoto-defile-i-po-vtoroklasniya-pat-simitli-gotse-delchev.html", "text": "Повишена опасност от падащи камъни има в района на Кресненското дефиле и по второкласен път 19 Симитли – Гоце Делчев. Предимно сухи са пътните настилки в област Благоевград. Това съобщиха за Радио „Фокус“ – Пирин от Областно пътно управление – Благоевград. Навсякъде пътищата са проходими при зимни условия. Проходът Предел е отворен за движение. Никъде няма образувала се сериозна снежна покрива, която да затруднява движението. Трафикът по автомагистрала „Струма“, главен път Е-79 и второкласен път 19 Симитли – Гоце Делчев е нормално натоварен. През деня обстановката по пътищата е била спокойна и няма регистрирани инциденти.\r\nЛора КАЛЧЕВА", "date": "2018.01.16", "title": "Благоевград: Повишена опасност от падащи камъни има в района на Кресненското дефиле и по второкласния път Симитли – Гоце Делчев"}
{"url": "http://www.focus-news.net/news/2018/01/16/2477887/plovdiv-patishtata-v-oblastta-sa-normalno-prohodimi-pri-zimni-usloviya-kritichnite-uchastatsi-sa-obraboteni-sreshtu-zaledyavane.html", "text": "Пътищата в Пловдивска област са нормално проходими при зимни условия, съобщиха за Радио „Фокус“ – Пловдив от Областното пътно управление. Критичните участъци в планинските райони, сред които наклони и завои, са обработени срещу заледяване с пясък и сол. В равнинната част от Пловдивска област пътищата са частично мокри. Трафикът по основните пътни артерии в областта е натоварен, като най-интензивно движение се отчита по пловдивския участък на АМ „Тракия“, също по пътищата Пловдив-Карлово, Пловдив-Асеновград-Смолян и Пловдив-Пещера. От Областното пътно управление съобщиха още, че в рамките на деня не са постъпвали сигнали за сериозни пътни инциденти.\r\nОстава ограничено движението на МПС над 12 тона през прохода Троян-Кърнаре, също по пътищата Югово – Лъки – Здравец, в отсечката град Лъки-пътно кръстовище за хижа „Момчил юнак‘, и Поповица-Болярци.\r\nТрафикът в град Пловдив също е изключително интензивен. Колони от автомобили затрудняват движението по булевардите „Цар Борис III Обединител“, „Христо Ботев“, „Шести септември“ и „Руски“, както и по всички входно-изходни артерии.\r\nТони МИХАЙЛОВ", "date": "2018.01.16", "title": "Пловдив: Пътищата в областта са нормално проходими при зимни условия, критичните участъци са обработени срещу заледяване"}
{"url": "http://www.focus-news.net/news/2018/01/16/2477888/intenziven-e-trafikat-prez-granichnite-punktove-kalotina-kapitan-andreevo-i-dunav-most-ruse-obzor.html", "text": "Интензивен е трафикът от товарни автомобили на влизане в страната през българо-сръбската граница при ГКПП \"Калотина\", съобщиха за Агенция \"Фокус\" от ГД \"Гранична полиция\". На българо-турската граница при ГКПП \"Капитан Андреево\" е натоварено движението на товарни автомобили на изход от страната. Там по информация на водач на тежкотоварен автомобил се е образувала 9-километрова опашка от чакащи камиони. Според него опашката от българска страна се придвижва по-бързо отколкото от турска. Друг шофьор съобщи за 5-километрова колона на ГКПП „Лесово“, която по думите му се движи много бавно.\r\nПо данни на \"Гранична полиция\" на границата с Румъния трафикът е интензивен на изход за товарни автомобили през ГКПП \"Дунав мост-Русе\". \r\nНормално се осъществява трафикът на ГКПП – Свищов, информира за Радио „Фокус“ – Велико Търново дежурният служител в пункта. Към момента трафикът не е интензивен и няма образували се колони от автомобили.\r\nНормален е трафикът и на граничен пункт „Дунав мост 2“, където също няма образували се опашки от тежкотоварни автомобили, каза за Радио „Фокус“ – Видин дежурният служител на пункта. Той посочи, че работят всички трасета на пункта на изход и на вход от страната. Спокойно е преминаването и през другите два пункта в областта - „Връшка чука“ и Брегово“ , като там също няма образувани опашки от автомобили.\r\nТрафикът на българо-гръцката граница е нормален на всички контролно-пропускателни пунктове, съобщи за Радио „Фокус“-Пирин дежурният служител в пресцентъра на МВР.\r\nСпокойна е обстановката и на ГКПП „Гюешево”, информира за Радио „Фокус” – Кюстендил дежурният на граничния българо-македонски пункт. Към момента няма натоварване, преминаването и обработката на документи, включително и на тежкотоварните моторни превозни средства става без забавяне. На вход и на изход на пункта трафикът е слаб. \r\nПътят в посока ГКПП „Гюешево” не е натоварен, а настилките са предимно сухи.", "date": "2018.01.16", "title": "Интензивен е трафикът през граничните пунктове \"Калотина\", \"Капитан Андреево\" и \"Дунав мост-Русе\" (ОБЗОР)"}
{"url": "http://www.focus-news.net/news/2018/01/16/2477889/sadiyskata-kolegiya-na-vss-prie-deklaratsiya-vav-vrazka-s-protesti-na-zhurnalisti-po-povod-resheniya-na-rayonen-sad-burgas.html", "text": "Съдийската колегия на Висшия съдебен съвет единодушно с 10 гласа „за“ прие Декларация  във връзка с протести на журналисти по повод решения на Районен съд - Бургас и последващи публикации в медии. Това съобщиха от пресцентъра на ВСС. Съдийската колегия на Висшия съдебен съвет проведе извънредно заседание свикано, на основание чл. 33, ал. 1 от ЗСВ от членовете на Комисия „Професионална етика“ – Олга Керелска - председател, Боян Магдалинчев, Боян Новански, Драгомир Кояджиков и Цветинка Пашкунова. Заседанието бе с единствена точка в дневния ред приемане на Декларация във връзка с протести на журналисти по повод решения на Районен съд гр. Бургас и последващи публикации в медии. \r\nПо-рано днес, Комисията по Професионална етика реши да бъде възложено на Етичната комисия при Окръжен съд – Бургас и ИВСС да извършат пълна и всеобхватна проверка, с оглед твърденията за неетично поведение и уронване престижа на съдебната власт от Калин Кунчев – съдия в Районен съд – Бургас. Комисията по Професионална етика (КПЕ) към Съдийската колегия на ВСС се самосезира във връзка с излъчен материал на 15.01.2018 г. в предаването „Тази сутрин“ на Би Ти Ви - директно включване по повод протест на журналисти пред Съдебната палата в гр. Бургас. Към преписката бяха приобщени Декларация и подписка от журналистическата колегия в гр. Бургас с рег. индекс ВСС – 526/16-01-2018 г., получени днес в 11:57 часа на електронната поща на ВСС. В декларацията, адресирана до КПЕ се настоява за ревизиране на професионалната дейност на съдия Кунчев.", "date": "2018.01.16", "title": "Съдийската колегия на ВСС прие декларация във връзка с протести на журналисти по повод решения на Районен съд - Бургас"}
{"url": "http://www.focus-news.net/news/2018/01/16/2477890/sport-obyaveni-sa-pretendentite-za-svetovnite-sportni-nagradi-laureus.html", "text": "Португалският футболист Кристияно Роналдо, британският пилот от Формула 1 Люис Хамилтън и състезателят по колоездене Крис Фрум са претендентите за наградата \"Спортист на годината\" на Световната спортна академия \"Лауреус\", се казва в съобщение от пресслужбата на организацията. \r\nНагради ще бъдат връчени в още седем номинации, сред които \"Спортистка на годината\", \"Най-добър спортист-параолимпиец\", \"Завръщането на годината\", \"Пробив на годината\" и \"Момент на годината\". \r\nОтличието \"Лауреус\" е учредено през 1999 г. от международни фондове с участието на партньори от бизнеса. В първия етап претендентите са избирани от спортната преса, след което се провежда гласуване сред членовете на академията - бивши спортисти.", "date": "2018.01.16", "title": "Спорт: Обявени са претендентите за световните спортни награди \"Лауреус\""}
{"url": "http://www.focus-news.net/news/2018/01/16/2477891/sliven-patnite-nastilki-na-teritoriyata-na-oblastta-sa-zasnezheni-i-obraboteni.html", "text": "Пътните настилки на територията на област Сливен са заснежени и обработени, съобщиха от Областно пътно управление-Сливен. От 2 до 5 см е снежната покривка в Сливенска област.\r\nЗабранено е движението на товарни камиони през проходите Вратник, Твърдица и Котленския проход.", "date": "2018.01.16", "title": "Сливен: Пътните настилки на територията на областта са заснежени и обработени"}
{"url": "http://www.focus-news.net/news/2018/01/16/2477892/gazeta-express-ramush-haradinay-svika-izvanredno-zasedanie-na-saveta-za-sigurnost-na-kosovo.html", "text": "Министър-председателят на Косово Рамуш Харадинай свика извънредно заседание на Съвета за сигурност във връзка с убийството на Оливер Иванович, който бе застрелян във вторник сутринта пред офис на партията му - Гражданска инициатива „Сърбия, демокрация, справедливост“ (СДП), съобщава електронното издание Gazeta Express.\r\nЗаседанието е насрочено за 19 часа българско време. Освен Харадинай, на него ще присъстват още вицепремиерът,  представители на Министерството на силите за сигурност на Косово, на Министерството на външните работи, на Министерството на вътрешните работи, на Министерството на правосъдието, Министерството на икономиката и финансите, и на Министерството на общностите.\r\nПо-рано във вторник държавният глава на Сърбия Александър Вучич също свика Съветът за национална сигурност. След заседанието Вучич заяви пред медии, че ще настоява пред мисиите на Европейския съюз и ООН в Прищина (ЕУЛЕКС и УНМИК) Белград да бъде включен в разследването на покушението. Тереза Герова", "date": "2018.01.16", "title": "Gazeta Express: Рамуш Харадинай свика извънредно заседание на Съвета за сигурност на Косово"}
{"url": "http://www.focus-news.net/news/2018/01/16/2477893/ep-premierat-na-irlandiya-varadkar-shte-obsadi-badeshteto-na-evropa-s-evrodeputatite.html", "text": "В сряда сутрин премиерът на Република Ирландия Лео Варадкар ще бъде първият лидер на ЕС, който ще обсъди бъдещето на Европа с евродепутатите, се казва в съобщение от пресслужбата на ЕП.\r\nТова ще бъде първото от поредица разисквания между държавни и правителствени ръководители от ЕС и членовете на Европейския парламент относно бъдещето на Европейския съюз.\r\nПо покана на председателя на Парламента Антонио Таяни и на Председателския съвет (лидерите на политическите групи в Европейския парламент) г-н Варадкар ще направи изказване на пленарно заседание, след което ще обсъди бъдещето на Европа с представителите на политическите групи и евродепутатите.\r\nГ-н Таяни и г-н Варадкар ще направят изявления пред медиите в сряда от 13.30 ч. българско време в зоната при официалния вход на Европейския парламент в Страсбург.", "date": "2018.01.16", "title": "ЕП: Премиерът на Ирландия Варадкар ще обсъди бъдещето на Европа с евродепутатите"}
{"url": "http://www.focus-news.net/news/2018/01/16/2477894/dobrich-obshtinata-obyavi-svobodni-mesta-v-detskite-gradini-i-yasli-elektronnata-sistema-za-registratsiya-za-klasiraniya-e-otvorena.html", "text": "Всеки месец Община град Добрич обявява свободни места в детските градини и ясли. От 15 януари са обявени свободните места за този месец, електронната система за регистрация за класирания е отворена, предаде кореспондентът на Радио „Фокус” – Варна. Регистрация и редакция на заявления са възможни до 21 януари включително. От 22 януари електронната система ще бъде затворена, а ден по-късно, на 23 януари ще бъдат обявени резултатите от класирането. Записването на класираните деца ще се извършва в периода от 24 до 31 януари включително. Всяко следващо класиране ще се извършва ежемесечно при наличие на свободни места в детските градини. 62 деца чакат класиране за детски градини. Всички подробности родителите могат да открият на сайта на Общината, в рубриката „Услуги и информация“, подлинк „Прием в детските заведения“. От Общината посочват, че всички родители, които желаят децата им да постъпят в детска ясла през месеците януари, февруари, март и април 2018 година, при попълване на заявлението за участие в класирането, което ще се проведе през януари, в графа „месец за участие в класирането“ трябва да посочат месец януари 2018 г. Сроковете за регистрация и редакция на заявленията са същите като при детските градини. 69 са чакащите класиране деца за детски ясли. Електронната система позволява да бъдат посочени до три желани детски заведения. На сайта на Общината е представено и сезонното меню всяка седмица в детските заведения. \r\nЖулиета НИКОЛОВА", "date": "2018.01.16", "title": "Добрич: Общината обяви свободни места в детските градини и ясли, електронната система за регистрация за класирания е отворена"}
{"url": "http://www.focus-news.net/news/2018/01/16/2477895/afp-donald-tramp-opredeli-kato-neustoychiva-situatsiyata-s-targovskiya-defitsit-s-kitay.html", "text": "Държавният глава на САЩ Доналд Тръмп се обърна към китайския си колега Си Дзинпин с коментар, че е разочарован от задълбочаващия се търговски дефицит на Вашингтон с Пекин, описвайки ситуацията като \"неустойчива\", предава AFP, като се позовава на изявление от Белия дом.\r\nСъответните коментари Тръмп е отправил в телефонен разговор с президента на Китай, в рамките на който лидерът на Вашингтон е \"изрази разочарование от факта, че търговският дефицит на САЩ с Китай продължава да расте. Президентът Тръмп разясни, че ситуацията не е устойчива\", става ясно още от изявлението на Белия дом.Тереза Герова", "date": "2018.01.16", "title": "AFP: Доналд Тръмп определи като \"неустойчива\" ситуацията с търговския дефицит с Китай"}
{"url": "http://www.focus-news.net/news/2018/01/16/2477896/aktsenti-v-sutreshniya-blok-dobro-utro-balgariya-na-17-yanuari.html", "text": "Каква е равносметката от изминалата 2017 година за Община Каварна? Какви са амбициите и приоритети през 2018 година за развитието на града? Наш гост ще бъде кметът на Каварна Нина Ставрева. В минутите след 08.00 продължаваме и с политическата тема. БСП ще внесе за гласуване вота на недоверие към правителството на тема корупция в парламента. Какви са очакванията, заложените мотиви и действия? Коментар по темата ще направим с зам.-председателя на ПГ на „БСП за България“ Жельо Бойчев. И още - средно за страната заболеваемостта от грип е 178 на 10 000. Кои райони още са засегнати и какъв е интензитетът на заболеваемост тази година? Ще научим повече от главния държавен здравен инспектор д-р Ангел Кунчев. В минутите след 09.00 часа ще се отправим към Видин, където колегата от Радио „Фокус“ – Видин Анна Лозанова ще ни разкаже повече за Видинския куклен театър, включен в културната програма на Българското европредседателство. \r\nТези и още теми в „Добро утро, България“ от 6.00 до 10.00 с водещ Деница Узунова", "date": "2018.01.16", "title": "Акценти в сутрешния блок „Добро утро, България“ на 17 януари"}
{"url": "http://www.focus-news.net/news/2018/01/16/2477897/beliyat-dom-donald-tramp-i-si-dzinpin-izraziha-nadezhda-za-promyana-v-povedenieto-na-severna-koreya.html", "text": "Президентите на САЩ и Китай - Доналд Тръмп и Си Дзинпин, изразиха надежда, че преговорите между Северна и Южна Корея ще допринесат за промяна в поведението на режима в Пхенян, предава AFP, като се позовава на изявление от Белия дом. \r\nВ рамките на телефонен разговор двамата лидери \"признаха възобновяването на диалога и изразиха надежда, че той може да предизвика промяна в деструктивното поведение на Северна Корея\", става ясно от изявлението на Белия дом.Тереза Герова", "date": "2018.01.16", "title": "Белият дом: Доналд Тръмп и Си Дзинпин изразиха надежда за промяна в поведението на Северна Корея"}
{"url": "http://www.focus-news.net/news/2018/01/16/2477898/poli-trifonova-darzhavniya-kuklen-teatar-vidin-spektakal-na-nashiya-teatar-e-vklyuchen-v-kulturnata-programa-na-balgarskoto-evropredsedatelstvo.html", "text": "Спектакъл на Държавния куклен театър - Видин е включен в културната програма на Българското европредседателство, каза за Радио „Фокус“ – Видин Поли Трифонова, директор на театъра. Тя посочи, че спектакълът за възрастни ще бъде поставен съвместно с кукления театър от френския град Ница. „През  април 2017 г.  установихме контакти с кукления театър в Ница за един общ проект по програма „Творческа Европа“. Така се стигна и до съвместен общ проект между двете театрални институции за създаването на спектакъл за културната програма за Българското европредседателство, който е одобрен и финансиран от Националния фонд за култура. Провокирани бяхме от  естетиката на френския куклен театър, а колегите от Ница бяха впечатлени от професионалната трупа във Видин “, каза  Поли Трифонова. Репетициите ще започнат в средата на март във Видин. „Проектът, който е защитен се казва „Хронолог – разказвач на време, а спектакалът – „Хронолог“. Автор, режисьор и сценограф е  световноизвестният творец Езекел Гарсия Ромеу. Той е известен с това, че прави не само куклени спектакли и то предимно за възрастни, но поставя и опери, сам си изработва декорите и куклите“, каза Поли Трифонова. Тя допълни, че видинската трупа е развълнувана от това, че ще работи с този известен френски творец. „Езекел Гарсия Ромеу също с нетърпение очаква да започнат репетициите с видинската трупа, защото за него е нещо нова как ние правим куклен театър, как боравим с куклата“, обясни Трифонова. Премиерата на спектакъла е насрочена за 12 април във Видин. Два пъти пиесата ще бъде играна в София – на 14 април – във френския културен институт и на 22 април – в НДК. Постановката ще бъде показана в Монтана, Белоградчик и Ботевград.\r\nАнна ЛОЗАНОВА", "date": "2018.01.16", "title": "Поли Трифонова,  Държавния куклен театър - Видин: Спектакъл на нашия театър е включен в културната програма на Българското европредседателство"}
{"url": "http://www.focus-news.net/news/2018/01/16/2477899/sled-ubiystvoto-na-oliver-ivanovich-ministar-predsedatelyat-na-albaniya-prizova-usiliyata-za-dialog-da-badat-zapazeni.html", "text": "След убийството на Оливер Иванович, лидер на Гражданска инициатива „Сърбия, демокрация, справедливост“ (СДП) в Северно Косово, министър-председателят на Албания Еди Рама призова за запазване на диалога между Белград и Прищина, отбелязва скопското електронно издание \"Стадард\".\r\n\"Дълбоко съжалявам за трагедията, която се случи с Оливер Иванович. Това е акт, който насърчава омразата и напрежението. Усилията за мирен диалог не трябва да бъдат прекъсвани\", написа Рама в социалната мрежа \"Фейсбук\". Тереза Герова", "date": "2018.01.16", "title": "След убийството на Оливер Иванович: Министър-председателят на Албания призова усилията за диалог да бъдат запазени"}
{"url": "http://www.focus-news.net/news/2018/01/16/2477900/valcho-cholakov-oblasten-upravitel-na-burgas-zapochna-pochistvaneto-na-kanal-vaya.html", "text": "Започна почистването на канал „Вая“, съобщи за Радио „Фокус“-Бургас областният управител Вълчо Чолаков. Почистването ще се извършва по спечелен от администрацията проект по Трансгранично сътрудничество България-Турция на стойност около 350 000 лева в рамките на 9 месец. Първата копка е направена миналия петък. Чолаков каза, че спечеленото финансиране е за почистването на половината от канала, като ще се започне от по-тясната му част, която е по-близо до морето и която е по-сериозна причина за затлачването на съоръжението. „Ще се извърши цялостно почистване на самия канал с укрепване отстрани на път, чрез който да се осигурява достъп за работа на тежките машини. Съответно години напред този път ще може да бъде ползван за почистване на канала, за да не се оставя в състоянието, в което е в момента. Там е пълно с наносни материали, тиня, изхвърляни са много други боклуци, дървета, тръстика, печки, гуми, имущества от домакинства“, каза още Чолаков. По думите му същевременно се търси друго финансиране за почистването на останалата част от канала. Областният управител каза, че съоръжението не е почиствано повече от 20 години.\r\nМария РУСЕВА", "date": "2018.01.16", "title": "Вълчо Чолаков, областен управител на Бургас: Започна почистването на канал „Вая“"}
{"url": "http://www.focus-news.net/news/2018/01/16/2477901/pazardzhik-ima-povishen-interes-kam-zakupuvaneto-na-kashti-v-selo-ivaylo-prez-poslednite-godini.html", "text": "Има повишен интерес към закупуването на къщи в село Ивайло през последните години, каза за Радио „Фокус” – Пазарджик Милчо Донгов, кмет на населеното място. По думите му доста семейства са закупили къщи и са се заселили трайно в селото. „Цената на незастроен парцел е около 25 000 лева, а с къща и обособен двор може да достигне и до 70 000 лева. Интересът е голям, тъй като селото се намира в непосредствена близост до Пазарджик, а и в околностите има условия за заетост”, уточни Донгов. Той каза също, че едни от най-големите работодатели са Цехът за дървени играчки и гръцка фирма за производство на пластмасови сламки. Село Ивайло се намира само на 1 км от общинския център Пазарджик.\r\nАлбена ЖИЛЕКОВА", "date": "2018.01.16", "title": "Пазарджик: Има повишен интерес към закупуването на къщи в село Ивайло през последните години"}
{"url": "http://www.focus-news.net/news/2018/01/16/2477902/sled-ubiystvoto-na-oliver-ivanovich-nato-prodalzhava-da-garantira-sigurnostta-na-kosovo.html", "text": "Международните сили под командването на Северноатлантическия алианс (KFOR) ще продължат да гарантират сигурността на Косово и свободното придвижване на гражданите в страната. Това заяви за руската агенция TACC говорителят на НАТО Оана Лунгеску, след като по-рано във вторник в най-младата държава на Балканите бе извършено покушение срещу един от лидерите на косовските сърби - Оливер Иванович.\r\n\"Силите на KFOR продължават да гарантират спокойствието и сигурността, а също и свободата на придвижване в Косово, в съответствие с Резолюция 1244 на Съвета за сигурност на ООН\", подчерта Лунгеску в отговор на въпрос дали НАТО планира да подсили контингента след политическото убийство в Митровица. Тереза Герова", "date": "2018.01.16", "title": "След убийството на Оливер Иванович: НАТО продължава да гарантира сигурността на Косово"}
{"url": "http://www.focus-news.net/news/2018/01/16/2477903/ep-boyko-borisov-shte-predstavi-pred-ep-programata-na-balgarskoto-predsedatelstvo-na-saveta-na-es.html", "text": "В сряда, 17 януари, от 10:00 часа българско време министър-председателят на България Бойко Борисов ще представи приоритетите на започналото председателство на Съвета пред членовете на Европейския парламент, се казва в съобщение от пресслужбата на ЕП.\r\nМинистър-председателят на България Бойко Борисов ще запознае членовете на ЕП с приоритетите на българското председателство на Съвета на ЕС, сред които: бъдещето на Европа и на младите хора; европейска перспектива и свързаност за Западните Балкани; сигурност и стабилност в силна и обединена Европа, както и цифрова икономика и умения за бъдещето.\r\nСлед изказването на Бойко Борисов ще последват изявления на Комисията, както и дебат в пленарната зала. Събитието може да бъде проследено на живо на страницата на Европейския парламент.\r\nНа тематичната страница за българското председателство на Съвета в мултимедийния център на ЕП ще бъдат достъпни аудио- и видеозаписи с високо качество скоро след началото на събитието.", "date": "2018.01.16", "title": "ЕП: Бойко Борисов ще представи пред ЕП програмата на Българското председателство на Съвета на ЕС"}
{"url": "http://www.focus-news.net/news/2018/01/16/2477904/direktna-avioliniya-svarza-sofiya-i-baku-obzor.html", "text": "Премиерите на България и Азербайджан Бойко Борисов и Артур Расизаде откриха първата авиолиния между двете страни, благодарение на която веднъж седмично - във вторник, полет на Азербайджанските авиолинии чрез компанията им BUTA Airlines, ще свързва столиците София и Баку. Директната въздушна линия между България и Азербайджан е резултат от договореностите, постигнати между премиера Бойко Борисов и президента на Азербайджан Илхам Алиев при неговото посещение в страната ни през 2015 г. Целта е да се създадат условия за насърчаване на контактите между представителите на бизнеса между двете страни и увеличаване на туристите, посещаващи България и Азербайджан.„29 евро е цената на билета в една посока. Това е една прекрасна възможност азерите да идват на ски и на летен туризъм у нас и да разгледат културно-историческите ни красоти. В същото време българите само за 3 часа могат да дойдат в една прекрасна страна с много традиции“, заяви на официалното откриване на линията в Баку премиерът Борисов. Сред първите пасажери на новата авиолиния бяха министрите на транспорта Ивайло Московски, на енергетиката Теменужка Петкова, на икономиката Емил Караниколов, на земеделието, храните и горите Румен Порожанов, които бяха част от официалната делегацията в Баку, придружаваща премиера Борисов. На летище София те бяха посрещнати с официална церемония, на която присъстваха и министърът на туризма Николина Ангелкова и кметът на София Йорданка Фандъкова. „Изключитeлнo съм щастлива от днешното откриване на пряката въздушна линия, защото това ще доведе до повишаване на туризма. Искам да благодаря на всички екипи, които положиха максимални усилия, за да можем днес да отпразнуваме този повод. Имаме хиляди туристи от Азербайджан, които ни посещават туристи и се надявам с този полет те да се увеличат“, каза още министър Ангелкова и уточни, че тази година България ще бъде страна партньор на Азербайджан в изложението, което ще се проведе през април, и това ще допринесе допълнително да направим България по-посещавана дестинация. Министърът на транспорта Ивайло Московски изрази надежда, че тази нова въздушна линия ще подобри още повече отношенията между двете държави във всички отношения. „Нека този полет и тази линия да бъдат символ на задълбочаващото се приятелство между България и Азербайджан“, каза още той. Извънредният и пълномощен посланик на Република Азербайджан в Република България Н. Пр. Наргиз Гурбанова изрази удоволствието си, че днес е пристигнала в страната именно с този повод. \"Пътуването беше прекрасно и много приятно. Този повод е символичен, тъй като тази година отбелязваме 100-годишнината на Азербайджанската демократична република. Сигурна съм, че тази връзка ще направи двете страни още по-близки\", каза още посланик Гурбанова.\r\nНовата линия Баку–София е 77-та за летище София. Азербайджанските авиолинии, чрез структурното си поделение Бута Еъруейс, са 28-та авиокомпания извършваща полети до най-голямото летище на България, което през последната година отбеляза ръст с над 30% на превозените пътници.", "date": "2018.01.16", "title": "Директна авиолиния свърза София и Баку (ОБЗОР)"}
{"url": "http://www.focus-news.net/news/2018/01/16/2477905/anna-nikolova-fondatsiya-sos-semeystva-v-risk-varna-ratifikatsiyata-na-istanbulskata-konventsiya-shte-dovede-do-po-efektivna-zashtita.html", "text": "Подкрепяме усилията на правителството за ратификация на Истанбулската конвенция, което би довело до по-ефективна защита, до по-добра наказателно-правна защита, повече и по-тясно специализирани услуги за пострадалите, както самата конвенция го изисква. Това каза за Радио „Фокус“ – Варна Анна Николова, председател на Фондация „SOS – семейства в риск” във Варна. „Нека се приключи с тази подвеждаща информация, с тази пропаганда по отношение на Истанбулската конвенция и нека оставим правителството да продължи последователната политика, която е повело до този момент. Логическият край на всичко това да бъде ратифициране на документа от страна на България“, заяви Анна Николова.\r\nОсновните приоритети в работата на Фондация „SOS – семейства в риск” през 2018 година са свързани с предоставянето на закрила и социални услуги на пострадалите, които тя управлява – консултативни програми, специализирани програми за извършители на домашно насилие и кризисните центрове за настаняване, допълни Анна Николова.\r\nМарияна ВАЛЕНТИНОВА", "date": "2018.01.16", "title": "Анна Николова, Фондация „SOS – семейства в риск” – Варна: Ратификацията на Истанбулската конвенция ще доведе до по-ефективна защита"}
{"url": "http://www.focus-news.net/news/2018/01/16/2477906/sport-roma-poiska-50-miliona-evro-za-transfera-na-alison.html", "text": "Ръководството на италианския клубен отбор по футбол Рома поиска 50 милиона евро за трансфера на вратаря на тима Алисон. Интерес към бразилския футболист проявиха от Ливърпул, които в последните години има проблеми с вратарския пост. \r\nАлисон се представя впечатляващо през настоящия сезон и интерес към него проявяват редица клубове. В опит да задържат Алисон, от Рома обявиха сериозна цена за трансфера му, надявайки се по този начин да задържат бразилеца в редиците на тима.", "date": "2018.01.16", "title": "Спорт: Рома поиска 50 милиона евро за трансфера на Алисон"}
{"url": "http://www.focus-news.net/news/2018/01/16/2477907/ministarat-na-turizma-nikolina-angelkova-razgovarya-sas-zurab-pololikashvili-generalen-sekretar-na-svetovnata-organizatsiya-po-turizam-kam-oon.html", "text": "Министърът на туризма Николина Ангелкова проведе работна среща с генералния секретар на Световната организация по туризъм (СОТ) към ООН Зураб Пололикашвили, който пое ръководството на организацията от началото на годината. Двамата разговаряха в рамките на едно от най-големите туристически изложения FITUR, което се провежда в Мадрид. На срещата бяха дискутирани възможностите за сътрудничество между Министерството на туризма и СОТ и бъдещи съвместни проекти, които ще допринесат за устойчивото развитие на сектора. Това съобщиха от пресцентъра на министерството.\r\nБлизо 8,5 млн. чуждестранни туристи са посетили България в периода януари-ноември миналата година, обясни министър Ангелкова. Тя уточни, че се отбелязва ръст от 7,3% спрямо същия период година по-рано, а бройката надвишава с повече от 1 млн. населението на страната. Приходите в сектор туризъм за същия период са 6,3 млрд. лева и са нараснали с 9,2 на сто в сравнение с периода януари-ноември 2016 г.\r\nНа срещата министърът представи българските приоритети по време на Българското председателство на Съвета на ЕС. Тя обясни, че за туризма това е от изключително значение, защото страната ще е във фокуса на европейското внимание. Това е още една възможност да се представи България като сигурна туристическа дестинация, предлагаща качествен продукт за четири сезона. \r\nМинистър Ангелкова запозна Зураб Пололикашвили с напредъка в подготовката на 2-рото издание на „Международния конгрес на световните цивилизации и древните маршрути“ (International Congress on World Civilizations and Ancient Routes), което ще се проведе в средата на ноември в София. Събитието се организира съвместно от Министерството на туризма и Световната организацията по туризъм. Наименованието е предложено от българската страна и вече е одобрено от СОТ. За модератор е поканен звездата на CNN Ричард Куест и е с медийната подкрепа на CNN и National Geographic. \r\nМинистър Ангелкова покани Пололикашвили да вземе участие в срещата на министрите с ресор туризъм, която ведомството подготвя в рамките на председателството на Съвета на ЕС и ще се проведе през февруари. \r\nБългарското Министерство на туризма е първото не само в страната, но и в международен план, което пуска услуга с възможност за директно споделяне на туристически обекти чрез Chat Extension на Вайбър, обясни още министър Ангелкова. Тя поясни, че услугата е съвместен проект на Министерството на туризма и iLoveBulgaria. Всички, които използват Вайбър на телефоните си в България, вече ще могат да получават информация за българските туристически обекти чрез директната връзка между приложението и платформата iLoveBulgaria.\r\nМинистърът информира Зураб Пололикашвили, че днес България откри и директна линия между столицата и Баку. Новият полет между България и Азербайджан ще даде възможност за още по-успешно развитие на туризма и на двете държави, коментира министърът. И допълни, че хиляди азербайджански туристи посещават страната ни и въздушната връзка София-Баку ще окаже много благоприятно влияние и ще увеличи броя им.\r\nСОТ ще подкрепя страните както на национално, така и на регионално ниво в инициативи, водещи към устойчиво развитие на туризма, посочи Пололикашвили. И допълни, че организацията ще продължи да насърчава принципите и прилагането на Глобалния кодекс на етиката в туризма за постигане на целите на устойчивото развитие на сектора.", "date": "2018.01.16", "title": "Министърът на туризма Николина Ангелкова разговаря със Зураб Пололикашвили, генерален секретар на Световната организация по туризъм към ООН"}
{"url": "http://www.focus-news.net/news/2018/01/16/2477908/biser-mihaylov-oblasten-upravitel-na-blagoevgrad-prez-2017-g-sa-provedeni-planiranite-20-zasedaniya-kato-e-osigurena-publichnost-na-protokolite-i-prietite-resheniya.html", "text": "През 2017 г. са проведени планираните двадесет заседания, като администрацията е осигурила публичност на протоколите и приетите решения. Това каза за Радио „Фокус“- Пирин Бисер Михайлов, областен управител на Благоевград. „Към областния управител има действащи 17 областни съвети и комисии за координиране на политиките на областно ниво. Областният съвет за развитие на област Благоевград е осигурил координацията с органите на местното самоуправление в дейността по изготвяне на междинните оценки на Областната стратегия за развитие 2014-2020 и общинските планове за развитие“, каза Михайлов. По думите му Комисията по заетост към Областния съвет за развитие е имала важен приоритет в дейността във връзка с реализиране на проект „Обучение и заетост за младите хора“ по ОП „Развитие на човешките ресурси“, даваща възможност на работодатели от област Благоевград да осигурят заетост на младежи. Комисията по обективни критерии е извършила класиране на кандидатите по проекта. „През 2017 г. бе разработена и утвърдена Областна стратегия за подкрепа на личностно развитие на децата и учениците. В основата на Областната стратегия стоят анализите на общините на територията на областта за потребностите от подкрепа“, каза още Михайлов.\r\nЛора КАЛЧЕВА", "date": "2018.01.16", "title": "Бисер Михайлов, областен управител на Благоевград: През 2017 г. са проведени планираните 20 заседания, като е осигурена публичност на протоколите и приетите решения"}
{"url": "http://www.focus-news.net/news/2018/01/16/2477909/vidin-vremenno-e-ogranicheno-dvizhenieto-v-dvete-posoki-po-pat-i-1-vidin-dunav-most-2-pri-km-10-poradi-avariral-tezhkotovaren-avtomobil.html", "text": "Временно е ограничено движението в двете посоки по път I-1 Видин - Дунав мост 2 при км 10 поради аварирал тежкотоварен автомобил. Това съобщиха от пресцентъра на Агенция \"Пътна инфраструктура\". Необходимо е водачите на изчакат на място.", "date": "2018.01.16", "title": "Видин: Временно е ограничено движението в двете посоки по път I-1 Видин - Дунав мост 2 при км 10 поради аварирал тежкотоварен автомобил"}
{"url": "http://www.focus-news.net/news/2018/01/16/2477910/montana-opesacheni-sa-zaledenite-uchastatsi-po-patya-prez-prohoda-petrohan.html", "text": "Опесъчени са заледените участъци по пътя през прохода Петрохан, каза за Радио „Фокус“ – Видин дежурният служител в Областно пътно управление – Монтана. Той посочи, че пътят е почистен, спрял е снеговалежът. Заради ниските температури през нощта има опасност от заледяване, машините ще излизат, за да опесъчават пътната настилка. Трафикът е слаб, остава забраната за преминаване през прохода на автомобили над 12 тона.\r\nАнна ЛОЗАНОВА", "date": "2018.01.16", "title": "Монтана: Опесъчени са заледените участъци по пътя през прохода Петрохан"}
{"url": "http://www.focus-news.net/news/2018/01/16/2477911/nimh-utre-shte-ima-valezhi-ot-dazhd-koito-v-predbalkana-i-visokite-poleta-na-zapadna-balgariya-shte-preminat-v-snyag.html", "text": "През нощта облачността ще е разкъсана, предимно значителна в северозападните райони, където ще превали дъжд и сняг – на места с условия за образуване на поледици. На много места в Горнотракийската низина ще се образува мъгла или ниска облачност. Почти тихо, с минимални температури между минус 6° и минус 1°. Такава е прогнозата за времето на Националния институт по метеорология и хидрология (НИМХ), съобщи за Агенция „Фокус” дежурният синоптик Георги Цеков. През деня от северозапад облачността ще се увеличава и вплътнява и около обяд ще започнат валежи предимно от дъжд, които до края на деня ще обхванат цялата страна, а в Предбалкана и високите полета на Западна България ще преминат в сняг. В северозападните райони остават условията за поледици. През деня ще духа слаб юг-югозападен вятър, който вечерта ще се ориентира от запад-северозапад и значително ще се усили. Максималните температури ще са в широки граници: от 2-3° в северозападните райони и тези с трайна мъгла, до 12-14° на места в Източния Предбалкан и югоизточните райони.\r\nАтмосферното налягане е по-ниско от средното за януари; през деня още ще се понижава, а вечерта ще започне да се повишава.\r\nНад Черноморието облачността ще е значителна, с по-съществени разкъсвания в часовете преди обяд. Вечерта на места ще завали дъжд, предимно слаб. Максималните температури ще са от 8-10° в северните, до 12-14° в южните райони. Температурата на морската вода е около 8°. Вълнението на морето ще е 2 бала.\r\nВ планините ще духа умерен, по билата и откритите части – силен запад-югозападен вятър и с него температурите ще се повишат. Облачността ще се увеличава и около обяд ще започнат валежи от сняг, в ниските части – от дъжд. Максималната температура на височина 1200 метра ще е около 7°, на 2000 метра – около 0°.\r\nПрез нощта срещу четвъртък, със застудяването, на много места в Северна и Западна България дъждът ще премине в сняг. В четвъртък ще е студено и ветровито. Преди обяд в югоизточната половина от страната все още ще превалява, а в северозападната облачността ще се разкъса и бързо ще намалее. След обяд валежите навсякъде ще спрат. В петък ще преобладава слънчево време, вятърът ще отслабне, ще се обърне от югозапад, дневните температури ще се повишат, но сутрешните в много райони ще са отрицателни – между минус 7° и минус 2°. В събота облачността ще се увеличи, вятърът ще се задържи от юг и температурите ще се останат високи за януари – в Източна България до 12-14 градуса. По-късно през деня в южните райони ще завали дъжд.", "date": "2018.01.16", "title": "НИМХ: Утре ще има валежи от дъжд, които в Предбалкана и високите полета на Западна България ще преминат в сняг"}
{"url": "http://www.focus-news.net/news/2018/01/16/2477912/faz-martin-shults-prizova-gsdp-da-ne-blokira-pregovorite-za-koalitsiya-sas-sayuza-hdshss.html", "text": "Председателят на Германската социалдемократическа партия (ГСДП) Мартин Шулц продължава с усилията си да преодолее големия скептицизъм сред съпартийците си за влизане в нова голяма коалиция със Съюза (ХДС/ХСС) на канцлера Ангела Меркел, отбелязва националният ежедневник Die Frankfurter Allgemeine Zeitung.\r\nЛидерът на германските социалдемократи призова партията си да не блокира стартирането на преговорите за съставяне на федерално правителство в Берлин. \"Заслужа си\", увери Шулц в рамките на връзка на живо с потребителите на социалната мрежа \"Фейсбук\", като същевременно припомни, че въпросът засяга както Германия, така и Европа.\r\nВ неделя, 21 януари, на извънреден конгрес в Берлин 600 делегати на ГСДП ще гласуват решението за започване на преговори за коалиция със Съюза (ХДС/ХСС). Предварителното принципно споразумение бе съгласувано на 12 януари, след рунд от преговори, продължил повече от денонощие, припомнят от редакцията.Тереза Герова", "date": "2018.01.16", "title": "FAZ: Мартин Шулц призова ГСДП да не блокира преговорите за коалиция със Съюза (ХДС/ХСС)"}
{"url": "http://www.focus-news.net/news/2018/01/16/2477913/premierat-boyko-borisov-predstavi-prioritetite-na-balgarskoto-predsedatelstvo-pred-parlamentarnata-grupa-na-enp.html", "text": "Министър-председателят Бойко Борисов се срещна днес с групата на Европейската народна партия в Европейския парламент. Това съобщиха от правителствената информационна служба.\r\nРазговорът на премиера с членовете на най-голямата парламентарна група беше посветен на приоритетите на Българското председателство на Съвета на Европейския съюз и премина при много голям интерес. Дискутирани бяха темите за стимулиране на икономическия растеж и социалното сближаване, които да гарантират бъдещето на Европа и на младите хора, пътищата за подобряване на свързаността на Западните Балкани и европейската перспектива пред страните и хората от региона, проблемите пред сигурността и стабилността на Съюза, както и повишаването на конкурентоспособността на икономиката чрез цифровизацията й и развитието на умения и компетентности, адекватни на предизвикателствата, пред които е изправена.\r\nЧленовете на парламентарната група поздравиха министър-председателя за фокуса, който Българското председателство поставя върху Западните Балкани и за действията, предприети лично от Борисов и от правителството в София за стимулиране на диалога между държавите. Според техните коментари, сигурността в този регион ще допринесе за сигурността и просперитета на целия континент. Председателят на групата на ЕНП Манфред Вебер посочи: „Имаме силен лидер в лицето на Бойко Борисов, който винаги се е идентифицирал с Европа и с нейните ценности“.\r\nПремиерът Борисов благодари за подкрепата, която страната ни е срещнала от ЕНП и от институциите на ЕС при подготовката си за председателството, както и за даденото й доверие в първите дни след като пое председателството. „Това ни задължава да сме още по-активни за намирането на общи решения, които да дадат на всеки европейски гражданин усещането за сигурност, стабилност и солидарност, за перспектива“, посочи министър-председателят.\r\nТой изтъкна, че от разговорите си с австрийския канцлер Себастиан Курц е получил увереност в приемствеността, която ще бъде запазена по отношение на темите, започнати в Българското председателство. „Това ще е най-яркият израз, че единството ни прави по-силни като Съюз“, каза Борисов.\r\nМинистър-председателят получи подкрепата на парламентарната група на ЕНП за приоритетите на Българското председателство и пожелания за успех при представянето им в Европейския парламент утре.", "date": "2018.01.16", "title": "Премиерът Бойко Борисов представи приоритетите на Българското председателство пред парламентарната група на ЕНП"}
{"url": "http://www.focus-news.net/news/2018/01/16/2477914/kurir-sarbiya-autopsiyata-na-oliver-ivanovich-e-zavarshena-predstoi-transportirane-na-tlennite-mu-ostanki-v-belgrad.html", "text": "Аутопсията на убития лидер на косовските сърби Оливер Иванович е завършена в следобедните часове на деня, предава репортер на белградското електронно издание Kurir.\r\nСъгласно разпространената информация, в сряда тленните останки на убития политик ще бъдат транспортирани в Белград.\r\nМеждувременно в храма \"Свети Сава\" в Белград ще бъде отслужен молебен в памет на Иванович. По-рано във вторник бе обявено, че в 20:00 часа пред храма ще бъде организирано бдение под наслов \"Това е в повече\". Тереза Герова", "date": "2018.01.16", "title": "Kurir (Сърбия): Аутопсията на Оливер Иванович е завършена, предстои транспортиране на тленните му останки в Белград"}
{"url": "http://www.focus-news.net/news/2018/01/16/2477915/plovdiv-publichna-lektsiya-na-tema-zhenite-v-istoriyata-i-istoriya-na-zhenite-i-pola-shte-se-provede-v-grada-na-17-yanuari.html", "text": "Публична лекция на тема „Жените в историята и история на жените и пола“ ще се проведе в Пловдив на 17 януари. Това съобщиха за Радио „Фокус“ – Пловдив организаторите на събитието, което ще се състои 13.30 часа в 16-та аудитория на Пловдивския университет „Паисий Хилендарски“. Публичната лекция ще се води от проф. д-р Красимира Даскалова, преподавател във Философския факултет на СУ „Св. Климент Охридски“. Тя има публикувани изследвания върху историята на жените и взаимоотношенията между половете в България и Източна Европа. Проф. д-р Красимира Даскалова специализира в тези нови за българската историография полета в Европа, САЩ и Япония, преподава в различни европейски университети. Проф. Даскалова е член на бордовете на специализирани европейски периодични издания, президент на Световната федерация за изследвания по история на жените в периода 2005-2010 година, председател на Управителния съвет на Българската асоциация на университетските жени (БАУЖ).\r\nТони МИХАЙЛОВ", "date": "2018.01.16", "title": "Пловдив: Публична лекция на тема „Жените в историята и история на жените и пола“ ще се проведе в града на 17 януари"}
{"url": "http://www.focus-news.net/news/2018/01/16/2477916/afp-voenen-helikopter-se-razbi-v-severozapadna-kolumbiya-nay-malko-sedmina-sa-zaginali.html", "text": "Най-малко седем души са загинали при катастрофа на хеликоптер на колумбийската армия в северозападната част на страната, предава AFP, като се позовава на информация от военните на Богота.\r\nСъгласно разпространената информация, на борда на машината е имало 10 души. \"За съжаление, седем от тях са загинали, а търсенето на останалите трима продължава\", се казва в съобщението от военните. Тереза Герова", "date": "2018.01.16", "title": "AFP: Военен хеликоптер се разби в Северозападна Колумбия, най-малко седмина са загинали"}
{"url": "http://www.focus-news.net/news/2018/01/16/2477917/gen-kircho-kirov-ubiystvoto-na-oliver-ivanovich-e-element-ot-usiliyata-za-stagnatsiya-na-evroatlanticheska-integratsiya-na-stranite-ot-zapadnite-balkani.html", "text": "Убийството на Оливер Иванович е елемент от усилията за стагнация на евроатлантическа интеграция на страните от Западните Балкани. Това коментира в интервю за вечерния блок „Това е България“ на Радио „Фокус“ ген. Кирчо Киров, началник на Националната разузнавателна служба от 2002 до 2012 г. Той допълни, че в критериите за членство в ЕС има изискване кандидатстващите страни, сред които е и Сърбия, да имат балансирани установени отношения на добросъседство и приятелство със своите съседи. По думите му това обаче не може да се каже по отношение на Белград и Прищина. \r\n„Разглеждам този акт на три нива. Първото ниво е на Косовска Митровица, което, както е известно, е един разделен анклав – в северната част живеят сърби, а в южната – албанци и междуетническото напрежение в последните месеци там е с още по-голям интензитет. Второ – разглеждам го в общокосовски вариант като акт, който допълнително ще нагнети това междуетническо напрежение. Трето – разглеждам го като акт, който влияе на двустранните отношения с Република Сърбия. Няма съмнение, че това междуетническо напрежение не само в Косово, но и в целия регион, ще доведе до обтягане на отношенията между Белград и Прищина. Но от друга страна третото ниво е наднационалното ниво – този акт без съмнение ще доведе до сериозно напрежение в Западните Балкани като цяло и ще затрудни Косово максимално в усилията му за евроинтеграция“, уточни генерал Кирчо Киров. Той каза още, че не изключва възможността, ако погледнем по-глобално и геостратегически, да са заинтересовани и по-големи политически сили, които стоят извън района на Балканите – силите, които не са заинтересовани от евроатлантическата интеграция на западните ни съседки.", "date": "2018.01.16", "title": "Ген. Кирчо Киров: Убийството на Оливер Иванович е елемент от усилията за стагнация на евроатлантическа интеграция на страните от Западните Балкани"}
{"url": "http://www.focus-news.net/news/2018/01/16/2477918/sport-dimitar-kuzmanov-se-klasira-za-vtori-krag-na-turnira-v-antaliya.html", "text": "Димитър Кузманов стартира с победа участието си на турнира в турския град Анталия. В среща от първия кръг поставеният под номер пет в основната схема българин победи с 6:2, 6:3 руския тенисист Николай Вилезазин в двубой, продължил 100 минути.\r\nВ следващия кръг Кузманов ще играе срещу румънеца Николае Фрунза. В надпреварата на двойки българинът ще бъде в тандем с италианеца Джанлука Магер.", "date": "2018.01.16", "title": "Спорт: Димитър Кузманов се класира за втори кръг на турнира в Анталия"}
{"url": "http://www.focus-news.net/news/2018/01/16/2477919/ep-ruskata-propaganda-v-es-pod-pogleda-na-evrodeputatite.html", "text": "В сряда от 16.00 ч. българско време евродепутатите ще разискват влиянието на руската пропаганда в страните от ЕС и обвиненията за опити за оказване на влияние върху изборите в някои държави, се казва в съобщение от пресслужбата на ЕП.\r\nЕвродепутатите вече предупредиха през 2016 г. за засилването на пропагандата от Кремъл срещу ЕС след анексирането на Крим и провеждането на хибридна война в Донбас. Те отбелязаха в резолюция, „използването от страна на руското правителство на широк набор от средства и инструменти, като мозъчни тръстове..., многоезични телевизионни канали (напр. RT), псевдо информационни агенции (напр. Спутник),...  социални медии и интернет троли“. за да поставят под въпрос демократичните ценности и разделят Европа.", "date": "2018.01.16", "title": "ЕП: Руската пропаганда в ЕС под погледа на евродепутатите"}
{"url": "http://www.focus-news.net/news/2018/01/16/2477920/bsp-iska-razsekretyavane-na-postanovlenieto-na-prokuraturata-i-doklada-na-dans-za-aktsiznata-informatsionna-sistema-obzor.html", "text": "БСП ще започне инициатива за разсекретяване на доклада на ДАНС и прокуратурата за работата на Българската акцизна централизирана информационна система (БАЦИС). Това обяви на пресконференция зам.-председателят на ПГ на „БСП за България“ Жельо Бойчев. Той обърна внимание, че от август 2016 г. премиерът Бойко Борисов разполага с тези документи, които разкриват слабости в работата на системата. Бойчев поясни, че има приходи, които не са били събрани от държавата и допълни, че става въпрос за стотици милиони левове. Според Жельо Бойчев големият въпрос е имат ли връзка слабостите в работата на Акцизната информационна система с убийството на данъчния служител, тъй като убитият е отговарял за фискалния контрол на стоки с голям риск. По думите му, ако тези документи бъдат разсекретени, никой няма да зададе въпроса дали БСП има основание за вот на недоверие, който ще бъде внесен на 17 януари 2018 г. Заместник-председателят на ПГ на „БСП за България“ допълни, че  голямата цел на вота, е да се помогне на българските граждани и да се видят реални действия за борба с корупцията. На пресконференция от ГЕРБ посочиха, че вотът на недоверие преследва конюнктурна цел на БСП и е открито нападение срещу стабилността на настоящото управление.  Председателят на Правна комисия и депутат от ГЕРБ Данаил Кирилов посочи, че от мнозинството очакват аргументацията на „БСП за България“ и имат готовност да отговарят на всички повдигнати въпроси и да разсеят необоснованите твърдения на опозицията. Кирилов обърна внимание, че и досега от ГЕРБ са давали отговор на всички твърдения, които БСП е отправяла към настоящото управление. По думите му доверието в българската държава и икономика се възстановява. Според него българските граждани  имат ясна представа за конкретните резултати. „Имаше определен стремеж отново да се ескалира напрежение в общественото пространство. Виждате, че правителството и мнозинството успяхме да се справим с всички предизвикателства. Ще продължим работата си в тази посока и смятаме, че ще получим подкрепата на голяма част от българите“, каза още Данаил Кирилов.\r\nДеница КИТАНОВА", "date": "2018.01.16", "title": "БСП иска разсекретяване на постановлението на прокуратурата и доклада на ДАНС за Акцизната информационна система (ОБЗОР)"}
{"url": "http://www.focus-news.net/news/2018/01/16/2477921/kameliya-asenova-op-obreden-dom-kyustendil-srednovekovnata-krepost-hisarlaka-e-predpochitano-myasto-za-sklyuchvane-na-grazhdanski-brak.html", "text": "Средновековната крепост „Хисарлъка” е предпочитано място за сключване на граждански брак в Кюстендил. Това каза пред Радио „Фокус” – Кюстендил Камелия Асенова, директор на Общинско предприятие „Обреден дом” – Кюстендил. По думите й броят на двойките, сключили граждански брак през 2017 година е 194. 23 двойки са предпочели да сключат граждански брак извън залата на Обреден дом – Кюстендил. „През последните две години сред най-предпочитаните такива места е Късноантичната и средновековна крепост „Хисарлъка”, която е паметник на културата от национално значение. Статистиката сочи, че през 2016 година броят на сключилите граждански брак двойки е 176, а през 2015 година техният брой е бил 185. Специално за Кюстендил може да се каже, че няма драстична промяна в този брой”, каза Камелия Асенова. Според нея сред най-предпочитаните месеци за сватба се очертават юли, август и най-вече септември. „Всяка година имаме и доста желаещи да сключат граждански брак веднага след великденските пости. Знаете, че по време на великият пост, по време на богородичните и коледните пости, както и около Сирни заговезни, не се позволява сключването на църковен брак, тогава заявките за сключване на граждански брак са по-малко”, каза Камелия Асенова. По думите й все пак има и младоженци, които не желаят венчаване в църквата, при тях датата за сключване на граждански брак не е свързана с това, дали ще бъде по време на пост или не.\r\nТя посочи също, че са подадени 8 заявления за сключване на граждански брак на датата 18.08.2018 година в Кюстендил. По думи на Асенова интересът към тази дата е по-голям, в сравнение с останалите дни от годината. „Може би причината е натрупването на осмици в тази дата. За тогава към момента са подадени 8 заявления за сключване на граждански брак”, каза Камелия Асенова  Според нея през следващите месеци интересът към тази дата, за организиране на сватбени тържества, ще се увеличава. От началото на годината подадените заявления за граждански брак са общо 42.\r\nВенцеслав ИЛЧЕВ", "date": "2018.01.16", "title": "Камелия Асенова, ОП „Обреден дом” – Кюстендил: Средновековната крепост „Хисарлъка” е предпочитано място за сключване на граждански брак"}
{"url": "http://www.focus-news.net/news/2018/01/16/2477922/pazardzhik-tenis-kortovete-v-grada-shte-badat-predostaveni-na-nov-kontsesioner.html", "text": "На 19 януари ще се проведе открито заседание за отваряне на офертата на допуснатия участник за предоставяне на концесия на 7-те тенис кортове и игрището за мини футбол на бул. „Христо Ботев“ в Пазарджик, съобщиха за Радио „Фокус“ – Пазарджик от общинската администрация. Решението за концесията беше взето от съветниците през октомври 2017 г., но на ноемврийското си заседание те промениха някои от параметрите, тъй като на предходното заседание от терена за отдаване на концесия беше извадена площта под металния навес, но другите параметри не бяха съобразени с тази промяна – вкл. корекцията на общата площ и размерът на инвестициите. Минималните изисквания към него са за годишно концесионно плащане не по-малко от 3 400 лв. с ДДС, и размер на инвестициите не по-малък от 208 000 лв. без ДДС за срок от две години. В инвестициите трябва да залегне осигуряване на нови съоръжения за съблекални, треньорска стая, заведение за напитки и други спомагателни помещения за комплекса, които да са от преместваем характер и изпълнени чрез съвременните енергийно ефективни материали. Трябва да е предвидено и изграждане на балонно покритие на два от тенис кортовете, на осветление на целия спортен комплекс и на едно игрищe за мини футбол, съобразно с общоприетите размери и стандарти, като дължината на терена е в диапазона от 38-42 м, а ширината е в диапазона на 18-25 м. Относно тенис кортовете изискването е върху асфалтовото покритие на тенис кортовете да се постави грийнсет покритие. Тенис кортовете нямат нужда от проектиране и дренажни системи, тъй като имат изградени такива, които са действащи. Изисква се и изграждане на един нов корт с шамотна настилка, разположен на мястото на волейболното игрище, съобразно действащите  стандарти.", "date": "2018.01.16", "title": "Пазарджик: Тенис кортовете в града ще бъдат предоставени на нов концесионер"}
{"url": "http://www.focus-news.net/news/2018/01/16/2477923/b92-sarbiya-sarbin-i-albanets-razsledvat-ubiystvoto-na-oliver-ivanovich-nyama-zapodozreni-kam-momenta.html", "text": "Двама прокурори - сърбин и албанец, са назначени да разследват убийството на лидера на Гражданска инициатива \"Свобода, демокрация и справедливост\" (СДП) Оливер Иванович, който бе застрелян в Косовска Митровица в сутрешните часове на вторник, съобщава белградската медийна компания B92.\r\n\"За убийството на Оливер Иванович е назначен разследващ екип от двама наши прокурори\", уточниха от Прокуратурата в Косовска Митровица, като приведоха имената им, от които става ясен етническият им произход. \r\nСъгласно разпространената информация, към настоящия момент няма заподозрян за покушението. \r\nВ същото време Прокуратурата за организирана престъпност в Белград започна досъдебно производство за убийството на Иванович, допълват от редакцията. Тереза Герова", "date": "2018.01.16", "title": "B92 (Сърбия): Сърбин и албанец разследват убийството на Оливер Иванович, няма заподозрени към момента"}
{"url": "http://www.focus-news.net/news/2018/01/16/2477939/kyustendil-chitalishte-bratstvo-postavi-nachaloto-na-dvanadesetoto-izdanie-na-natsionalniya-literaturen-konkurs-binyo-ivanov.html", "text": "Читалище „Братство” постави началото на дванадесетото издание на Националния литературен конкурс „Биньо Иванов”. Това съобщи за Радио „Фокус” – Кюстендил Иван Андонов, председател на читалище „Братство” – Кюстендил. По думите му целта на конкурса е да продължи ярката литературна традиция на Кюстендил, за чието обогатяване и развитие има безспорен принос творчеството на Биньо Иванов – поетът, свързал трайно съдбата си с този град. Националният литературен конкурс за поезия „Биньо Иванов” е ежегоден и се провежда под патронажа на кмета на Община Кюстендил – Петър Паунов. „И тази година за жури в конкурса ще поканим утвърдени имена в българската литература. В конкурса могат да участват автори от цялата страна, а крайният срок за изпращане на творбите е до 25 април”, каза Иван Андонов. Победителят в конкурса ще получи награда от 300 лева, а класираните на второ и трето място, по 200 лв. и 100 лв. Журито ще присъди и 6 специални предметни награди.\r\nВенцеслав ИЛЧЕВ", "date": "2018.01.16", "title": "Кюстендил: Читалище „Братство” постави началото на дванадесетото издание на Националния литературен конкурс „Биньо Иванов”"}
{"url": "http://www.focus-news.net/news/2018/01/16/2477940/voislav-sheshel-ubiystvoto-na-oliver-ivanovich-e-nachalo-na-nova-ataka-na-zapada-sreshtu-sarbiya.html", "text": "Убийството на сръбския политик Оливер Иванович е началото на нова атака над Сърбия от страна на Запада. Такова мнение изказа в интервю пред ТАСС лидерът на Сръбската радикална партия (СРП) Воислав Шешел.\r\n„Мисля, че фигурата на Иванович беше избрана специално, за да бъде принесена в жертва. Мисля, че благодарение на пропагандата на Запада ще започне нов натиск над Сърбия, опасявам се от нови удари по Република Сръбска“, заяви Шешел.Политически незначителна фигура\r\nСпоред думите на сръбския политик, убийството на Оливер Иванович е станало при странни обстоятелства. „Много странни събития се развиват около Оливер Иванович. Той беше председател на една незначителна партия с прозападен характер и беше прозападен политик“, разказа ръководителят на СРП, която заема 8,1% от местата в сръбската Народна скупщина (парламент).\r\nРадикалът отбеляза, че на изборите Иванович не е постигнал някакъв значителен резултат, но преди три години са „започнали да го арестуват, съдят, пускат и после пак да го арестуват“. „Той е прекарал достатъчно време в затвора по обвинение във военни престъпления, въпреки че всички сърби, всички албанци и всички чужденци са били наясно, че той не е замесен в никакви престъпления“, добави Шешел.\r\n„Никой не може да обясни аргументирано каква е била целта на неговото съдебно преследване. След това запалиха автомобила му, а днес го убиха. Мисля, че всъщност това е начало на нова американска инициатива на Балканите, за която беше обявено преди два месеца. Що се касае до мотивите, то главната цел е постигната: това е голяма тревога в сръбския народ, особено в Косово и Метохия“, заяви политикът.\r\nДруг повод за покушението може да бъде стремежът да се прехвърли отговорността за убийството на сръбската страна, смята Шешел. „Вече започнаха съмненията: може би той е убит от сърбите? Но никой не казва за какво. Сръбските власти, чийто противник съм и искам да сваля, нямат никакъв мотив за подобни действия“, уверен е радикалът.\r\nСръбският политик също така отбеляза необичайно бързата и дружна реакция на прозападната опозиция в Сърбия: „Мисля, че ще започне пропаганда на Запада в тази посока, тъй като Запада вече започна да прави заявления с такъв характер в Белград. Още по интересно е, че реакцията на убийството сред западните сили в Белград беше изключително бърза, като че ли те бяха готови за такъв обрат“.Атака на Запада срещу Балканите\r\nШешел е категоричен, че убийството на Иванович е подготовка за нова идеологическа атака срещу Сърбия, което може да се наблюдава и в други страни от региона. „Съобщенията за назначаването за посланик в Босна и Херцеговина на бившия заместник-помощник държавен секретар на САЩ по въпросите на Европа и Евразия Хойт Брайън Ий са част от тези усилия. Отначало искаха да го назначат в Македония, но тя вече капитулира. Сега искат да го назначат за посланик на САЩ в Босна и Херцеговина“, разказа политикът.\r\n„Това е атака срещу Сърбия заради нейната позиция и контакти с Русия. Ние сме малката Русия на Балканите, това е нашата съдба“, добави Шешел.Убийството на Оливер Иванович\r\nЕдин от лидерите на косовските сърби Оливер Иванович беше застрелян във вторник в Косовска Митровица, когато е излизал от офиса на оглавяваната от него партия „Свобода, демокрация, истина“. Президентът на Сърбия Александър Вучич вече определи убийството на Иванович като терористичен акт и нападение срещу целия сръбски народ, а главата на отдела за Косово и Метохия при сръбското правителство Марко Джурич заяви, че сръбската делегация прекъсва техническия диалог с Прищина в Брюксел и се завръща в Белград.\r\nПредставителите на международните мисии в Косово осъдиха убийството на Иванович и поискаха от местните власти да намерят виновника, колкото  е възможно по-бързо и да го предадат в съда. В Русия предупредиха за опасност от разрастване на атмосферата на терор и възобновяване на междуетническите конфликти в региона.\r\nПревод и редакция:", "date": "2018.01.16", "title": "Воислав Шешел: Убийството на Оливер Иванович е начало на нова атака на Запада срещу Сърбия"}
{"url": "http://www.focus-news.net/news/2018/01/16/2477941/tass-rakovoditelyat-na-kosovskata-delegatsiya-prizova-belgrad-da-se-varne-kam-pregovorite.html", "text": "Ръководителят на косовската делегация на техническите преговори с Белград в Брюксел Авни Арифи призова сръбската страна да се върне към диалога. Заявлението на политика приведе във вторник сръбската агенция TANJUG, предава ТАСС.\r\n„Призовавам Белград да се върне към преговорния процес, тъй като диалогът няма алтернативи“, заяви Арифи. Той обвини сръбските представители, че със своя отказ от преговорите „създават впечатление за вина“ на Прищина в убийството на един от лидерите на косовските сърби Оливер Иванович. „Инцидент, подобен на този, не трябва да забавя преговорния процес“, смята Арифи.\r\nПо-рано началникът на отдела за Косово и Метохия при Министерския съвет на Сърбия Марко Джурич заяви, чесръбската делегация прекъсва техническия диалог с Прищина в Брюксел и се завръща в Белград заради убийството на Иванович в Косовска Митровица.Агенция \"Фокус\" припомня:\r\nИванович беше застрелян във вторник в Косовска Митровица, когато е излизал от офиса на оглавяваната от него партия „Свобода, демокрация, истина“. Президентът на Сърбия Александър Вучич вече определи като терористичен акт и нападение над целия сръбски народ убийството.\r\nПредставителите на международните мисии в Косово осъдиха убийството и поискаха от местните власти да намерят възможно най-бързо виновниците за престъплението и да ги изправят пред съда. От Русия предупредиха за опасност от разрастване на атмосферата на терор и възобновяване на междуетническите конфликти в региона.\r\nПревод и редакция:", "date": "2018.01.16", "title": "ТАСС: Ръководителят на косовската делегация призова Белград да се върне към преговорите"}
{"url": "http://www.focus-news.net/news/2018/01/16/2477942/abelard-tahiri-pravosaden-ministar-na-kosovo-razsledvaneto-na-ubiystvoto-na-oliver-ivanovich-shte-se-vodi-samo-ot-nashite-institutsii.html", "text": "Министърът на правосъдието на Косово Абелард Тахири заяви, че разследването на убийството на лидера на Гражданското движение \"Свобода, демокрация, справедливост\" (СДП) Оливер Иванович ще бъде проведено единствено от институциите на най-младата държава на Балканите, предава македонската информационна агенция \"Макфакс\".\r\nТахири подчерта, че всяка информация, която би могла да помогне за изясняването на убийството - както от албанска така и от сръбска страна, е добре дошла, но не и участие в разследването.\r\nМинистърът поясни, че към настоящия момент не разполага с информация дали мисията на Европейския съюз в Прищина (ЕУЛЕКС) е получила официално искане от страна на Сърбуя за участие в разследването на покушението - първото по рода си за последните 15 години. \r\nМеждувременно генералният директор на косовската полиция Шпенд Мадзуни заяви, че е налице информация за произхода на превозното средство, от което е открита стрелбата срещу лидера на косовските сърби. Съгласно думите му са налице достатъчно улики за издирване на собственика на автомобила. \r\n\"Превозното средство е без регистрационни номера, но успяхме да съберем достатъчно информация за произхода и собственика му. Не мога да дам повече подробности, но информацията, която имаме, е достатъчна, за да проследим собственика на превозното средство\", обясни Мадзуни след заседанието на Съвета за сигурност на Косово.Тереза Герова", "date": "2018.01.16", "title": "Абелард Тахири, правосъден министър на Косово: Разследването на убийството на Оливер Иванович ще се води само от нашите институции"}
{"url": "http://www.focus-news.net/news/2018/01/16/2477943/posolstvoto-na-rusiya-v-sarbiya-ubiystvoto-na-oliver-ivanovich-e-opit-da-badat-izplasheni-sarbite-v-kosovo.html", "text": "Убийството на един от лидерите на косовските сърби Оливер Иванович е още един опит да бъде изплашено сръбското население в Косово. Това се казва в заявление на посолството на Русия в Сърбия, поместено на официалната интернет страница на дипломатическото представителство на 16 януари, предава ТАСС.\r\n„Дълбоко сме потресени от трагичната смърт в резултат от терористичен акт на Оливер Иванович – човек, който след агресията на НАТО против Сърбия и насилственото откъсване от нея на Косово и Метохия посвети живота си на защита на правата на сръбския народ в този край и беше подложен на преследвания заради това. Това е още един опит да бъде изплашено сръбското население и да се подкопаят перспективите за мирно и взаимноприемливо разрешаване на конфликта. Това е нагледно отражение на беззаконието и насилието, които днес царят в Косово“, се казва в документа.\r\nДипломатическата мисия на Русия изрази съболезнованията си към семейството и близките на загиналия. Руските дипломати се надяват, че престъплението ще бъде „безпристрастно разследвано с водещата роля на международните структури в Косово и с участието на сръбските компетентни органи, а убийците ще понесат сурово наказание“.Агенция „Фокус“ припомня: \r\nОливер Иванович беше застрелян във вторник в Косовска Митровица, когато е излизал от офиса на оглавяваната от него партия „Свобода, демокрация, истина“. Президентът на Сърбия Александър Вучич вече определи като терористичен акт и нападение над целия сръбски народ убийството.\r\nПредставителите на международните мисии в Косово осъдиха убийството и поискаха от местните власти да намерят възможно най-бързо виновниците за престъплението и да ги изправят пред съда. От Русия предупредиха за опасност от разрастване на атмосферата на терор и възобновяване на междуетническите конфликти в региона.\r\nПревод и редакция:", "date": "2018.01.16", "title": "Посолството на Русия в Сърбия: Убийството на Оливер Иванович е опит да бъдат изплашени сърбите в Косово"}
{"url": "http://www.focus-news.net/news/2018/01/16/2477944/sport-tsska-shte-globi-zvezdata-si-fernando-karanga-za-tova-che-zakasnya-s-tri-dni-za-podgotovkata.html", "text": "ЦСКА ще наложи глоба на бразилския голмайстор на отбора Фернандо Каранга за това, че той закъсня с три дни за лагер-сбора на отбора преди пролетния дял на българското първенство. От клуба излязоха със заявление, че бразилецът ще понесе финансова санкция и ще се готви на индивидуална програма до заминаването на отбора за втората част от подготовката в Испания следващата седмица.", "date": "2018.01.16", "title": "Спорт: ЦСКА ще глоби звездата си Фернандо Каранга за това, че закъсня с три дни за подготовката"}
{"url": "http://www.focus-news.net/news/2018/01/16/2477945/hurriyet-espch-nalozhi-globa-na-turtsiya-za-zakrivaneto-na-opozitsionen-vestnik.html", "text": "Европейският съд по правата на човека (ЕСПЧ) наложи на Турция глоба в размер на пет хиляди евро за временното закриване на опозиционния вестник \"Евренсел\" през 2001 г., съобщава Hurriyet.\r\nСъдът постанови, че с действията си турските власти са нарушили свободата на изразяване, в случая - на  Февзи Сайгълъ, собственик на \"Евренсел\" по онова време, и на Али Кариташ, редактор на изданието.\r\nДвамата журналисти бяха санкционирани, след като местните съдилища ги признаха за виновни по обвинение в нарушаване на закона заради публикуването на имената на двама служители на силите за сигурност, които според \"Евренсел\" са замесени в побоя над журналиста на вестника Метин Гьоктепе, починал от побой в ареста. Прокурорите тогава заявиха, че с разкриването на самоличността на двамата полицейски служители ги е превърнало в \"цели на терористични организации\". Адвокатите на двамата журналисти, които ги представляваха в ЕСЧП, твърдят, че имената на полицаите са били оповестени и преди публикацията във вестника.\r\nЗа смъртта на пребития Гьоктепе бяха съдени 11 полицейски служители. Петима от тях бяха оправдани, а останалите шестима получиха 18-годишни присъди за лишаване от свобода. По-късно те бяха намалени до седем години заради \"добри маниери\" и \"невъзможността да бъде определен реалният нападател\". Признатите за виновни обаче бяха амнистирани след година и осем месеца лишаване от свобода. Тереза Герова", "date": "2018.01.16", "title": "Hurriyet: ЕСПЧ наложи глоба на Турция за закриването на опозиционен вестник"}
{"url": "http://www.focus-news.net/news/2018/01/16/2477946/the-new-york-times-oliver-ivanovich-umeren-lider-na-kosovskite-sarbi-e-ubit.html", "text": "Виден сръбски политик в Косово, един от малкото гласове за съвместно съществуване на етническите албанци и сърбите, беше застрелян и убит във вторник, повишавайки напрежението между Косово и Сърбия, която отказа да признае независимостта на Прищина, пише в обширен материал на авторитетното американско издание The New York Times.\r\nОливер Иванович, на 64 години, лидер на гражданското движение „Свобода, демокрация, справедливост“, беше застрелян пред партийната централа в Косовска Митровица, етнически разделен град в северната част на страната. Въпреки че беше възприеман като умерен деец сред сръбските политици в Косово, Иванович, чиято партия не беше подкрепяна от правителството в Белград, беше обект на съдебно преследване по обвинения за военни престъпления, които той и неговите съюзници описваха като политическа поръчка.\r\nВ нарочна пресконференция, президентът на Сърбия Александър Вучич настоя, че правителството няма пръст в, както той го нарече, „терористичния акт“ и предположи, че убийството е част от кампания на косовските албанци да поемат контрол над северната част на страната, която е населена предимно от етнически сърби.\r\nТой свика извънредно заседание на Съвета за сигурност и предупреди правителството на Косово да не използва убийството „като предлог да изпрати своите сили за сигурност на север“.\r\nНо опозиционният сръбски лидер Саша Янкович отбеляза във вторник, че правителството на Вучич, което описа като репресивно, е било крайно критично спрямо Иванович в миналото. „Който и да го е направил, а ние не знаем чия работа е това, работи срещу интересите на сърбите и Сърбия, като цяло, както и на албанския народ и всички други“, заяви той.\r\nПравителството на Косово осъди убийството, което, според Прищина, „е предизвикателство за върховенството на закона и всеки опит за установяването му на цялата територия на Косово“.\r\nПрезидентът на Косово Хашим Тачи също коментира убийството. Той заяви, че „призовава правоохранителните органи да разкрият обстоятелствата около това убийство, колкото е възможно по-бързо и да го изправят пред съда“.\r\nСърбия счита Косово за изконна сръбска територия и люлка на православната си вяра и отказва да признае бившата си провинция за независима държава, позиция, която среща подкрепата на Русия.\r\nСърбите управляват населяваната предимно от албанци провинция след края на 80-те, когато тогавашния лидер на Югославия Слободан Милошевич отнема автономния статут на Косово. Сръбската армия е изтласкана от областта през 1999 година, след военна кампания на НАТО. Прищина обяви независимост през февруари 2008 година с подкрепа на Западните държави, включително САЩ и повечето страни-членки на Европейския съюз.\r\nНо доминираното от албанците правителство не успя да наложи контрол над населяваната от етнически сърби част на страната, северно от река Ибар, включително Митровица. Градът е разделен на две от реката, като албанците живеят на юг от нея, а сърбите на север, където бе убит Иванович. Когато войната завърши, НАТОвските войски, под френско командване, позволиха градът да бъде разделен по линията на реката, като контролираната от сърбите северна част запази близки връзки с Белград.\r\nИванович имаше много врагове, като някой от тях запали колата му, паркирана пред собствения му дом, през юли 2017 година, след което някои от съюзниците му го призоваха да напусне страната. Освен, че беше център на политическите интриги, той беше изявен критик на косовските нарко-банди и властите в Прищина, които, според него, са допускали наркотрафикантите да действат безнаказано.\r\nНеговата партия е една от няколкото сръбски партии в Косово, но за разлика от основните си конкуренти, тя бе по-малко зависима от Белград и се обявяваше за признаване на независимостта на Косово и съдействие с албанските власти. При предишната администрация в Белград той изпълняваше функциите на ръководител на сръбското Министерство за Косово.\r\n„Той имаше малка партия, но сериозна репутация“, заяви Душан Релич, специалист по югозиточна Европа към германския Институт по международни отношения и сигурност, който е познавал лично Иванович. „Ако сте се оглеждали за някой, който  може да изгради мостове, това щеше да е той и именно затова той не беше долюбван нито от правителството в Прищина, нито от правителството в Белград“.\r\n„Оливер знаеше, че има заплаха за живота му“, добави Релич.\r\nДокторът, направил аутопсия на тялото на Иванович, заяви, че той е прострелян пет пъти в горната част на тялото. Полицията реагира като блокира сръбската северна част на Митровица, докато издирваше убиецът.\r\nПрез 2014 година, специален съд, образуван от Европейския съюз, обвини Иванович в причастност към експулсацията и убийствата на мирни албански граждани. През 2016 година той получи присъда по едно от обвиненията, но Апелационен съд я отмени миналата година и нареди провеждането на ново разследване.\r\nПредставителите на международната общност в Косово осъдиха убийството във вторник и призоваха за пълно разследване.\r\nПревод и редакция:", "date": "2018.01.16", "title": "The New York Times: Оливер Иванович, умерен лидер на косовските сърби, е убит"}
{"url": "http://www.focus-news.net/news/2018/01/16/2477947/global-times-kitay-prezidentat-na-yuzhna-koreya-zasluzhava-shans-da-postigne-mir-na-koreyskiya-poluostrov.html", "text": "През изминалата 2017 година, Корейският полуостров беше сцена на възходи и падения и на повишаване на геополитическите рискове в Североизточна Азия, включително опасността от избухване на война. Но в самото начало на 2018 година, Северна и Южна Корея проведоха първите си разговори на високо ниво от повече от две години в пограничното селище Панмунджом, съгласявайки се да си сътрудничат за Олимпийските игри в Пьончан и по други въпроси, целящи разсейване на напрежението. По света се появи надежда за възможно помирение, пише китайското правителствено издание за международна политика Global Times.\r\nЗимните олимпийски игри предоставят историческа възможност за двете страни. Северна Корея се опитва да се възползва от възможността за пробиване на обръча от санкции и иска да поеме инициативата в двустранните и многостранните отношения, докато Южна Корея се опитва да намали ескалиращото напрежение и да разреши ядрения въпрос чрез диалог и консултации. Усилията и на двете страни са в унисон с призивите за мирно развитие на Североизточна Азия.\r\nЮжнокорейският президент Мун Дже-ин винаги се е придържал към „Политиката на греещото слънце“ спрямо Северна Корея. Тази политика беше инициирана от правителството на Ким Дае-юнг, който пое властта през 1998 година. През юни 2000-ата година, Ким предприе официална визита в Северна Корея, която беше първата официална среща между лидерите на двете страни в периода след разделянето на полуострова през 50-те години на XX век. По-късно „Политиката на греещото слънце“ стана символ на помирителните усилия на Южна Корея и нейното желание да помогне на Севера. Ким получи Нобеловата награда за мир за тази си инициатива.\r\nРоден в семейство на севернокорейски бежанци, Мун е политик, клонящ към лявото, който вярва в политическата естетика и философия. Той настоява, че Южна Корея трябва да играе доминираща роля на Корейския полуостров, изграждайки постоянен мир, чрез диалог и обмен на хора между двете страни и възобновяване на двустранното икономическо сътрудничество. Той е готов да предложи помощ на Северно Корея, за да се даде тласък на икономиката на полуострова. Мун многократно изрази желанието си да посети Северна Корея и да намери механизъм за разрешаване на ядрения въпрос.\r\nПревод и редакция:", "date": "2018.01.16", "title": "Global Times (Китай): Президентът на Южна Корея заслужава шанс да постигне мир на Корейския полуостров"}
