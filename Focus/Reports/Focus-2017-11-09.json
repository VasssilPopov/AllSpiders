{"url": "http://www.focus-news.net/news/2017/11/09/2455539/sport-harvatiya-i-shveytsariya-s-pobedi-v-parvite-pleyofi-za-svetovno-parvenstvo.html", "text": "Хърватия е на крачка от класиране за Световното първенство в Русия догодина, след като спечели с 4:1 домакинството си срещу Гърция. В Загреб на стадион „Максимир“ хърватите отбелязаха три гола още през първото полувреме и допуснаха попадение поради грешка на Домагой Вида в защита. Реваншът в неделя е на стадион „Караискакис“  в Пирея.\r\nВ Белфаст Северна Ирландия загуби с 0:1 от Швейцария на „Уиндзор Парк“ след гол от много спорна дузпа, реализирана от Рикардо Родригес в 58-ата минута. На британците остава шанса да направят чудеса като гости в Базел на стадион „Санкт Якоб Парк“.", "date": "2017.11.09", "title": "Спорт: Хърватия и Швейцария с победи в първите плейофи за Световно първенство"}
{"url": "http://www.focus-news.net/news/2017/11/09/2455508/afp-sasht-vavedoha-novi-sanktsii-po-otnoshenie-na-venetsuela.html", "text": "САЩ обявиха нови санкции по отношение на правителството на президента на Венецуела Николас Мадуро, насочени срещу  10 високопоставени негови служители, заради предполагаема корупция и намеса в изборите за губернатори в страната от миналия месец, предава  AFP.\r\n„Докато правителството на Венецуела продължава да не зачита волята на народа си, нашето послание остава ясно. САЩ няма да стоят встрани , докато режимът на Мадуро продължава да разрушава демократичния ред и просперитета на Венецуела“, заяви министърът на финансите на САЩ Стивън Мнучин в официално свое заявление. Виктор Турмаков", "date": "2017.11.09", "title": "AFP: САЩ въведоха нови санкции по отношение на Венецуела"}
{"url": "http://www.focus-news.net/news/2017/11/09/2455509/byudzhetat-za-2018-g-mina-na-parvo-chetene-v-parlamenta-obzor.html", "text": "Със 126 гласа „За”, 96 - „Против” и един - „Въздържал се” парламентът прие на първо четене Държавния бюджет за 2018 г. Приоритети разписани в него са продължаването на реформите в образованието, отбраната и сигурността, социалната и здравната политика и провеждането на Председателството на Съвета на ЕС. За 2017 г. се очаква българската икономика да отбележи реален растеж от 4%, а за следващата година се предвижда икономическият ръст слабо да се забави до 3,9%. За периода 2019-2020 г. се очаква ръстът на БВП да се запази на ниво от 3,9%. През 2018-а нивото на безработица се очаква да се понижи до 6,2%. С Бюджет 2018 се осигурява подкрепа за педагогическите специалисти и привличане на млади хора в професията. Продължава стартиралото през 2017 г. увеличение на възнагражденията на педагогическия персонал в системата на средното образование с цел постигане двойно увеличение на размера на средствата за възнаграждения до 2021 г., предвидено в управленската програма на правителството. Осигуряват се средства за поддържане и развитие на националните отбранителни способности и способностите, свързани с колективната отбрана, включително и средства за изпълнение на одобрените от Народното събрание инвестиционни проекти за придобиване на авиационна техника и на многофункционални модулни патрулни кораби. Предвижда се увеличаване на разходите за персонал, необходими за изпълнението на политиките в областта на отбраната и сигурността. В социалната сфера от 1 януари 2018 г. е предвидено увеличение на обезщетенията и помощите за отглеждане на малко дете от една до две годишна възраст, за отглеждане на дете по чл. 7, ал. 1 от Закона за семейни помощи за деца и на минималния дневен размер на паричното обезщетение за безработица. В сферата на здравеопазването за 2018 г. е предвидено допълнително право на разходи в размер на 400 млн. лв. по бюджета на НЗОК. Като приоритетни направления и дейности остават спешната медицинска помощ, електронното здравеопазване, майчиното и детско здравеопазване, асистираната репродукция, лечебните заведения за болнична помощ, както и лекарствената политика. \r\nАктуализираната средносрочна бюджетна прогноза за периода 2018-2020 г. предвижда увеличаване на размера на минималната работна заплата от 460 лв. на 510 лв. от 1 януари 2018 година, на 560 лв. от 1 януари 2019 година и на 610 лв. от 1 януари 2020 година. Осигурителната политика за периода 2018-2020 г. предвижда запазване на съотношенията на осигурителните вноски за фондовете на държавното обществено осигуряване. За 2018 г. се повишава размерът на осигурителната вноска за фонд „Пенсии” на ДОО с един процентен пункт.\r\n В рамките на дебата председателят на ПГ на ГЕРБ Цветан Цветанов заяви, че няма как да се иска вот на недоверие при тези икономически и финансови параметри на държавата. „Тук трябва да отчетем и допълнителната добавена стойност, която ще дойде за развитието на регионите и за реализирането на определени секторни политики, свързана с европейското финансиране. Трябва да знаем, че европейското финансиране може да бъде добавена стойност в управлението на ГЕРБ, защото знаем, че добавена стойност в управлението на БСП няма как да има“, каза Цветанов. От своя страна лидерът на БСП Корнелия Нинова заяви, че според изследване хората казват, че образование, здравеопазване, доходи и сигурност са четирите политики, по които очакват решения от политическата класа, но този бюджет няма решение по тези въпроси. „Това е бюджет на застоя. Това е паралелният бюджет на паралелната държава, държавата на управляващите, която гледа от високо, която не иска да вникне в ежедневния живот на хората. Паралелният бюджет не е съсредоточен в живия живот. Това е бюджет 2018 г.“, каза лидерът на БСП. Корнелия Нинова подчерта, че бюджетът на управляващите има алтернатива. От „Обединени патриоти“ заявиха, че са против да се гласува отрицателно за бюджет 2018 г., а  от ДПС обясниха, че бюджетът не е финансово-счетоводен баланс на приходите и разходите на една държава. \r\nДеница КИТАНОВА", "date": "2017.11.09", "title": "Бюджетът за 2018 г. мина на първо четене в парламента (ОБЗОР)"}
{"url": "http://www.focus-news.net/news/2017/11/09/2455510/reuters-ispanskata-prokuratura-poiska-aresta-na-predsedatelya-na-katalunskiya-parlament.html", "text": "Испанската прокуратура поиска от Върховния съд на страната да арестува председателя на каталунския парламент Кармен Форкадел и трима депутати заради ролята им в забранения референдум за независимостта на областта, предаде Reuters.\r\nФоркадел и  петима регионални депутати дадоха на 9 ноември показания по обвинение за всяване на безредици, бунт и злоупотреба с обществени средства. \r\nПрокуратурата също така иска от съдиите да освободи двама други регионални депутати. Все още не е ясно дали освобождаването им е свързано с определени условия. Виктор Турмаков", "date": "2017.11.09", "title": "Reuters: Испанската прокуратура поиска ареста на  председателя на каталунския парламент"}
{"url": "http://www.focus-news.net/news/2017/11/09/2455511/arh-boyan-kolarov-zam-kmet-na-dobrich-neobhodimo-e-da-ima-otgovorni-i-aktivni-obshtnosti-za-da-se-sluchvat-hubavi-neshta-za-grada.html", "text": "Необходимо е да има отговорни и активни общности, за да се случват хубави неща за Добрич. Това заяви зам.-кметът „Устройство на територията“ арх. Боян Коларов по време на срещата с обществеността на Добрич за отчет на 2 години управление на сегашния кметски екип, предаде кореспондентът на Радио „Фокус” – Варна. зам.-кметът на Добрич посочи, че визията на общинското ръководство е в посока на единство между местна власт и гражданските общности, за да може в условия на ограничени финанси да се изграждат полезни неща за хората и създаденото да бъде опазено. \r\nТой даде за пример място в града, наречено „Ябълката“, което бе създадено по идея на граждани, с доброволен техен труд и подкрепата на Общината. Това е място, където младите хора могат да спортуват и да четат книги. Арх. Коларов подчерта, че вече Добрич има действащ Общ устройствен план, което е важно за развитието на града. Обособен е нов квартал – доскорошната местност „Гаази баба“, която досега е включвала вилна зона и лозя. За две години са обновени и създадени нови детски и спортни площадки с подкрепата на дарители в лицето на местния бизнес. \r\nЖулиета НИКОЛОВА", "date": "2017.11.09", "title": "Арх. Боян Коларов, зам.-кмет на Добрич: Необходимо е да има отговорни и активни общности, за да се случват хубави неща за града"}
{"url": "http://www.focus-news.net/news/2017/11/09/2455512/tsvetislava-tsvetkova-kmet-na-tran-sred-prioritetite-na-obshtinata-e-tya-da-se-zapazi-kato-ekologichno-chist-rayon.html", "text": "Сред приоритетите на Община Трън е тя да се запази като екологично чист район. Това каза в интервю за Радио „Фокус“ кметът на Трън Цветислава Цветкова. Тя уточни, че основните усилия на Общината ще бъдат насочени към привличането на инвеститори, за да се разкрият нови работни места. \r\n„Една от силните ни карти е минералната вода в Трънска Банкя. Предстои пускане на концесия за минералната вода. Така че, надяваме се, някоя фирма, която е с добри намерения, с доказан опит, да спечели концесията и, съответно - да отвори работни места на територията на община Трън“, заяви Цветислава Цветкова и допълни, че сред проблемите, които стоят на дневен ред в общината, е високият процент на безработицата. Тя все пак увери, че сътрудничеството на местната власт с бизнеса е на добро ниво, но липсата на развити предприятия не позволява отваряне на постоянни работни места.", "date": "2017.11.09", "title": "Цветислава Цветкова, кмет на Трън: Сред приоритетите на Общината е тя да се запази като екологично чист район"}
{"url": "http://www.focus-news.net/news/2017/11/09/2455513/d-r-emiliya-baeva-zam-kmet-na-dobrich-stremezhat-na-obshtinata-e-vav-vsichki-detski-yasli-na-teritoriyata-na-grada-da-badat-sazdadeni-ednakvi-usloviya-za-otglezhdane-i-rabota.html", "text": "Стремежът на Община град Добрич е във всички детски ясли на територията на града да бъдат създадени еднакви условия за отглеждане и работа. Това заяви зам.-кметът „Хуманитарни дейности“ д-р Емилия Баева по време на срещата с обществеността на Добрич за отчет на 2 години управление на сегашния кметски екип, предаде кореспондентът на Радио „Фокус” – Варна. Д-р Баева отбеляза, че е обновена Детската млечна кухня в партньорство с американска фирма, която има инвестиции в Добрич. Вече се предлага нова услуга – доставка на детска храна по домовете за улеснение на родителите. 80 семейства ползват тази услуга. Общината въведен единно и сезонно меню във всички детски заведения – ясли и градини. Онлайн е възможно родителите да следят каква храна се предлага на децата ежедневно. Друго нововъведение е електронният прием в детски градини и ясли. \r\nТези нововъведения се посрещат много положително от родителите и това бе изразено в залата от граждани, които отправиха думи на благодарност към кметския екип. Нова инициатива на Общината е кампанията „Бъди здрав!“, която популяризира и насърчава здравословния начин на живот чрез рационално хранене и активен спорт. По идея на общинската администрация е новият поетичен конкурс „За да я има България“, който в първото си издание се е радвал на голям интерес. Направени са постъпки за промяна на статута на Военно гробище – музей. Надеждите са, че той ще бъде обявен за обект с национално значение. Освен това са осигурени средства за ремонт на параклиса „Св. Архангел Михаил“ там. Приоритет в ресора „Хуманитарни дейности“ е социалното включване на различни уязвими групи от граждани чрез предоставяните социални услуги. Техният брой към момента е 18, 9 – за деца и 9 за възрастни. \r\nД-р Баева подчерта, че продължават дейностите по проекти, започнати в предходни години. Дейностите са с различна насоченост – приемна грижа за деца, осигуряване на трудова заетост с позиции, като личен и социален асистент, за равен шанс на децата (в тази услуга са обхванати 510 деца и техните семейства), осигуряване на топъл обяд за бездомни и хора в нужда, осигурено е ново и модерно оборудване на кухненския блок, който обслужва Дома за стари хора, социалния патронаж и социалната трапезария. През изминалите години е направен ремонт на сградите на Центровете за настаняване от семеен тип и на други социални институции. \r\nЖулиета НИКОЛОВА", "date": "2017.11.09", "title": "Д-р Емилия Баева, зам.-кмет на Добрич: Стремежът на Общината е във всички детски ясли на територията на града да бъдат създадени еднакви условия за отглеждане и работа"}
{"url": "http://www.focus-news.net/news/2017/11/09/2455514/predstoyashti-mezhdunarodni-sabitiya-za-10-noemvri-agentsiya-fokus.html", "text": "Главният преговарящ на ЕС относно Брекзит Мишел Барние и британският министър по въпросите, свързани с излизането от ЕС Дейвид Дейвис ще проведат среща.\r\n*** Министърът на отбраната на САЩ Джеймс Матис и неговият британски колега Гевин Уилямсън ще проведат среща.   \r\n*** Френският президент Еманюел Макрон ще проведе среща с германския си колега Франк-Валтер Щайнмайер.   \r\n***  Ще се проведат преговори за формирането на ново коалиционно правителство в Германия. \r\n*** Президентът на САЩ Доналд Тръмп ще посети Виетнам като част от неговата обиколка на Източна Азия. \r\n***", "date": "2017.11.09", "title": "Предстоящи международни събития за 10 ноември ( Агенция „Фокус“ )"}
{"url": "http://www.focus-news.net/news/2017/11/09/2455515/samo-dps-shte-podkrepi-gotveniya-ot-bsp-za-balgariya-vot-na-nedoverie-kam-kabineta-borisov-3-obzor.html", "text": "Само БСП и ДПС подкрепят вота на недоверие към кабинета \"Борисов 3\". Това стана ясно след срещата между БСП и „Воля“ в Народното събрание, след която заместник-председателят на ПГ на „БСП за България“ Жельо Бойчев обяви, че от „Воля“ няма да дадат своята подкрепа за подготвяната парламентарна инициатива. „„Воля“ няма да подкрепят вота недоверие към кабинета, подкрепиха бюджетите на НЗОК и ДОО - Цветан Цветанов добре се справя\", заяви пред журналисти Бойчев. По думите от парламентарна група на \"Воля\" разбират, че темата е важна за българското общество, но считат, че един вот за недоверие няма да помогне за решаване на проблема с корупцията в България. \"ПГ на „БСП за България“ продължава да търси подкрепа. Ще търсим подкрепа за всички български граждани за тази наша инициатива за свалянето на правителството на ГЕРБ и Борисов от власт“, подчерта още Бойчев. Попитан дали вотът на недоверие става обречен, Бойчев отговори, че той има важна цел, защото определя ясно в българския парламент кой подкрепя правителството на Борисов и кой е опозицията. Според Бойчев това се вижда от всички български граждани. По думите му вотът на недоверие по темата „Борба с корупцията“ поставя една разделителна линия кой иска истинска промяна, кой иска смяна на модела на управление на страната и кой е за запазване на това статуквото. \r\nОт своя страна лидерът на „Воля“ Веселин Марешки заяви, че от групата му ще гласуват с „въздържали се“ на вота на недоверие към правителството. Според Марешки не е нормално именно сега, преди коледните празници и преди председателството на Съвета на ЕС, да се използва този парламентарен механизъм. Агенция „Фокус“: припомня: На третата сесия на 49 -ия Конгрес на БСП делегатите решиха да поискат вот на недоверие на кабинета „Борисов“ 3 по тема, разкриваща най-ясно корупцията във властта. „За“ декларацията гласуваха 381 делегати, „против“-0 , и „въздържали се“ – 6, с което решението бе прието. Предложението за вот на недоверие към Конгреса беше направено от лидера на БСП Корнелия Нинова в началото на заседанието. Според нея именно това е стъпката към свалянето на ГЕРБ от власт и предсрочни парламентарни избори. Почти седмица по-късно, на 3 ноември, се проведе заседание на Централния съвета на ДПС, на което бе взето решение за водене на политика по демонтаж на коалицията с националистическите партии. Вчера се проведе среща между ДПС и БСП, след която стана ясно, че вотът на недоверие към кабинета „Борисов“ 3 ще бъде след окончателното приемане на държавния бюджет, като предстои двете политически сили да се разберат за окончателната тема на вота и за мотивите към него. \r\nДеница КИТАНОВА", "date": "2017.11.09", "title": "Само ДПС ще подкрепи готвения от \"БСП за България\" вот на недоверие към кабинета „Борисов 3“ (ОБЗОР)"}
{"url": "http://www.focus-news.net/news/2017/11/09/2455516/el-pais-nezavisimostta-na-kataluniya-e-vtoriyat-nay-golyam-problem-sled-bezrabotitsata-za-ispantsite.html", "text": "Според допитване на испанския правителствен Център за социологически проучвания независимостта на Каталуния е второто най-голямо притеснение за населението на страната, пише  El Pais.\r\nСпоред проучването, проведено между 2 и 11 октомври, безработицата остава най-голямата грижа за населението на Испания, след като 66,2% от респондентите са я представили за един от трите най-големи проблеми за страната. На второ място е опитът на Каталуния да се отдели от страната - 29% от участвалите в анкетата са го  представили като повод за притеснения. На трето място е корупцията с 28,3%.\r\nИспанците, гласували за управляващата Народна Партия, показват най-голяма загриженост относно каталунската независимост (38,4%), следвани от тези, гласували за „Каталунската европейска демократична партия.“ (37,5%), която е част от сепаратистката коалиция, искаща отделянето на областта от Испания.  Виктор Турмаков", "date": "2017.11.09", "title": "El Pais: Независимостта на Каталуния е вторият най-голям проблем след безработицата за испанците"}
{"url": "http://www.focus-news.net/news/2017/11/09/2455517/sport-finlandiya-pobedi-estoniya-s-30-v-priyatelski-mach.html", "text": "Финландия победи като домакин Естония с 3:0 в приятелски мач. \r\nПопадения отбелязаха Пири Сойри в 28-та минута и Робин Лод в 31-та и в 54-та минута.  Виктор Турмаков", "date": "2017.11.09", "title": "Спорт: Финландия победи Естония с 3:0 в приятелски мач"}
{"url": "http://www.focus-news.net/news/2017/11/09/2455518/elka-dimova-zam-kmet-na-dobrich-bez-uvelichenie-na-stavkite-e-postignata-po-dobra-sabiraemost-na-mestnite-danatsi-i-taksi.html", "text": "Без увеличение на ставките е постигната по-добра събираемост на местните данъци и такси в Община Добрич и тази тенденция ще продължава. Това заяви зам.-кметът „Финанси и общинска собственост“ Елка Димова по време на срещата с обществеността на Добрич за отчет на 2 години от началото на мандата на общинското ръководство, предаде кореспондентът на Радио „Фокус” – Варна. Зам.-кметът на Добрич подчерта, че новото в предлаганите от Общината услуги са предоставяната информация за данъчни задължения от предходни години и внедрените разнообразни нови начини за разплащане, които осигуряват бърз и лесен начин за внасяне на съответните суми. Освен това е въведено видеонаблюдение в офисите на Дирекция „Местни данъци и такси“, с цел по-ефективна работа с клиентите. \r\nНа срещата стана ясно, че Общината има желание да разполага с виртуален уебсайт, като надеждите са създаването му да доведе до добър резултат. По отношение на общинските жилища бе подчертано, че има желание да бъде намален списъкът от чакащи, който е наброявал около 700 души, като идеята е той да се актуализира, защото във времето някои от гражданите в този списък вече не отговарят на критериите. Новост е възможността да се закупуват общински жилища дори и ако гражданите имат МПС, не както е било досега. Друга новост е, че във ведомствените жилища могат да бъдат настанявани общински служители и техните семейства с цел привличане на специалисти в Общината. Кооперативният пазар е с видеонаблюдение за повече сигурност, такова е въведено и в декоративния разсадник. Общината се надява от следващата година да заработи системата за репатриране на автомобили, които нарушават регламента на „Синя зона“. \r\nПродължава да е проблем дългът от 1 200 000 лв. на Община Балчик към Община град Добрич във връзка с регионалното депо за отпадъци. Община град Добрич е в процес на принудително събиране на задълженията. Бе припомнено, че в резултат на наложената финансова корекция от над 4 млн. лв. за регионалното депо за отпадъци Общината е теглила кредит и предстои погасяване на задълженията по наложената санкция. С голямо огорчение кметът Йордан Йорданов съобщи, че от вчера е бил уведомен за нова наложена финансова корекция на Общината, този път във връзка с обновяването на пешеходната централна зона. Получено е официално писмо от Управляващия орган, а днес кметът е подал сигнал в Прокуратурата във връзка със случая. \r\nЖулиета НИКОЛОВА", "date": "2017.11.09", "title": "Елка Димова, зам.-кмет на Добрич: Без увеличение на ставките е постигната по-добра събираемост на местните данъци и такси"}
{"url": "http://www.focus-news.net/news/2017/11/09/2455519/dora-chausheva-natsionalen-muzey-vasil-levski-dnes-muzeyat-vklyuchva-shest-sgradi-koito-maksimalno-doblizhavat-atmosferata-v-koyato-apostola-e-otrasnal.html", "text": "Годината, в която отбелязваме 180 години от рождението на Васил Левски, музеят на Апостола в неговия роден град празнува 80 годишен юбилей. Това каза за Радио „Фокус” – Пловдив директорът на музея Дора Чаушева. По думите вратите на родната му къща се отварят за посещения като музей през 1937 година, след възстановяване на къщата. „Една не чак толкова дълга история от 80 години, през които музеят се превръща в един модерен музеен комплекс, започвайки от родната къща, която и днес е центърът и сърцето на комплекса”, добави Чаушева. Този музеен комплекс е вече със статут на Национален музей. \r\n„През тези години музеят успя да събере и да съхрани много ценни и интересни вещи и предмети, свързани с Васил Левски, художествени произведения и творби на много български художници, създадени през различни години. Те пресъздават и представят през посетителите интересни моменти от живота и революционната дейност на Левски”. Към родната къща постепенно през годините се приобщават една експозиционна зала, построена през 50-те години, а след това и още една – през 60-те години. През 1994-96 година Чардаклиевата къща е възстановена изцяло и бива предоставена също на музея. \r\n„През 2000-та година беше завършен параклиса „Все светии български”, в който се съхраняват част от косите на Васил Левски. Днес той също е част от музейния комплекс“, каза още Чаушева. Последният обект, който музеят използва като база за работа с деца, с библиотечен център, е възстановената през 2011 година Онбашиева къща. По думите на Чаушева днес музеят включва шест сгради, които максимално доближават атмосферата, в която Левски се е родил и отраснал и възстановят онази разрушена възрожденска архитектура през 50-60-те години, когато в Карлово са съборени възрожденски къщи и ханове, свързани с Апостола, в непосредствена близост до родната му къща.\r\nЦветана ТОНЧЕВА", "date": "2017.11.09", "title": "Дора Чаушева, Национален музей „Васил Левски“: Днес музеят включва шест сгради, които максимално доближават атмосферата, в която Апостола е отраснал"}
{"url": "http://www.focus-news.net/news/2017/11/09/2455520/ria-novosti-kuveyt-prizova-grazhdanite-si-da-napusnat-livan-v-nay-kratki-srokove.html", "text": "МВнР на Кувейт поиска от гражданите си в най-скоро време да напуснат територията на Ливан, предава РИА Новости.\r\nИскането е свързано с настоящата ситуация в Ливан и е предпазна мярка в случай на събития, които могат да се отразят негативно на намиращите се в страната кувейтци. На поданиците на страната им е препоръчано също така да се въздържат от посещения в Ливан.\r\nПо-рано властите на Саудитска Арабия помолиха поданиците си да напуснат Ливан предвид настоящата ситуация в страната.Агенция „Фокус“ припомня, че в събота министър-председателят на Ливан Саад Хаари обяви своята оставка, докато бе на посещение в Рияд. Той обвини за Иран в намеса във вътрешните дела на страната и добави, че е научил, че срещу него се готви покушение.  Виктор Турмаков", "date": "2017.11.09", "title": "РИА Новости: Кувейт призова гражданите си да напуснат Ливан в най-кратки срокове"}
{"url": "http://www.focus-news.net/news/2017/11/09/2455521/spetsializirana-politseyska-operatsiya-sled-vzriven-bankomat-v-sapareva-banya-edin-chovek-e-zadarzhan-a-drugi-trima-se-izdirvat-obzor.html", "text": "Взривен банкомат Сапарева баня стана причина за започването на мащабна специализирана полицейска операция, в рамките на която са предприети активни издирвателни действия на територията на областите Кюстендил и Перник, в които участват полицейски служители, служители на жандармерията и СОБТ. В работата е включен хеликоптер, както и следови кучета. \r\nСигнал за увреден банкомат в Сапарева баня е получен към 03.30 часа на 9 ноември, а на място веднага били изпратени служители на местното районно управление и ОДМВР-Кюстендил. При извършения от специализирани екипи първоначален оглед е установено, че устройството е взривено. Банкомат се е намирал в центъра на града, а при взривяването му няма пострадали граждани. Работата по случая продължава, изясняват се всички обстоятелства около инцидента. Действията са под наблюдението на Окръжната прокуратура в Кюстендил.\r\nЗа Агенция „Фокус“ главният секретар на МВР гл. комисар Младен Маринов потвърди, че по случая е задържан един човек, а други трима продължават да се издирват. По думите му вече е установен и автомобилът, с който престъплението е извършено \r\nОт Районна прокуратура – Дупница информираха, че по случая е образувано досъдебно производство, но извършените към момента процесуално-следствени действия не следва да бъдат коментирани, тъй като би могло това да затрудни разследването. Агенция „Фокус“ припомня: Това е вторият такъв случай в рамките на два дни, след като рано сутринта на 8 ноември банкомат бе взривен в столичния кв. „Редута“. Сигналът за взрива е получен в СДВР в 4.55 часа и е подаден през тел. 112. Жители на кв. „Редута“ са сигнализирали, че са чули гръм. На мястото бе извършен оглед, като бе установено, че липсват касети със сума пари. Във връзка със случая главният секретар на МВР гл. комисар Младен Маринов коментира, че взривеният банкомат е бил зареден с 60 000 лв., но все още не е ясно колко точно са липсите от посегателството.\r\nИзточник на видеото: МВР", "date": "2017.11.09", "title": "Специализирана полицейска операция след взривен банкомат в Сапарева баня, един човек е задържан, а други трима се издирват (ОБЗОР)"}
{"url": "http://www.focus-news.net/news/2017/11/09/2455522/rositsa-yordanova-zam-kmet-na-dobrich-profesionalnata-gimnaziya-po-veterinarna-meditsina-shte-bade-obnovena.html", "text": "Професионалната гимназия по ветеринарна медицина в Добрич ще бъде обновена. Предстои прилагане на мерки за енергийна ефективност на сградата и модернизиране на физкултурния салон. Това съобщи зам.-кметът на Добрич с ресор „Икономическо развитие и европейски фондове“ Росица Йорданова по време на срещата с обществеността за отчет на първите 2 години уот мандата на общинското ръководство, предаде кореспондентът на Радио „Фокус” – Варна. Росица Йорданова отбеляза, че предстои реализирането и на най-мащабния проект на Общината - за обновяване на водния сектор. Гражданите получиха детайлна информация за деветте текущите проекта на общината, които касаят различни сфери. Особен интерес представляват тези за енергийното обновяване на многофамилни жилищни сгради. По Националната програма за енергийна ефективност са включени 13 жилищни блока. При по-голяма част от тях вече се извършват строително-монтажни работи, а за една от сградите те са изпълнени на 50%. Това е блок №4 в ЖК „Дружба“. \r\nЗа други 20 блока, за които са подадени проекти по тази програма, е обявена обществена поръчка за избор на изпълнители на предвидените дейности. Предстоят заседания на назначената от кмета на Добрич Йордан Йорданов комисия за разглеждане и оценяване на офертите. Росица Йорданова отбеляза също, че през изминалите две години от началото на мандата на общинското ръководство са създадени нови и възстановени стари автобусни спирки в града. На 90% са събрани данъците от таксиметровите шофьори, като приходите възлизат на 60 750 лв. Общината не възнамерява да вдига стойността на този налог. От реклами са събрани над 44 000 лв. Общината е категоризирала 84 нови заведения. Извършени са проверки на 400 търговски обекта, а приходите от тази дейност са 601 643 лв. Новост е въведеният трансфер на трудно подвижни на територията на Гробищния парк на града. \r\nЖулиета НИКОЛОВА", "date": "2017.11.09", "title": "Росица Йорданова, зам.-кмет на Добрич: Професионалната гимназия по ветеринарна медицина ще бъде обновена"}
{"url": "http://www.focus-news.net/news/2017/11/09/2455168/the-telegraph-brekzitat-e-vazmozhnost-za-razshirenie-na-es-kam-balkanite-spored-premiera-na-balgariya.html", "text": "Брекзитът ще даде възможност на Европейския съюз да се разшири и да приеме страни от Западните Балкани, заяви премиерът на България Бойко Борисов в седалището на Европейската комисия в Брюксел, пише британският вестник  The Telegraph. Борисов заяви, че преговорите около излизането на Великобритания от ЕС са тежки, но това ще създаде възможност за членство на Македония, Черна гора, Албания, Сърбия, Косово и Босна Херцеговина. \r\nПрез януари България ще поеме ротационното председателство на Европейския съвет, в рамките на което ще председателства дискусиите между европейските лидери и дипломати около Брекзит, добавя изданието. Калина Жекова", "date": "2017.11.09", "title": "The Telegraph: Брекзитът е възможност за разширение на ЕС към Балканите, според премиера на България"}
{"url": "http://www.focus-news.net/news/2017/11/09/2455169/predstoyashti-sabitiya-v-stranata-za-9-noemvri-agentsiya-fokus.html", "text": "В 09.30 часа в зала „София” на Хотел „Маринела” в София президентът Румен Радев ще даде началото на 26-та международна конференция на Асоциацията на органите за управление на избори от Европа на тема: „Осъзнати гласоподаватели в дигиталната епоха”. \r\n***\r\nВ 14.00 часа в зала „Рубин” на хотел „Рамада” президентът Румен Радев ще участва в Националния форум „Библиотеките днес”.\r\n*** \r\nВ 16.00 часа на „Дондуков” 2 президентът Румен Радев ще разговаря с представители на Американо-европейската бизнес асоциация. \r\n***\r\nОт 09.00 часа ще се проведе заседание на Народното събрание. \r\n***\r\nОт 09.30 часа до 13.00 часа в зала „София” на Гранд Хотел София ще се проведе обществено обсъждане на тема „Повишаване на ефективността на политиките на ЕС за МСП”. Предвидени са изказвания на заместник министър-председателя Валери Симеонов, Петър Кънев, председател на Комисията по икономически политика в Народното събрание, Лъчезар Борисов, заместник-министър на икономиката, Мариета Захариева, изпълнителен директор на ИАНМСП, Елеонора Негулова, председател на Национално сдружение на малкия и средния бизнес.\r\n*** \r\nВ 11.00 часа в залата на 5 етаж на Министерството на образованието и науката ще бъдат представени резултатите от международното изследване за гражданското образование – ICCS 2016 година, в което участват български ученици от осми клас. \r\n***\r\nВ 12.00 часа в Голяма зала на Министерство на икономиката министър Емил Караниколов ще проведе среща и ще представи възможностите за инвестиции в България на американска търговска мисия, която е на посещение в България.\r\n***\r\nВ 08.00 часа пред сградата на Съдебната палата ще се проведе митинг с искане за промени в Закона за домашното насилие и Наказателния кодекс за правата на децата с цел децата да растат с двамата си родители.\r\n***\r\nВ 10.30 часа в сградата на КЕВР ще се проведе обществено обсъждане на проект на решение за одобряване на бизнес плана на „Водоснабдяване и канализация” ЕАД, гр. Бургас и за утвърждаване и одобряване цени на ВиК услуги на „Водоснабдяване и канализация” ЕАД, гр. Бургас.\r\n***\r\nВ 10.30 часа в сградата на КЕВР ще се проведе обществено обсъждане на проект на решение за одобряване на бизнес плана на „Водоснабдяване и канализация” ООД, гр. Враца и за утвърждаване и одобряване цени на ВиК услуги на „Водоснабдяване и канализация” ООД, гр. Враца.\r\n***\r\nВ 10.30 часа в сградата на КЕВР ще се проведе обществено обсъждане на проект на решение за одобряване на бизнес плана на „Водоснабдяване и канализация” ЕООД, гр. Ямбол и за утвърждаване и одобряване цени на ВиК услуги на „Водоснабдяване и канализация” ЕООД, гр. Ямбол.\r\n***\r\nВ 10.00 часа в сградата на КЕВР ще се проведе открито заседание за обсъждане на доклад и проект на решение относно заявление с вх. № В-17-14-13 от 19.10.2017 г. за одобряване на бизнес план за развитие на дейността на „Водоснабдяване и канализация” ЕАД, гр. Бургас като ВиК оператор за периода 2017-2021 г. и заявление с вх. № В-17-14-12 от 19.10.2017 г. за утвърждаване и одобряване на цени на ВиК услуги.\r\n***\r\nВ 10.00 часа в сградата на КЕВР ще се проведе открито заседание за обсъждане на доклад и проект на решение относно заявление с вх. № В-17-33-8 от 30.06.2016 г. за одобряване на бизнес план за развитие на дейността на „Водоснабдяване и канализация” ООД, гр. Враца като ВиК оператор за периода 2017-2021 г., изменено и допълнено със заявление с вх. №.В-17-33-6 от 31.10.2017 г. и заявление с вх. № В-17-33-9 от 30.06.2016 г. за утвърждаване и одобряване на цени на ВиК услуги, изменено със заявление с вх. № В-17-33-7 от 31.10.2017 г.\r\n***\r\nВ 10.00 часа в сградата на КЕВР ще се проведе открито заседание за обсъждане на доклад и проект на решение относно заявление с вх. № В-17-19-8 от 30.06.2016 г. за одобряване на бизнес план за развитие на дейността на „Водоснабдяване и канализация” ЕООД, гр. Ямбол като ВиК оператор за периода 2017-2021 г., изменено и допълнено със заявление с вх. № В-17-19-8 от 18.07.2016 г., вх. № В-17-19-3 от 03.02.2017 г., № В-17-19-6 от 03.05.2017 г. и вх. № В-17-19-9 от 14.09.2017 г.; и заявление с вх. № В-17-19-9 от 30.06.2016 г. за утвърждаване и одобряване на цени на ВиК услуги, изменено със заявление с вх. № В-17-19-9 от 18.07.2016 г., В-17-19-4 от 03.02.2017 г. и вх.№ В-17-19-9 от 14.09.2017 г.\r\n***\r\nВ 09.00 часа 2 състав на Специализирания наказателен съд ще гледа делото срещу Емил М., Лазарин Л., Едуард П., Мартин Д., обвинени в организиране и ръководене на организирана престъпна група. \r\n***\r\nВ 09.30 часа в „Sofia Event Center” в „Парадайс център” Асоциацията на европейските журналисти – България организира международна конференция, посветена на феномена „фалшиви новини” и практиките в Европа и у нас за противодействие на дезинформацията.\r\n***\r\nВ 09.30 часа 4 състав на Специализирания наказателен съд ще гледа делото срещу Васил В., Велизар В., Иван А., Марин К., Пейо П., обвинени в организиране и ръководене на организирана престъпна група.\r\n***\r\nВ 10.00 часа 15 състав на Специализирания наказателен съд ще гледа делото срещу Иван Р., Димитър Кр., Георги Г., обвинени в организиране и ръководене на организирана престъпна група. \r\n***\r\nВ 10.00 часа 7 състав на Специализирания наказателен съд ще гледа делото срещу Ивайло Ст., Венцислав Д., Петко Ст., Тодор Г., Марио Т., Петър М., Григор Р. , обвинени в организиране и ръководене на организирана престъпна група. \r\n***\r\nВ 10.00 часа 16 състав на Специализирания наказателен съд ще гледа делото срещу Иван И., Дилян И. и Милен Д., обвинени в организиране и ръководене на организирана престъпна група.\r\n***\r\nВ 10.00 часа ще започне заседанието на Столичния общински съвет.\r\n***\r\nС 10.00 часа 17-ти състав на Софийски градски съд ще заседава по делото срещу Кръстин Кацаров (прокурор в Районна прокуратура Казанлък по чл. 289 НК).\r\n***\r\nВ 10.30 часа 17 състав на Специализирания наказателен съд ще гледа делото срещу Александър В., Георги Ст., Никола Т., Атанас А. и др., обвинени в организиране и ръководене на организирана престъпна група.\r\n***\r\nВ 10.30 часа 17 състав на Специализирания наказателен съд ще гледа делото срещу Даниел И. и Еван П., обвинени в организиране и ръководене на организирана престъпна група.\r\n***\r\nВ 13.00 часа 1 състав на Специализирания наказателен съд ще гледа делото срещу Иван Сл., Янко К., Николай Х., Пейчо П., Свилен Н., обвинени в организиране и ръководене на организирана престъпна група.\r\n***\r\nВ 13.30 часа 7 състав на Специализирания наказателен съд ще гледа делото срещу Илиан М., Ангел П., Живомир Б., Илиан Й., Маруан М., обвинени в организиране и ръководене на организирана престъпна група.\r\n***\r\nВ 13.30 часа 7 състав на Специализирания наказателен съд ще гледа делото срещу Илиан М., Ангел П., Живомир Б., Илиан Й., Маруан М., обвинени в организиране и ръководене на организирана престъпна група.\r\n***\r\nВ 13.30 часа 9-ти състав на Специализирания наказателен съд ще гледа делото срещу Р. Босилков, Д. Бошнаков, М. Комитов, П. Варнаджиев и И. Иванов за организиране и ръководене на организирана престъпна група.\r\n***\r\nВ 14.00 часа в офиса на Младежки информационно консултантски център „Скаут“ на улица „Генерал Столипин“ 57 ще се проведе пресконференция повод стартиране на поредната инициатива на скаутите - „Да спасим кестените”.\r\n***\r\nВ 14.00 часа 11-ти състав на Специализирания наказателен съд ще гледа делото срещу Н. Абдо, А. Найденов, Д. Александров и Г. Вфилев за образуване и ръководене на организирана престъпна група.\r\n***\r\nВ 15.00 часа 17-ти състав на Специализирания наказателен съд ще гледа делото срещу Б.  Ярунал за тероризъм.\r\n***\r\nВ 16.00 часа в зала „Мусала 1” на хотел „Хилтън” ЕКОПАК ще представи новия си образователен проект „Седмица на рециклирането в училище”. \r\n***\r\nВ 18.00 часа в Галерия на СБХ, ул. „Шипка“ 6, ет. 2, ще бъде представена изложба от секция „Текстил“.\r\n***\r\nВ 18.00 часа в Централния военен клуб Фондация BCause ще връчи сертификати на новите 111 стипендианти по програма „Готови за успех”.\r\n***\r\nВ 18.30 часа в Дома на киното ще бъде открита Седмицата на корейското кино.\r\n***\r\nВ 18.30 часа  Best Western Premier Sofia Airport Hotel на бул. „Брюксел” №11 „Двунационалната Търговска Камара България – Израел” организира семинар на тема: \r\n„Образователната система в България като подготвящ фактор за пазара на труда”.\r\n***\r\nВ 18.00 часа в Руския културно-информационен център ще се състои официално откриване на Международната изложба „Деца рисуват мир”, посветена на Международния ден за борба с фашизма.\r\n***\r\nВ 13.00 часа в СОУ „Св. Климент Охридски” Областният информационен център – Варна ще представи книгата си „Заедно за Европа”, която съдържа успешни истории на хора, които са реализирали своите проекти с помощта на финансиране по ОП „Развитие на човешките ресурси“. В нея са включени също така и кръжоци по проект „Успех“ и „Твоят час“ на училища от 12-те общини на областта. \r\n***\r\nВ 09.00 часа в заседателна зала № 305 в Общината ще се проведе второто заседание на Националната кръгла маса за реална политика и ефективно решаване проблемите на етническата интеграция – темата е „Здравеопазване, демографска и социална политика”.\r\n***\r\nОт 15.00 часа в града ще се проведе традиционно състезание „Аз пиша грамотно“ за четвъртокласниците.\r\n***\r\nОт 11.30 часа в сградата на Югозападно държавно предприятие ще се проведе пресконференция за представяне на проекта „Възстановяване и подобряване на природозащитния статус на приоритетни горски хабитати от мрежата Натура 2000 в България“.  \r\n***\r\nВ 18.00 часа в зала „22 септември“ известната гадателка Теодора Стефанова ще представи в Благоевград своята най-нова книга „Осмото чувство - ключът към вселената”.\r\n***\r\nВ 16.00 часа в Немската езикова гимназия „Гьоте” сдружение „Българска история“ ще изнесе открит урок пред ученици и учители на учебното заведение.\r\n***\r\nОт 16.30 до 18.00 часа в централата на ГЕРБ на ул. „Конт Андрованти” №5 общинският съветник от ГЕРБ Тодор Колев организира приемен ден за граждани.\r\n***\r\nОт 14.00 до 16.00 часа в офиса на ГЕРБ на ул. „Георги Бенковски” №1 общинският съветник от ГЕРБ Димитър Колев организира приемна за граждани.\r\n***\r\nВ 11.00 часа в зала „Европа” на ВТУ катедра „Журналистика и връзки с обществеността” към Филологически факултет организира научна конференция „Медии и комуникации на XXI век”.\r\n***  \r\nОт  11.00 часа в пресклуба на БТА ще се състои пресконференция във връзка с предстоящ благотворителен концерт „За децата от децата” с участието на млади таланти от детските градини, музикалните, танцови и театрални школи във Велико Търново. На пресконференцията ще присъстват председателят на Общинския съвет Венцислав Спирдонов, директорът на Младежкия дом Румен Петров, председателят на РС на КНСБ Иванина Янкова, представители на детски градини и други организации. \r\n***\r\nВ 14.00 часа в Чуждоезиковия център на РНБ „П. Р. Славейков” в кв. „Колю Фичето” ще се проведе среща разговор с Огнян Панов – писател, журналист и фотограф, който ще представи дебютната си книга „Горчива мъгла”. \r\n***\r\nОт 7.00 часа жители на Брусарци ще протестират срещу закриването на пожарната в общината\r\n***\r\nВ 9.30 часа в двора на Възнесенската църква храм-паметник „Св. Софроний епископ Врачански” ще бъде открита и осветена паметна плоча на видния врачански възрожденец и първенец Димитър Бошняков. Плочата е дар от неговите наследници.\r\n***\r\nВ 11.00 часа в местността Калето при паметника „Вестителят на свободата” ще започне официалното отбелязване на 140-та годишнина от освобождението на града. В 18.00 часа в НЧ „Развитие 1869” ще започне тържествен концерт по случай празника.\r\n***\r\nОт 18:00 часа в комплекс „Ува Нестум” ще се проведе Информационно събитие „10 години България в ЕС  и предстоящото българско председателство“ .\r\n***\r\nВ 09.30 и в 10.30 часа в Детска градина №23 Държавен куклен театър „Дора Габе” ще изнесе спектакъл „Косе Босе”. \r\n***\r\nВ отдел „Краезнание” на Регионалната библиотека „Дора Габе” ще се проведе литературна среща по повод 137 години от рождението на Йордан Йовков.\r\n***\r\nОт 11.00 часа в заседателната зала на Общината ще се проведе информационна среща във връзка с предстоящото през 2018 година Българско европредседателство.\r\n***\r\nВ 18.00 часа във фоайето на концертна зала „Добрич” Кметът Йордан Йорданов и неговият екип ще представят отчет за двете години на управление на общоградско събрание, на което са поканени гражданите, неправителствени организации, представители на бизнеса, на граждански сдружения и организации.\r\n*** \r\nВ 14.00 часа в зала 5 на Съдебната палата Районен съд ще заседава по дело, образувано по молба на защитника на Лазар Влайков за изменение на наложената му мярка за неотклонение „домашен арест“ в по-лека такава. \r\n***\r\nВ 18.30 часа в Зала „М-ро Георги Атанасов” ще се проведе Симфоничен концерт с участието на гост-диригент от Италия Пиер Калабрия.  \r\n***\r\nВ 14.00 часа ще се проведе заседание на Общинския съвет.\r\n***\r\nВ Гранд хотел „Пловдив” ще бъде открит четиридневният Национален конгрес по интервенционална кардиология. Очакват се световноизвестни лекари в областта на минималноинвазивното лечение на инфаркти и запушвания на сърдечните съдове, които ще споделят своя опит с българските си колеги и ще проведат редица обучения за млади кардиолози.\r\n***\r\nВ зала „Съединение” на Регионалния исторически музей ще се проведе Международна научна конференция на тема „Съвременната святост: история, образи, символи, практики”.\r\n***\r\nВ 10.00 часа в Ректората на ПУ „Паисий Хилендарски” ще се проведе ежегодната международна конференция „Безпокойства на хуманизма: филологията – застрашена, необходима, неотстранима“ е мотото на Международната научна конференция „Паисиеви четения 2017”.\r\n***\r\nОт 10.00 часа в Регионалния исторически музей ще се отрие Международна научна конференция на тема „Съвременната святост: история, образи, символи, практики“.  \r\n***\r\nВ 10.00 часа в зала „Съединение“ на площад „Съединение” № 1 Катедра „Теология“ към Философско-исторически факултет на  Пловдивски университет „Паисий Хилендарски“ съвместно с Регионален исторически музей - Пловдив ще проведат международна научна конференция на тема „Съвременната святост: история, образи, символи, практики”.\r\n***\r\nВ 10.30 часа в Бална зала на хотел „Империал” ще се проведе пресконференция по повод Световния месец за борба с рака на белия дроб и зимното училище по медицинска онкология на Клуб „Млад онколог”. Събитието се организира от Национална пациентска организация и е в рамките на дългосрочната инициатива на организацията за подкрепа на пациенти с рак на белите дробове.\r\n***\r\nОт 14.00 часа в Дома на науката и техниката ще се проведе семинар на тема „Ефективно и икономично използване на енергията в промишлеността и бита“. В семинара ще вземат участие представители на ЕВН, Университета по хранителни технологии и на Камарата на инсталаторите в България.\r\n***\r\nОт 17.30 до 19.00 часа в офиса на ГЕРБ в район „Западен” на ул. „Царевец” №9 общинските съветници от ГЕРБ Петър Попов и Ясен Михайлов ще се срещнат с граждани. \r\n***\r\nОт 17.30 до 19.00 часа в офиса на  ГЕРБ в район „Северен” на бул. „Марица” №91 общинският съветник от ГЕРБ Гошо Къчков ще се срещне с граждани.\r\n***\r\nОт 17.00 до 18.30 часа в офиса на  ГЕРБ в район „Източен” на ул. „Коста Паница” №5 общинският съветник от ГЕРБ Пенчо Малинов ще се срещне с граждани.\r\n***\r\nОт 16.00 до 18.00 часа в офиса на  ГЕРБ в район „Южен” на ул. „Академик Петър Динеков” №1А общинският съветник от ГЕРБ Веселин Маневски ще се срещне с граждани. \r\n***\r\nВ 9.00 часа във филиала на Детска ясла №6 ще се проведе Ден на отворените врати по проект „Интегриран подход на Община Русе за интеграция на ромите и други уязвими групи на територията на общини в Област Русе“.\r\n***\r\nВ 10.00 часа в сградата на отделението по Палиативни грижи на Комплексния онкологичен център ще се проведе пресконференция по повод Световния месец за борба с рака на белия дроб.\r\n***\r\nВ 11.00 часа в Заседателна зала на Община Русе ще се проведе пресконференция по повод отчета на кмета Пламен Стоилов за втората година от управлението през мандат 2015-2019 г.\r\n***\r\nВ учебен център „Сливница” ще се проведе турнир по стрелба със стрелково оръжие за журналисти, представители на общонароден съюз „Бойна дружба“ и членове на Асоциацията на военните аташета, акредитирани в Република България.  След приключването на стрелбите командирът на Сухопътните войски генерал-майор Михаил Попов ще се срещне с журналистите и ще отговори на техни въпроси.\r\n***\r\nВ 19.00 часа в Оперен театър ще се проведе Традиционен концертен спектакъл на етносите „Различни, но заедно“.\r\n***\r\nВ 09.00 часа в читалище „Отец Паисий” ще бъдат представени презентации за профилактика на остеопорозата при жени и мъже, тестове за определяне на личните рискови фактори, индекса на телесна маса, съдържанието на калций в диетата и др.", "date": "2017.11.09", "title": "Предстоящи събития в страната за 9 ноември (Агенция „Фокус”)"}
{"url": "http://www.focus-news.net/news/2017/11/09/2455170/pregled-na-nyakoi-ot-osnovnite-temi-v-svetovniya-pechat-agentsiya-fokus.html", "text": "В сряда Китай посрещна американския президент Доналд Тръмп с червен килим, пише индийското издание The Hindu, като пояснява, че става въпрос за посещението на държавния глава на САЩ в „Забранения град“, където са резидирали китайските императори в продължение на 500 години. Китайският президент Си Дзинпин лично придружи заедно със съпругата си Доналд и Мелания Тръмп по време на разходката им в Пекин. \r\nИзданието пише още, че все пак бизнес темите ще бъдат най-важни на утрешната официална среща между двамата президенти. Като свидетелство за това е фактът, че Тръмп е придружаван от лидерите на няколко големи американски компании, сред които и изпълнителният директор на Боинг.\r\nКитайски медии съобщиха, че 19 споразумения са били подписани в сряда, на обща стойност 9 млрд. долара. \r\nОчаква се севернокорейската криза също да е едно от главните неща в разговорите между Тръмп и Си Дзинпин. \r\nПрезидентите на Турция Реджеп Тайип Ердоган и на Русия Владимир Путин ще обсъдят двустранните си отношения и ситуацията в Сирия на насрочената за 13 ноември среща, пише турското издание Daily Sabah. Информацията е дадена от говорител на Москва в сряда. \r\n„Президентите ще обсъдят всички аспекти от двустранните си отношения, които в момента се заздравяват и достигнаха нивата от преди кризата между двете държави. В тази връзка, на практика всички ограничения в търговските и икономически връзки са вдигнати, като тяхното развитие продължава“, се казва в направеното от Юри Ушаков съобщение. \r\nТой добави още, че „всички въпроси, свързани със Сирия“, също ще бъдат обсъдени, като това ще главната тема на срещата, насрочена за 13ти ноември в град Сочи. \r\nВашингтон въведе в сряда нови правила, които ще направят по-трудно развиването на американския бизнес в Куба. Ограниченията целят да спрат отварянето на по-активна дипломация на САЩ спрямо островната страна, което започна при предишния американски президент Барак Обама, пише Los Angeles Times.\r\nРестрикциите ще влязат в сила от четвъртък, девети ноември. Според представител на Белия дом, те имат за цел да „насочат икономическата дейност далеч от кубинската армия и сили за сигурност“. Освен всичко се забраняват индивидуалните посещение на американските в Куба, но туристи все още могат да пътуват до там като част от група. \r\nПовече подробности не са предоставени. \r\nКандидатът на демократическата партия Ралф Нортън е новият губернатор на американския щат Вирджиния, пише Washington Post. Нортъм, който до сега бе вицегубернатор, спечели 54% от гласовете, докато неговият противник от републиканската партия Ед Гилеспи получи 45%. \r\nВестникът определя изборите като оценка за президента Доналд Тръмп. Според членовете на демократическата партия и някои умерени републиканци, избирането на Нортъм е знак против антиимигрантската политика и популизма на държавния глава. Гилеспи от своя страна подкрепяше някои от политика на Тръмп, макар се че опита да се дистанцира от президента по време на кампания. Тръмп по-рано заяви, че „Гилеспи работи здраво, но не застана зад това, което аз защитавам“. \r\nГласовете, получени от Нортъм, са повече отколкото подкрепата на който и да е друг губернатор на щата.", "date": "2017.11.09", "title": "Преглед на някои от основните теми в световния печат (Агенция \"Фокус\")"}
{"url": "http://www.focus-news.net/news/2017/11/09/2455171/byudzhetite-na-nzok-i-na-doo-za-2018-g-minaha-na-parvo-chetene-v-narodnoto-sabranie-obzor.html", "text": "Парламентът прие бюджетите на НЗОК и на ДОО за 2018 г. на първо четене. На вниманието на депутатите първо бе поставен проектът за бюджет на НЗОК, който те приеха със 128 гласа „за”, 88 – „против” и нито един „въздържал се”. В него са предвидени приходи и трансфери в размер на 3 859 978 000 лв. Разчетените средства са при допускане на здравноосигурителна вноска в размер на 8 на сто, като в разчетите е отразен  ефектът от увеличаване на минималната работна заплата от 1 януари 2018 г. от 460 лв. на 510 лв. Отразен е и ефектът върху размера на трансферите за здравно осигуряване от увеличаване на частта от осигурителния доход, върху който държавата внася здравни вноски за лицата, осигурявани за сметка на държавния бюджет от 55 на сто от 2016 г. и 5 на сто годишно от всяка следваща година до достигане на минималния осигурителен доход за самоосигуряващите се лица. Съотношението на заплащане от страна на работодателя и здравноосигуреното лице за 2018 г. е 60:40. От предвидените разходи и трансфери в размер на 3 859 978 000 лв., 3 622 060 700 лв. са за здравноосигурителни плащания. С планираните средства е предвидено закупуването на медицинска помощ в обхвата на задължителното здравно осигуряване, гарантиранa от бюджета на НЗОК. От разчетите става ясно, че през 2018 г. се увеличават средствата за здравноосигурителни плащания за първична и специализирана извънболнична медицинска помощ, медико-диагностична дейност, болнична медицинска помощ, дентална помощ и за лекарствени продукти, медицински изделия и диетични храни за специални медицински цели. В рамките на дебата депутатът от ГЕРБ и председател на Здрав комисия д-р Даниела Дариткова бе категорична, че бюджетът на Здравната каса позволява гарантиране за следващата година една стабилна финансова рамка. Според проф. Анелия Клисарова от БСП един от най-сериозните проблеми в бюджета на НЗОК са заложените в него диспропорции. От „Обединени патриоти” обявиха, че ще подкрепят бюджета на НЗОК за 2018 г., запазвайки си правото за леки промени между първо и второ четене, а от ДПС посочиха, че няма да го подкрепят, тъй като според тях се наливат пари в нереформирана система. След гласуването на бюджета на НЗКО, депутатите приеха и бюджета на Държавното обществено осигуряване (ДОО) за 2018 г. „За“ него гласуваха 123 народни представители, „против“ – 86 и „въздържали се“ - 0, с което той бе приет. С проекта се предлага обезщетението за отглеждане на дете от една до двегодишна възраст да се увеличи от 340 лв. на 380 лв. От 1 януари 2018 г. процентът за всяка година осигурителен стаж в пенсионната формула ще се увеличи от 1,126 на 1,169, т. е. с 3,8 на сто. От 1 юли 2018 г. пенсиите за трудова дейност, отпуснати до края на 2017 г., ще се преизчислят с новия процент за година осигурителен стаж, което ще ги увеличи с 3,8 на сто. От същата дата минималният размер на пенсията за осигурителен стаж и възраст ще се повиши до 207,60 лв., а социалната пенсия за старост ще стане 125,58 лв. Максималният размер на получаваните една или повече пенсии се запазва в размер на 35 на сто от максималния осигурителен доход – 910 лв. Средният размер на пенсията на един пенсионер през 2018 г. се предвижда да стигне 362,97 лв., което е с близо 20 лв. или с 5,5% повече в сравнение с 2017 г. През 2018 г. за изплащане на пенсии са предвидени 9,454 млрд. лв. – с 478,6 млн. лв. повече в сравнение с очакваните разходи през настоящата година. От 1 януари размерът на осигурителната вноска за фонд „Пенсии“ се увеличава с един процентен пункт и става 19,8% за родените преди 1 януари 1960 г. От тях 11,02% са за сметка па работодателя, а 8,78% - от работника. За родените след 31 декември 1959 г. се предвижда размерът на осигуровката за фонд „Пенсии“ да е 14,8 на сто. За останалите осигурителни рискове не се планира промяна в размера на осигуровките. За фонд „Общо заболяване и майчинство“ вноската остава 3,5%, а за фонд „Безработица“ – 1 процент. Те ще се поделят между работодател и работник в съотношение 60% към 40%. За фонд „Трудова злополука и професионална болест“ осигуровката се запазва в размер от 0,4% до 1,1% и е за сметка на работодателя. Със законопроекта се предлага минималният дневен размер на обезщетението за безработица да се увеличи от 1 януари от 7,20 лв. на 9 лв. От същата дата се определя дневен максимален размер на обезщетението 74,29 лв. Променят се изискванията за придобиване право на парично обезщетение за безработица. Предвижда се това право да имат хората, които са се осигурявали за безработица 12 от последните 18 месеца преди прекратяването на осигуряването. В рамките на дебата по бюджета на ДОО Светлана Ангелова от ГЕРБ заяви, че е издържан, реалистичен и покриващ критериите в общественото осигуряване. Тя поясни, че ГЕРБ ще го подкрепи и призова депутатите при гласуването да не се ръководят от популистки подбуди. Народният представител от ПГ на \"БСП за България\" Георги Гьоков заяви, че бюджетът на ДОО за 2018 г. не променя несправедливостта в света на българина. Той посочи, че БСП няма да подкрепи нещо, което не се различава от предишните 7 от същите автори. От „Обединени патриоти“ посочиха, че бюджетът на  ДОО за 2018 г. е възможният и е по-добър от миналогодишния. Според ДПС бюджетът на Държавното обществено осигуряване за 2018 г. е поредната фалшива новина към българските пенсионери.\r\nДеница КИТАНОВА", "date": "2017.11.09", "title": "Бюджетите на НЗОК и на ДОО за 2018 г. минаха на първо четене в Народното събрание (ОБЗОР)"}
{"url": "http://www.focus-news.net/news/2017/11/09/2455172/the-washington-post-es-shte-preorientira-predprisaedinitelnite-fondove-za-turtsiya.html", "text": "Председателят на Европейската комисия Жан-Клод Юнкер иска някои от средствата на ЕС, предназначени за предприсъединителния процес на Турция, да бъдат пренасочени към съдебната система на страната, пише  The Washington Post. Европейските лидери са дали нареждане на Комисията да потърси по-добро предназначение на фондовете в отговор на репресиите на турското правителство след провалилия се военен преврат от миналата година. В сряда Юнкер заяви, че Брюксел не спира средствата, отредени за Анкара, а вместо това ги „преориентира към сферата на правосъдието, гражданското общество и др.“ Председателят на ЕК подчерта, че ЕС не спира преговорите за членство с турските власти, които от години са в безизходица.  Калина Жекова", "date": "2017.11.09", "title": "The Washington Post: ЕС ще преориентира предприсъединителните фондове за Турция"}
{"url": "http://www.focus-news.net/news/2017/11/09/2455173/balgariya-v-svetovnite-medii-agentsiya-fokus.html", "text": "Брекзитът ще даде възможност на Европейския съюз да се разшири и да приеме страни от Западните Балкани, заяви премиерът на България Бойко Борисов в седалището на Европейската комисия в Брюксел, пише британският вестник  The Telegraph. Борисов заяви, че преговорите около излизането на Великобритания от ЕС са тежки, но това ще създаде възможност за членство на Македония, Черна гора, Албания, Сърбия, Косово и Босна Херцеговина. \r\nПрез януари България ще поеме ротационното председателство на Европейския съвет, в рамките на което ще председателства дискусиите между европейските лидери и дипломати около Брекзит, добавя изданието. \r\nВ рамките на специална церемония в сряда, 8 ноември, президентът на България Румен Радев обяви, че страната ще изпрати своята 26-та научна експедиция в Антарктида, предава китайската информационна агенция Xinhua.\r\nЕкспедиционният екип, който се състои от 23-ма българи и деветима чужденци, ще пребивава в Българската антарктическа база „Св. Климент Охридски\" на остров Ливингстън от следващата седмица до края на март.\r\nИзследванията на Антарктида стават все по-важни за разкриването на големия потенциал на континента и тревожното изменение на климата, подчерта Радев в рамките на церемонията, на която връчи националното знаме на ръководителя на експедицията проф. Христо Пимпирев.\r\nНаучната програма на българската експедиция включва проучване на промените в морското равнище и замръзналата почва, както и геоложки и сеизмични изследвания, поясни още Радев. Съгласно думите на държавния глава, 26-та научноизследователска експедиция на България е е продължение на богатите традиции, които страната има в изучаването на Белия континент.\r\nБългария, една от 30-те страни, които имат бази в Антарктика, основава своята база на остров Ливингстън през 1988 г., припомня агенцията.\r\nНаселението в сръбския Димитровград, което се състои предимно от етнически българи, иска да върне старото име на града, съобщава Balkan Insight. По време на пресконференция на местните жители, провела се в София, е изказано желанието градът да си върне името Цариброд. \r\nАктивистите от Комитета за „Западните покрайнини“, както българите наричат бившите си територии в Сърбия, и Българският културен и информационен център в Босилеград, организираха в сряда в София събитие, с което да отбележат осми ноември като „Денят на западните покрайнини“. Агенцията припомня, че това е във връзка с годишнината от предаването на териториите от България на Сърбия, след като българското царство се оказва сред загубилите Първата световна война страни.", "date": "2017.11.09", "title": "България в световните медии (Агенция \"Фокус\")"}
{"url": "http://www.focus-news.net/news/2017/11/09/2455174/afp-politsiyata-v-kolumbiya-e-zalovila-12-tona-kokain.html", "text": "Полицията в Колумбия е заловила 12 тона кокаин, предаде AFP, като се позова на местните власти. Наркориците са открити в складове в северозападния департамент Антиокия в рамките на мащабна полицейска акция, в която са били задействани над 400 полицаи. Това е най-голямото количество иззет наркотик в историята на страната. Полицията оценява стойността на кокаина на 360 млн. долара. \r\nЗа последната година властите са заловили 362 тона кокаин, а за 2016 г. – 317 тона. Калина Жекова", "date": "2017.11.09", "title": "AFP: Полицията в Колумбия е заловила 12 тона кокаин"}
{"url": "http://www.focus-news.net/news/2017/11/09/2455175/reuters-srabski-i-amerikanski-parashutisti-shte-provedat-savmestni-voenni-ucheniya.html", "text": "Сръбски и американски парашутисти ще проведат съвместни военни учения. Това съобщи командващият ВВС на САЩ в Европа и Африка генерал Тод Уолтърс, цитиран от Reuters. В рамките на ученията, които ще се състоят по инициатива на сръбското правителство, ще участват около 100 военнослужещи от военновъздушните сили на САЩ, посочи Уолтърс. Те ще скачат рамо до рамо със сръбските си колеги от борда на транспортни самолети 2 C-130J. Засега не е известно колко сръбски военнослужещи ще участват в ученията, имащи за цел укрепване на отношенията между САЩ и Сърбия в сферата на отбраната. \r\nМаневрите се очаква да предизвикат недоволството на Москва, която също иска да укрепи връзките си с балканската нация във военната сфера и по-рано дари на сръбската армия шест руски изтребителя МиГ-29. Калина Жекова", "date": "2017.11.09", "title": "Reuters: Сръбски и американски парашутисти ще проведат съвместни военни учения"}
{"url": "http://www.focus-news.net/news/2017/11/09/2455176/zhan-klod-yunker-sarbiya-mozhe-da-se-prisaedini-kam-es-do-2025-g.html", "text": "Председателят на Европейската комисия Жан-Клод Юнкер очаква Сърбия да се присъедини към Европейския съюз до 2025 г., съобщи информационният портал InSerbia. „Смятам, че Сърбия и Черна гора ще станат членки преди 2025 г.“, каза Юнкер. Председателят на ЕК се срещна с българския премиер Бойко Борисов и изрази удовлетворение от намерението на България да постави европейската интеграция на Западните Балкани сред приоритетите на своето председателство на ЕС през първата половина на следващата година. В средата на май ще се състои среща на върха на ЕС с лидерите на страните от Западните Балкани в София. Калина Жекова", "date": "2017.11.09", "title": "Жан-Клод Юнкер: Сърбия може да се присъедини към ЕС до 2025 г."}
{"url": "http://www.focus-news.net/news/2017/11/09/2455177/sport-viktoriya-azarenka-shte-propusne-finala-na-fed-kap.html", "text": "Бившата номер едно в света Виктория Азаренка ще пропусне финала на \"Фед Къп\" срещу САЩ, който ще се играе в края на седмицата. Нейното място в отбора на Беларус ще бъде попълнено от Арина Сабаленка. \r\nОтборът на САЩ разчита на поставената под номер 10 в световната ранглиста Коко Вандеуей и 13-тата в света Слоун Стивънс. \r\nСрещите за титлата ще се играят на 11 и 12 ноември в Минск.", "date": "2017.11.09", "title": "Спорт: Виктория Азаренка ще пропусне финала на \"Фед Къп\""}
{"url": "http://www.focus-news.net/news/2017/11/09/2455178/the-independent-kakvo-postigna-tramp-v-ikonomikata-na-sasht-za-12-mesetsa-v-beliya-dom.html", "text": "Откакто неочаквано победи Хилари Клинтън на президентските избори на 8 ноември 2016 г., Доналд Тръмп не пропуска повод да се похвали за постиженията си в икономиката на САЩ. Как обаче изглежда всъщност икономическото представяне на Щатите през първите 12 месеца на ерата на Тръмп и доколко това действително се дължи именно на него, пише британският вестник  The Independent. Фондовият пазар на САЩ е една от гордостите на Тръмп. Миналия месец дори станахме свидетели на твърдението, че оживлението на пазарите след нанасянето му в Белия дом е било толкова съществено, че това е съкратило голяма част от американския национален дълг. Това твърдение няма смисъл. Истина е, че от 8 ноември миналата година на борсата се вижда положителна тенденция. За този период индексът S&P на 100-те водещи американски компании е отбелязал ръст от около 22%. Това се равнява на увеличение на стойността на акциите с около 4 трилиона долара. Идеята обаче това увеличение да се приписва на Тръмп е доста съмнителна. Европейските фондови борси също имат силно представяне след изборите в САЩ, което отразява по-силните икономически  перспективи. Твърденията на държавния глава, че е дал тласък на трудовия пазар чрез призивите за спиране на делокализирането на работните места в чужбина, също са спорни. В същото време икономическият растеж остава далеч под набелязаните по време на президентската кампания цели от 4% от БВП, а пробив по отношение на търговския дефицит все още няма, коментира изданието.  Калина Жекова", "date": "2017.11.09", "title": "The Independent: Какво постигна Тръмп в икономиката на САЩ за 12 месеца в Белия дом"}
{"url": "http://www.focus-news.net/news/2017/11/09/2455179/sport-manchestar-siti-oglavi-klasatsiya-za-nay-skapite-otbori-v-sveta.html", "text": "Манчестър Сити отново оглави класацията за най-скъп отбор в света по цена на играчите от състава. Футболистите на водача във временното класиране на Английската висша лига са оценени на 1,196 милиарда евро. \r\nНа второ второ място е поставен друг английски тим - Тотнъм, чийто играчи струват 1,173 милиарда евро. В челната тройка влиза Барселона със състав на стойност 1,13 милиарда евро.\r\nЕвропейският клубен шампион Реал Мадрид се нарежда на шесто място с цена на футболистите в размер на 903 милиона евро.", "date": "2017.11.09", "title": "Спорт: Манчестър Сити оглави класация за най-скъпите отбори в света"}
{"url": "http://www.focus-news.net/news/2017/11/09/2455180/reuters-demokratite-v-sasht-sa-zapochnali-svoe-nezavisimo-razsledvane-za-ruska-namesa.html", "text": "Демократите в Комисията за международни отношения в Сената на САЩ са започнали свое независимо разследване за руска намеса в политиката по света, предаде Reuters. Говорител на сенатора Бен Кардън, който оглавява разследването, заяви, че демократите подготвят доклад за начините, по които Русия всява недоверие и объркване, работи по популяризирането на радикални възгледи по ключови въпроси от обществен интерес и упражнява влияние, в същото време подривайки демокрацията и институциите. Въпреки че разследването не се фокусира върху евентуална руска намеса в последните президентски избори в САЩ, участниците в него посочват, че са открили доказателства за наличие на такава във вотовете в много държави, сред които Украйна, Естония, Латвия, Литва и Полша. \r\nРазследвания за руска намеса се водят едновременно от няколко оглавявани от републиканци комисии в Конгреса и от специалния прокурор Робърт Мюлър. Те търсят доказателства за евентуална руска намеса в президентската кампания в САЩ от 2016 г. Калина Жекова", "date": "2017.11.09", "title": "Reuters: Демократите в САЩ са започнали свое независимо разследване за руска намеса"}
{"url": "http://www.focus-news.net/news/2017/11/09/2455181/the-guardian-oksford-i-keymbridzh-sa-investirali-desetki-milioni-paunda-v-ofshorni-fondove.html", "text": "Британските университети Оксфорд и Кеймбридж са инвестирали десетки милиони паунда в офшорни фондове, пише британският вестник The Guardian, като се позова на материали от „Досиетата от рая“. Двете учебни заведения са инвестирали в компании, регистрирани на Каймановите острови. \r\nМатериалите са разпространени от Международния консорциум за журналистически разследвания. В неделя организацията публикува материали за дейността на офшорните компании. В документите, наброяващи 13,4 млн., се споменават имената на 120 политици, включително премиера на Канада, членове на администрацията на президента на САЩ, двора на британската кралица Елизабет II, а също и компаниите Apple и Uber. Калина Жекова", "date": "2017.11.09", "title": "The Guardian: Оксфорд и Кеймбридж са инвестирали десетки милиони паунда в офшорни фондове"}
{"url": "http://www.focus-news.net/news/2017/11/09/2455182/daily-mail-avtonomen-avtobus-katastrofira-po-malko-ot-dva-chasa-sled-kato-debyutira-po-ulitsite-na-las-vegas.html", "text": "Автономен автобус катастрофира по-малко от два часа след като дебютира по улиците на Лас Вегас, пише Daily Mail. Малък безпилотен автобус се е сблъскал с камион. Няма пострадали в резултат на инцидента. По данни на полицията, виновен за сблъсъка е шофьорът на камиона. „Автобусът е действал точно както се очаква от него и е спрял, веднага щом сензорите са регистрирали камиона, за да избегне сблъсък. За съжаление обаче, товарният автомобил не е спрял и се е ударил в предната броня на автобуса. Ако той притежаваше същото оборудване и сензори, инцидентът нямаше да се случи“, се казва в изявление на властите. Калина Жекова", "date": "2017.11.09", "title": "Daily Mail: Автономен автобус катастрофира по-малко от два часа след като дебютира по улиците на Лас Вегас"}
{"url": "http://www.focus-news.net/news/2017/11/09/2455183/ria-novosti-ek-namira-za-bezsmislen-proekta-severen-potok-2.html", "text": "Европа не се нуждае от газопровод „Северен поток 2“, тъй като в бъдеще потреблението на синьо гориво в ЕС ще се съкращава, предаде РИА Новости, като цитира материали на ЕК. От Комисията са убедени, че заради съкращаването на вътрешното производство и потребление на гориво, вносът на газ в ЕС до 2030 г. ще бъде стабилен. В съчетание с вече наличната инфраструктура за внос на газ и ръста на конкурентоспобността на доставките на втечнен природен газ това прави безсмислено строителството на системи, като „Северен поток 2“, посочват от ЕС. Освен това Брюксел обеща и занапред да подкрепя транзита на руски газ през територията на Украйна. Калина Жекова", "date": "2017.11.09", "title": "РИА Новости: ЕК намира за безсмислен проекта „Северен поток 2“"}
{"url": "http://www.focus-news.net/news/2017/11/09/2455184/pregled-na-nyakoi-ot-osnovnite-temi-v-britanskiya.html", "text": "Брекзитът ще даде възможност на Европейския съюз да се разшири и да приеме страни от Западните Балкани, заяви премиерът на България Бойко Борисов в седалището на Европейската комисия в Брюксел, пише британският вестник  The Telegraph. Борисов заяви, че преговорите около излизането на Великобритания от ЕС са тежки, но това ще създаде възможност за членство на Македония, Черна гора, Албания, Сърбия, Косово и Босна Херцеговина. \r\nПрез януари България ще поеме ротационното председателство на Европейския съвет, в рамките на което ще председателства дискусиите между европейските лидери и дипломати около Брекзит, добавя изданието. \r\nОткакто неочаквано победи Хилари Клинтън на президентските избори на 8 ноември 2016 г., Доналд Тръмп не пропуска повод да се похвали за постиженията си в икономиката на САЩ. Как обаче изглежда всъщност икономическото представяне на Щатите през първите 12 месеца на ерата на Тръмп и доколко това се дължи действително именно на него, пише британският вестник  The Independent. Фондовият пазар на САЩ е една от гордостите на Тръмп. Миналия месец дори станахме свидетели на твърдението, че оживлението на пазарите след нанасянето му в Белия дом е било толкова съществено, че това е съкратило голяма част от американския национален дълг. Това твърдение няма смисъл. Истина е, че от 8 ноември миналата година на борсата се вижда положителна тенденция. За този период индексът S&P на 100-те водещи американски компании е отбелязал ръст от около 22%. Това се равнява на увеличение на стойността на акциите с около 4 трилиона долара. Идеята обаче това увеличение да се приписва на Тръмп е доста съмнителна. Европейските фондови борси също имат силно представяне след изборите в САЩ, което отразява по-силните икономически  перспективи. Твърденията на държавния глава, че е дал тласък на трудовия пазар чрез призивите за спиране на делокализирането на работните места в чужбина, също са спорни. В същото време икономическият растеж остава далеч под набелязаните по време на президентската кампания цели от 4% от БВП, а пробив по отношение на търговския дефицит все още няма, коментира изданието.  \r\nБританските университети Оксфорд и Кеймбридж са инвестирали десетки милиони паунда в офшорни фондове, пише британският вестник The Guardian, като се позова на материали от „Досиетата от рая“. Двете учебни заведения са инвестирали в компании, регистрирани на Каймановите острови. \r\nМатериалите са разпространени от Международния консорциум за журналистически разследвания. В неделя организацията публикува материали за дейността на офшорните компании. В документите, наброяващи 13,4 млн., се споменават имената на 120 политици, включително премиера на Канада, членове на администрацията на президента на САЩ, двора на британската кралица Елизабет II, а също и компаниите Apple и Uber. \r\nАвтономен автобус катастрофира по-малко от два часа след като дебютира по улиците на Лас Вегас, пише Daily Mail. Малък безпилотен автобус се е сблъскал с камион. Няма пострадали в резултат на инцидента. По данни на полицията, виновен за сблъсъка е шофьорът на камиона. „Автобусът е действал точно както се очаква от него и е спрял, веднага щом сензорите са регистрирали камиона, за да избегне сблъсък. За съжаление обаче, товарният автомобил не е спрял и се е ударил в предната броня на автобуса. Ако той притежаваше същото оборудване и сензори, инцидентът нямаше да се случи“, се казва в изявление на властите.", "date": "2017.11.09", "title": "Преглед на някои от основните теми в британския печат (Агенция \"Фокус\")"}
{"url": "http://www.focus-news.net/news/2017/11/09/2455185/votat-na-nedoverie-kam-kabineta-borisov-3-shte-bade-sled-okonchatelnoto-priemane-na-darzhavniya-byudzhet-obzor.html", "text": "Вотът на недоверие към кабинета „Борисов“ 3 ще бъде след окончателното приемане на държавния бюджет. Това стана ясно след срещата между БСП и ДПС по темата за вота на недоверие. Срещата се проведе в Народното събрание и бе инициирана от БСП. След нея заместник-председателят на ПГ на „БСП за България“ Жельо Бойчев посочи, че с ДПС са постигнали съгласие, че вотът трябва да се развие след окончателното приемане на бюджета на държавата. Бойчев каза, че допълнително ще бъдат уточнени мотивите за вот на недоверие и конкретната тема.  „Констатираме, че и двете политически сили имат решение на своите органи на най-високо ниво за това, че това правителство и водената от него политика е вредна и опасна за страната. Парламентарните групи са упълномощени да ползват всички демократични и парламентарни средства за искане на вот на недоверие и оттам сваляне на правителството от власт“, каза Жельо Бойчев. По думите му по време на срещата с ДПС двете групи са изразили съгласие, че вот на недоверие заслужава всяка една сфера от дейността на това правителство. ПГ на „БСП за България“ предложи фокусът да бъде поставен върху вот на недоверие за несправянето с борбата с корупцията. Изразиха се различни мнения, че това може да бъде насочено и в сферата на националната сигурност и в сферата на здравеопазването, и в сферата на демографската политика и провалът там“, каза още той.\r\nДепутатът от ДПС Йордан Цонев заяви пред журналисти, че ПГ на ДПС е получила задача от Централния съвет на партията да демонтира кабинета „Борисов“ 3, защото е вреден за страната. По думите му ДПС приема първата тема провал в борбата с корупцията. „Ние също смятаме, че е така. Не се притесняваме да дискутираме тази тема. Отбелязахме само на колегите, че темата за борбата с корупцията съществува във всички останали теми, по които можем да имаме вот на недоверие“, допълни Цонев. Депутатът от ДПС посочи, че са оставили за следващата седмица техните ръководни органи трябва да решат за темата . Той поясни, че от ДПС са предложили демографската политика и провалът в здравеопазването. Агенция „Фокус“: припомня: На третата сесия на 49 -ия Конгрес на БСП делегатите решиха да поискат вот на недоверие на кабинета „Борисов“ 3 по тема, разкриваща най-ясно корупцията във властта. „За“ декларацията гласуваха 381 делегати, „против“-0 , и „въздържали се“ – 6, с което решението бе прието. Предложението за вот на недоверие към Конгреса беше направено от лидера на БСП Корнелия Нинова в началото на заседанието. Според нея именно това е  стъпката към свалянето на ГЕРБ от власт и предсрочни парламентарни избори. Почти седмица по-късно, на 3 ноември, се проведе заседание на Централния съвета на ДПС, на което бе взето решение за водене на политика по демонтаж на коалицията с националистическите партии. \r\nДеница КИТАНОВА", "date": "2017.11.09", "title": "Вотът на недоверие към кабинета „Борисов“ 3 ще бъде след окончателното приемане на държавния бюджет (ОБЗОР)"}
{"url": "http://www.focus-news.net/news/2017/11/09/2455186/vedomosti-ek-iska-da-ogranichi-gazprom-v-upravlenieto-na-eksportnite-gazoprovodi.html", "text": "Европейската комисия подготвя поправки в законодателството, които ще позволят да регулира всички газопроводи към Европа, включително и морските, пише „Ведомости“. Документът трябва да гарантира, че основните принципи на енергийното законодателство на ЕС ще важат за всички газопроводи в трети страни и от тях до границите на юрисдикцията на ЕС, съобщи Брюксел. Тези поправки трябва да бъдат одобрени от Европейския парламент и Съвета на ЕС. Но целта на ЕК е те да бъдат приети до края на следващата година. \r\nАко поправките влязат в сила, това автоматично ще ограничи „Газпром“ в способността му да управлява новите експортни газопроводи към Европа. Действащото европейско енергийно законодателство, известно като Трети енергиен пакет, бе прието през 2009 г. Ключово изискване по отношение на газотранспортната инфраструктура на територията на Европа включва разделение на функциите на доставчик и транзитьор на газ, а също и гарантиране на достъп до тръбопровода на трети страни. Досега „Газпром“, който прокара по дъното на Балтийско море газопровода „Северен поток“ и планира „Северен поток 2“, а по дъното на Черно море – „Турски поток“ към Турция, успешно избягваше нормите на европейското законодателство, пише изданието. Калина Жекова", "date": "2017.11.09", "title": "„Ведомости“: ЕК иска да ограничи „Газпром“ в управлението на експортните газопроводи"}
{"url": "http://www.focus-news.net/news/2017/11/09/2455187/nezavisimaya-gazeta-gazprom-potana-v-baltiysko-more.html", "text": "Европейската комисия измисли как да получи право на вето за строителството на газопровода „Северен поток 2“ и европейското отклонение на „Турски поток“, пише руският в. „Независимая газета“. За тези цели външните магистрали, влизащи на територията на ЕС, ще бъдат обявени за вътрешни интерконектори. Те ще бъдат подложени на строги ограничения по отношение на правото на собственост и експлоатация. Москва все пак ще опита да запази контрола върху тези магистрали по всички възможни начини, включително заобикаляйки териториалните води на държавите, които имат възражения, пише изданието. Калина Жекова", "date": "2017.11.09", "title": "„Независимая газета“: „Газпром“ потъна в Балтийско море"}
{"url": "http://www.focus-news.net/news/2017/11/09/2455188/reuters-donald-tramp-shte-obsadi-s-kitayskiya-prezident-temite-za-severna-koreya-i-targoviyata.html", "text": "Северна Корея и търговията се очаква да станат фокус на дискусиите между президента на САЩ Доналд Тръмп и китайския президент Си Дзинпин в четвъртък, предаде Reuters. Китай се стреми да демонстрира важността, която придава на визитата на Тръмп. Тя е е първото посещение на чуждестранен лидер след края на Конгреса на Комунистическата партия от миналия месец, на който Си затвърди властта си. \r\nМиналата седмица Тръмп отново разкритикува огромния търговски излишък на Китай в търговията със САЩ, като го определи като „унизителен“ за американския народ, и обвини Пекин в нечестни търговски практики. \r\nОт своя страна Пекин настоява за премахване на наложените от САЩ ограничения върху китайските инвестиции в Щатите и върху износа на високи технологии. Калина Жекова", "date": "2017.11.09", "title": "Reuters: Доналд Тръмп ще обсъди с китайския президент темите за Северна Корея и търговията"}
{"url": "http://www.focus-news.net/news/2017/11/09/2455189/gerb-poiska-ostavkata-na-narodniya-predstavitel-ot-bsp-za-balgariya-ivo-hristov-zaradi-dumite-mu-che-80-ot-balgarite-sa-debili-obzor.html", "text": "ГЕРБ поиска оставката на народния представител от „БСП за България” проф. Иво Христов. Причина за това стана изказване на Христов по време на среща с избиратели в Раднево, в което той защитава тезата на говорителя на руското външно министерство Мария Захарова, че Червената армия е спасила българските евреи и заявява, че скандалът, породен от думите на Захарова е манипулация, която работи безупречно, тъй като 80% от населението са дебили и не могат да се подписват. Видеото от изказването на Христов предизвика скандал и вълна от възмущение. Христов изтри видеото от срещата от профила си в социалната мрежа „Фейсбук“ и написа, че конкретното изречение е извадено от контекста тенденциозно и широко цитирано умишлено, което е пореден пример за целенасочена, злонамерена и агресивна пропаганда. По думите му “дебилен” e медицински термин, използван и като художествен похват, но очевидно е интерпретиран неправилно. „Целта на тази операция е да измести дебата от реалния към измислен проблем. А реалният проблем е оскверняването на Паметника на Съветската армия, което е в грубо противоречие с международноправни задължения, по които Република България е страна“, написа още той.\r\nДнес парламентарната група на ГЕРБ излезе с декларация, в която остро осъди изказването на Иво Христов и го определи като символ на безродие и презрение към българския народ. Според ГЕРБ това е срамно изказване за човек, който като народен представител по Конституция е призван да представлява целия български народ. „Ако тезата, че Червената армия е спасила българските евреи е перфиден израз на защита на чужд интерес, то да наречеш 80% от българския народ дебили е обида, която не може да бъде преглътната от нито един човек”, заяви от парламентарната трибуна народният представител от ГЕРБ Тома Биков. Той призова лидерът на БСП Корнелия Нинова да обърне внимание на изказването на Иво Христов и да заяви ясна позиция. „В подобни случаи позицията на партия, която се счита за българска, би могла да бъде само една – да се разграничи от подобни изказвания и да поиска незабавно оставката на своя народен представител или да го изключи от парламентарната си група”, заяви още Тома Биков. Той се обърна и към президента Румен Радев с призив да се разграничи категорично от думите на Иво Христов, който беше част от инициативния комитет, издигнал го за държавен глава. \r\nСамият Христов заяви пред журналисти, че поднася своите извинения към всички, които са били засегнати от едни или други негови непремерени изказвания. \r\nИсканата оставка предизвика различни коментари. От „БСП за България” защитиха своя народен представител, а  според заместник-председателят на групата Жельо Бойчев с поднесеното извинение от страна на проф. Иво Христов въпросът може да се счита за приключен. Той призова спорните моменти в българската история да не чертаят разделителни линии в обществото. \r\nНа противоположното мнение бяха от групата на „Обединените патриоти”. Според народният представител Милен Михов извинението на проф. Христов е недостатъчно, а оставката – задължителна. \r\nКоментар по темата направи и председателят на комисията по култура Вежди Рашидов, който заяви метафорично, че изпуснатите думи не бива да бъдат повод един човек да бъде обесен, но според него упрекът трябва да бъде насочен към БСП, които проявяват голяма активност в подобни ситуации. \r\nИван ЛАЗАРОВ", "date": "2017.11.09", "title": "ГЕРБ поиска оставката на народния представител от „БСП за България” Иво Христов заради думите му, че 80% от българите са дебили (ОБЗОР)"}
{"url": "http://www.focus-news.net/news/2017/11/09/2455190/sport-balgariya-zapochva-uchastie-v-svetovnata-kupa-po-shorttrek-v-shanhay-s-petima-sastezateli.html", "text": "Петима състезатели ще представят България на Световната купа по шорттрек в Шанхай, която започва в четвъртък и ще продължи до неделя.\r\nКатрин Маноилова, Анна Якимова и Зорница Пенчева ще участват в стартовете на 500, 1000 и 1500 метра при жените, а при мъжете - Цветан Цанков и Димитър Георгиев. \r\nПървите две Световни купи за сезона бяха проведени в края на септември и началото на октомври, съответно в Унгария и Холандия.", "date": "2017.11.09", "title": "Спорт: България започва участие в Световната купа по шорттрек в Шанхай с петима състезатели"}
{"url": "http://www.focus-news.net/news/2017/11/09/2455191/donald-tramp-ima-reshenie-na-problema-sas-severna-koreya.html", "text": "Има решение на проблема със Северна Корея. Това заяви президентът на САЩ Доналд Тръмп след среща с китайския си колега Си Дзинпин, предаде Reuters. \"Срещата тази сутрин беше чудесна, обсъдихме Северна Корея и наистина вярвам, че има решение по този въпрос\", каза Тръмп. Той не уточни дали ще окаже натиск над Си да наложи нови ограничения върху търговията между Пекин и Пхенян. \r\nСъщевременно Тръмп изрази съжаление, че предишните администрации на САЩ са допуснали американската търговия с Китай да излезе от релси и подчерта, че под неговото ръководство Белият дом ще работи за това търговията да стане честна и за двете страни. \r\nСеверна Корея и търговията са били в центъра на дискусиите между двамата лидери. Миналата седмица Тръмп за пореден път разкритикува огромния търговски излишък на Китай в търговията със САЩ, като го определи като „унизителен“ за американския народ, и обвини Пекин в нечестни търговски практики. От своя страна Пекин настоява за премахване на наложените от САЩ ограничения върху китайските инвестиции в Щатите и върху износа на високи технологии. Калина Жекова", "date": "2017.11.09", "title": "Доналд Тръмп: Има решение на проблема със Северна Корея"}
{"url": "http://www.focus-news.net/news/2017/11/09/2455192/s-ofitsialna-tseremoniya-v-stolitsata-be-otbelyazan-praznikat-na-balgarskata-politsiya-obzor.html", "text": "С официална церемония в столицата бе отбелязан Празникът на българската полиция. Събитието се състоя пред сградата на Главна дирекция “Национална полиция”. Тържествената церемония започна с водосвет на знамената и поднасяне на венци в памет на загиналите полицаи. \r\nДиректорът на ГД „Национална полиция“ гл. комисар Христо Терзийски заяви, че ще продължават ежедневно да се справят с предизвикателствата и да отговарят на обществените очаквания. По думите му Архангеловден олицетворява битката на силите на доброто за постигане на ред, истина и правда. Подобна битка водим ежедневно и ние, представителите на българската полиция, за да пазим обществения ред, спокойствието и сигурността на гражданите, да следим за спазването на законите и да противодействаме на престъпността. Динамиката на обществените процеси и на реформите през изминалите години не само не намалиха, но и напротив – увеличиха задължението на полицията, както и очакванията на обществото към нас“, заяви Терзийски. По думите му постигането на поставените цели и задачи не зависи единствено от тяхната работа, а е процес на взаимодействие в изграждането на партньорство с гражданите и институциите, полагане на съвместни усилия в различни политики и области на държавното управление. Пред журналисти Терзийски коментира, че не покриват противоправните действия на техните служители, а напротив, даже ги вадят на показ. „За нас това е ситуация, която действа дисциплиниращо и превантивно на всички служители, независимо от кое направление“, каза още Христо Терзийски. \r\nЗам.-министърът на вътрешните работи Стефан Балабанов посочи, че българската полиция е доказала себеотрицание, дързост и смелост в защита на гражданите. По думите му през изтеклия период политическото ръководство е постигнало немалко успехи във връзка с подобряване на работата на полицията. „Уверявам ви и ви гарантирам, че и за в бъдеще, когато вашите искания са справедливи и са в интерес на службата, политическото, професионалното ръководство и министъра на вътрешните работи ще направят всичко възможно, за да се постигне това. Имаме с какво много да се гордеем - през последния период с големия пожар в пиринско, с наводненията в Бургаска област и много дружи наши постижения. Имаме и проблеми, които съм убеден, че всички заедно можем да решаваме успешно“, каза още Стефан Балабанов. Пред журналисти той уточни, че категорично много от исканията на синдикатите на МВР са справедливи, както и че българските граничари отлично си изпълняват задълженията. \r\nГлавният секретар на МВР гл. комисар Младен Маринов изрази надежда до началото на председателството полицията да е малко по-оборудвана. Той уточни, че са били оборудвани голяма част от полицейските сили с нови автомобили и наистина има движение, но не може всичко да стане от един път. Маринов подчерта още, че зимните униформи вече са факт. „Служейки в тази система, трябва да сме малко по-търпеливи от всички останали, защото все пак сме и в дълг към държавата и обществото. Напълно основателни на исканията на синдикатите. Смятам, че един полицай, за да защитава обществото и гражданите, първо трябва да има сигурност за себе си, когато се налага да действа срещу престъпници. Работим в тази посока“, каза още Младен Маринов. \r\nЛюба АЛЕКСИЕВА", "date": "2017.11.09", "title": "С официална церемония в столицата бе отбелязан Празникът на българската полиция (ОБЗОР)"}
{"url": "http://www.focus-news.net/news/2017/11/09/2455193/pregled-na-mezhdunarodnite-novini-do-6-chasa-agentsiya-fokus.html", "text": "Има решение на проблема със Северна Корея. Това заяви президентът на САЩ Доналд Тръмп в началото на срещата с китайския си колега Си Дзинпин, предаде Reuters. В същото време Тръмп изрази съжаление, че предишните администрации на САЩ са допуснали търговията с Китай да излезе от релси и подчерта, че под неговото ръководство Белият дом ще работи за това търговията да бъде честна и за двете страни. \r\nСеверна Корея и търговията се очаква да станат в центъра на дискусиите между двамата лидери. Миналата седмица Тръмп за пореден път разкритикува огромния търговски излишък на Китай в търговията със САЩ, като го определи като „унизителен“ за американския народ, и обвини Пекин в нечестни търговски практики. От своя страна Пекин настоява за премахване на наложените от САЩ ограничения върху китайските инвестиции в Щатите и върху износа на високи технологии. Брекзитът ще даде възможност на Европейския съюз да се разшири и да приеме страни от Западните Балкани, заяви премиерът на България Бойко Борисов в седалището на Европейската комисия в Брюксел, пише британският вестник  The Telegraph. Борисов заяви, че преговорите около излизането на Великобритания от ЕС са тежки, но това ще създаде възможност за членство на Македония, Черна гора, Албания, Сърбия, Косово и Босна Херцеговина. \r\nПрез януари България ще поеме ротационното председателство на Европейския съвет, в рамките на което ще председателства дискусиите между европейските лидери и дипломати около Брекзит, добавя изданието. Испания обмисля поправки в конституцията, които в бъдеще ще позволят на регионите да провеждат референдуми за независимост, съобщи испанският външен министър Алфонсо Дастис пред BBC. „Създадохме комисия в парламента, която ще разгледа възможностите за внасяне на конституционни поправки, с което да имаме способността да се пригодим по-ефективно към желанията на част от каталунския народ“, каза Дастис. „Признаваме, че има политическо решение, което си струва да бъде разгледано, но във все случай е ясно, че решение ще бъде взето, и то от всички испанци“, добави министърът. \r\nТези мерки ще бъдат гласувани на общонационален референдум. Те са част от реакцията на централното правителство на събитията в Каталуния, където местното ръководство бе отстранено от длъжност след като регионът едностранно обяви независимост. \r\nМеждувременно, испанският конституционен съд обяви декларацията за независимост за неконституционална и недействителна. Демократите в Комисията за международни отношения в Сената на САЩ са започнали свое независимо разследване за руска намеса в политиката по света, предаде Reuters. Говорител на сенатора Бен Кардън, който оглавява разследването, заяви, че демократите подготвят доклад за начините, по които Русия всява недоверие и объркване, работи по популяризирането на радикални възгледи по ключови въпроси от обществен интерес и упражнява влияние, в същото време подривайки демокрацията и институциите. Въпреки че разследването не се фокусира върху евентуална руска намеса в последните президентски избори в САЩ, участниците в него посочват, че са открили доказателства за наличие на такава във вотовете в много държави, сред които Украйна, Естония, Латвия, Литва и Полша. \r\nРазследвания за руска намеса се водят едновременно от няколко оглавявани от републиканци комисии в Конгреса и от специалния прокурор Робърт Мюлър. Те търсят доказателства за евентуална руска намеса в президентската кампания в САЩ от 2016 г. Сръбски и американски парашутисти ще проведат съвместни военни учения. Това съобщи командващият ВВС на САЩ в Европа и Африка генерал Тод Уолтърс, цитиран от Reuters. В рамките на ученията, които ще се състоят по инициатива на сръбското правителство, ще участват около 100 военнослужещи от военновъздушните сили на САЩ, посочи Уолтърс. Те ще скачат рамо до рамо със сръбските си колеги от борда на транспортни самолети 2 C-130J. Засега не е известно колко сръбски военнослужещи ще участват в ученията, имащи за цел укрепване на отношенията между САЩ и Сърбия в сферата на отбраната. \r\nМаневрите се очаква да предизвикат недоволството на Москва, която също иска да укрепи връзките си с балканската нация във военната сфера и по-рано дари на сръбската армия шест руски изтребителя МиГ-29. Британският министър за международното развитие Прити Пател подаде оставка заради неразрешени срещи с израелски чиновници, предаде BBC. Във връзка със скандала премиерът Тереза Мей прекъсна официалното посещение на Пател и я привика да се яви по спешност на Даунинг стрийт. В известието за оставката си Пател се извинява и заявява, че нейните действия са под стандартите за прозрачност и откритост, на които тя държи и защитава. \r\nПремиерът на свой ред определи решението на Пател да се оттегли от поста си като „правилно“ с оглед на излязлата наяве информация. \r\nПо-рано стана известно, че през август и септември Пател е провела неразрешени срещи с израелски политици. \r\nТова е втората оставка на министър от кабинета за последните седем дни. Миналата седмица оставка подаде министърът на отбраната Майкъл Фалън заради обвинения в сексуален тормоз. Доналд Тръмп благодари на милионите американци, гласували за него на президентските избори, които се състояха на 8 ноември миналата година. В съобщението си, публикувано в „Туитър“ по повод годишнината от победата, президентът на САЩ обърна специално внимание на своите поддръжници, определени като „окаяници“ от основния му съперник Хилари Клинтън в президентската кампания, предаде AFP. \r\n„Поздравления за всички „окаяници“ и милионите хора, които ни дадоха категорична победа на изборите“, пише Тръмп по време на посещението си в Китай в рамките на азиатската му обиколка. \r\nСъобщението на американския президент дойде часове след като демократите белязаха важни победи на местните избори в няколко щата. Резултатът се разглежда като отхвърляне на агресивната политика на Тръмп.Полицията в Колумбия е заловила 12 тона кокаин, предаде AFP, като се позова на местните власти. Наркориците са открити в складове в северозападния департамент Антиокия в рамките на мащабна полицейска акция, в която са били задействани над 400 полицаи. Това е най-голямото количество иззет наркотик в историята на страната. Полицията оценява стойността на кокаина на 360 млн. долара. \r\nЗа последната година властите са заловили 362 тона кокаин, а за 2016 г. – 317 тона. Автономен автобус катастрофира по-малко от два часа след като дебютира по улиците на Лас Вегас, пише Daily Mail. Малък безпилотен автобус се е сблъскал с камион. Няма пострадали в резултат на инцидента. По данни на полицията, виновен за сблъсъка е шофьорът на камиона. „Автобусът е действал точно както се очаква от него и е спрял, веднага щом сензорите са регистрирали камиона, за да избегне сблъсък. За съжаление обаче, товарният автомобил не е спрял и се е ударил в предната броня на автобуса. Ако той притежаваше същото оборудване и сензори, инцидентът нямаше да се случи“, се казва в изявление на властите.", "date": "2017.11.09", "title": "Преглед на международните новини до 6 часа (Агенция \"Фокус\")"}
{"url": "http://www.focus-news.net/news/2017/11/09/2455194/vzglyad-evropeyskite-lobisti-se-schepkaha-za-severen-potok-2.html", "text": "Обнародваният в сряда опит на Европейската комисия да наложи върху външни газопроводи европейските правила на играта изглежда безразсъден. Те не взимат под внимание нито структурата на доставките на газ в ЕС, нито съмнителните перспективи на украинската газотранспортна система, нито спецификата на новите проекти, нито интересите на редица европейски държави, пише „Взгляд“. \r\nПредложените от ЕК поправки към директивите на ЕС предполагат налагане на ключовите принципи на общоевропейското енергийно законодателство към всички газопроводи, влизащи на територията на ЕС. Освен самия ЕС това има непосредствено отношение към още най-малко шест държави – Алжир, Либия, Мароко, Норвегия, Тунис и Русия с нейния „Северен поток“. В бъдеще след очакваното излизане от ЕС към този списък може да се присъедини и Великобритания. \r\nСъставителите на материалите на ЕК вече успяха да уточнят, че новите правила на играта нямат за цел да възпрепятстват строителството на каквито и да е нови газопроводи, включително „Северен поток 2“. Напротив, заявените цели са изключително благонамерени – недискриминационно установяване на тарифите за транзит на газ, разделение на дейността по продажба и транспортиране на газ, достъп до газопровода за трети страни и т.н. Всъщност става дума за прилагане на принципите от знаменития Трети енергиен пакет върху външните газопроводи. Той задължава монополиста на разпределителната мрежа да предостави на конкурентите си 50% от нейния капацитет. \r\nЛогиката на решението е разбираема. Признавайки, че да се попречи на „Северен поток 2“ с помощта на правни механизми е невъзможно, властите в ЕС фактически признаха аргументацията на Владимир Путин, който нееднократно е заявявал, че този газопровод е чисто търговски проект. Въпреки че на практика политически контекст в проекта липсва, ясно се вижда какво е навело европейските политици на „новото решение“ – да използват едни и същи мерки за всички газопроводи, водещи към ЕС. Сега страните, чиито интереси може да засегнат предполагаемите иновации, имат добър повод да се замислят дали не са се оказали заложници на принципа за колективната отговорност под предлог на борба за прозрачност и конкурентост, пише изданието. Калина Жекова", "date": "2017.11.09", "title": "„Взгляд“: Европейските лобисти се счепкаха за „Северен поток 2“"}
{"url": "http://www.focus-news.net/news/2017/11/09/2455195/poreden-sluchay-na-vzriven-bankomat-v-stolitsata-obzor.html", "text": "Банкомат е бе взривен рано сутринта на 8 ноември в столичния кв. „Редута“. За последната половин година това е шестият такъв случай в София. Сигналът за взрива е получен в СДВР в 4.55 часа и е подаден през тел. 112. Жители на кв. „Редута“ са сигнализирали, че са чули гръм. На мястото бе извършен оглед, като бе установено, че липсват касети със сума пари. \r\nГлавният секретар на МВР гл. комисар Младен Маринов коментира, че взривеният банкомат е бил зареден с 60 000 лв., но все още не е ясно колко точно са липсите от посегателството. Той увери, че е била създадена е необходимата организация, но всяко едно нещо си иска своето време и действие, за да се постигне резултат. „За съжаление, имаме пореден такъв случай. Това не е измислено в България, не е българска практика. Западноевропейските страни са имали такъв проблем преди няколко години. Най-вероятно там е почерпен опитът. Проблемът е, че средствата, които се ползват за извършване на тази престъпна дейност, са общоопасни и могат да нанесат травми на хора, ако има в близост“, заяви Маринов. Той уточни, че не иска да дава повече информация, тъй като хората, които го извършват, се ориентират полицията какво знае и какви действия предприема. По думите му приоритетни са им бандите, които разбиват банкомати, както и продължаването на работата по отвличането на Адриан Златков. По думите му като общо състояние на системата ѝ е необходимо време да се стабилизира, да получи някаква сигурност и перспектива за бъдещето. „Когато хората не са сигурни в това, което предстои в бъдеще, те не дават и добър продукт. Затова аз и професионалното ръководство в екипа ми се стремим да не пренасяме напрежението и натиска отвън върху служителите, които работят по конкретни случаи и отговарят за конкретни райони“, посочи Младен Маринов. Попитан на коя дирекция на МВР би писал шестица, той отговори: „Шестиците ги пишеха в училище, сега работим“. \r\nЛюба АЛЕКСИЕВА", "date": "2017.11.09", "title": "Пореден случай на взривен банкомат в столицата (ОБЗОР)"}
{"url": "http://www.focus-news.net/news/2017/11/09/2455196/balgariya-uveri-ek-che-e-gotova-za-evropredsedatelstvoto-obzor.html", "text": "България е готова да застане начело на Съвета на Европейския съюз и има амбицията по време на Българското председателство Съюзът да стане по-силен и по-устойчив. В това увери премиерът Бойко Борисов на съвместното заседание на българското правителство и Европейската комисия по повод предстоящото ротационно председателство на България през първата половина на 2018 г. и подготовката по него. Българският министър-председател изтъкна, че страната ни поема Председателството на Съвета на ЕС в труден момент - когато ще се водят преговорите за Брекзит, но подчерта че това е възможност Западните Балкани – един от основните ни приоритети, да заемат мястото на Великобритания. По думите му Брекзит е предизвикателство, но и възможност за региона. Борисов посочи, че отговорността на Председателството е голяма, но след 10 години членство България е доказала своята надеждност и стабилност.\r\nПредседателят на ЕК Жан-Клод Юнкер от своя страна отбеляза, че страната ни от първия ден на своето присъединяване се държи като основател на ЕС, дори когато основателите на Съюза не се държат като такива. По думите му Европа е част от ДНК-то на България и нейното естествено място е в Шенгенското пространство. Що се отнася до еврозоната той посочи, че се възхищава на представянето и на резултатите на България и тя може да се възползва от предсъединителна помощ за страните, които искат да въведат еврото. По отношение на доклада от механизма за мониторинг, който трябва да излезе следващата седмица, председателят на ЕК изрази надежда, че той ще бъде положителен. За европейската перспектива на Балканите Юнкер заяви, че желае тя да не се разбира като покана, а като континентална необходимост за тях. \r\nПо повод споразумението с Турция за бежанците и премиерът Борисов и председателят на ЕК Юнкер се съгласиха, че то трябва да се спазва. По отношение на общата отбранителна политика на Европа, Борисов настоя преди разходите да се повишават, да се изясни реалната заплаха на България и съюза – от кои страни идва и защо. \r\nПред журналисти в Брюксел министърът за Българското председателство Лиляна Палова заяви, че ЕК е дала много висока оценка на подготовката, готовността и приоритетите за председателството. „Днес завършихме фазата по подготовката и започваме реалната фаза на изпълнението на всички наши политически ангажименти по приоритетите, които заявихме“, посочи тя. „Беше подкрепено мотото ни „Съединението прави силата“, че то повече от всякога е валидно за Европа. Подкрепата за това, че Западните Балкани са вече важна тема в европейския дневен ред, поставена от България“, заяви Лиляна Павлова, като допълни, че Газовият хъб „Балкан“ също е получил своята подкрепа на високо ниво.", "date": "2017.11.09", "title": "България увери ЕК, че е готова за Европредседателството (ОБЗОР)"}
{"url": "http://www.focus-news.net/news/2017/11/09/2455197/sport-shvetsiya-pobedi-chehiya-v-parviya-mach-na-turnira-karyala-kap.html", "text": "Националният отбор на Швеция по хокей на лед победи Чехия с 5:3 в първия мач от турнира Евро Хокей Тур „Каряла Къп“, който се изигра в Йоребро. Следващият съперник на шведите ще бъде отборът на Канада, победил Швейцария с 3:2.\r\nОт тази година към традиционните четирима участници в Евротура – Финландия, Русия, Швеция и Чехия, се присъединиха отборите на Швейцария и Канада. Швейцария е получила покана за участие като петата най-добра европейска хокейна държава, според световната ранглиста. \r\nПрез 2016 година турнирът беше спечелен от Русия.", "date": "2017.11.09", "title": "Спорт: Швеция победи Чехия в първия мач на турнира „Каряла Къп“"}
{"url": "http://www.focus-news.net/news/2017/11/09/2455198/kommersant-tretiyat-energien-paket-se-otpravi-kam-sankt-peterburg.html", "text": "Брюксел представи законодателни промени, които имат за цел да затруднят реализацията на проекта „Северен поток 2“, пише „Коммерсант“. Анализатори и юристи смятат намерението на ЕК да разпростре изискванията от Третия енергиен пакет на ЕС към морските газопроводи от трети страни са уязвими от юридическа гледна точка, а самият законопроект е противоречив. Според източници на изданието, с това ЕК печели време, за да укрепи позицията на Украйна в преговорите с Москва за продължаване на транзита на газ през нейна територия след 2019 г. Калина Жекова", "date": "2017.11.09", "title": "„Коммерсант“: Третият енергиен пакет се отправи към Санкт Петербург"}
{"url": "http://www.focus-news.net/news/2017/11/09/2455199/gazprom-potana-v-baltiysko-more-komentari-v-ruskata-presa-agentsiya-fokus.html", "text": "Европейската комисия подготвя поправки в законодателството, които ще позволят да регулира всички газопроводи към Европа, включително и морските, пише „Ведомости“. Документът трябва да гарантира, че основните принципи на енергийното законодателство на ЕС ще важат за всички газопроводи в трети страни и от тях до границите на юрисдикцията на ЕС, съобщи Брюксел. Тези поправки трябва да бъдат одобрени от Европейския парламент и Съвета на ЕС. Но целта на ЕК е те да бъдат приети до края на следващата година. \r\nАко поправките влязат в сила, това автоматично ще ограничи „Газпром“ в способността му да управлява новите експортни газопроводи към Европа. Действащото европейско енергийно законодателство, известно като Трети енергиен пакет, бе прието през 2009 г. Ключовите изисквания по отношение на газотранспортната инфраструктура на територията на Европа включват разделение на функциите на доставчик и транзитьор на газ, а също и гарантиране на достъп до тръбопровода на трети страни. Досега „Газпром“, който прокара по дъното на Балтийско море газопровода „Северен поток“ и планира „Северен поток 2“, а по дъното на Черно море – „Турски поток“ към Турция, успешно избягваше нормите на европейското законодателство, пише изданието. \r\nБрюксел представи законодателни промени, които имат за цел да затруднят реализацията на проекта „Северен поток 2“, пише „Коммерсант“. Анализатори и юристи смятат намерението на ЕК да разпростре изискванията от Третия енергиен пакет на ЕС към морските газопроводи от трети страни са уязвими от юридическа гледна точка, а самият законопроект е противоречив. Според източници на изданието, с това ЕК печели време, за да укрепи позицията на Украйна в преговорите с Москва за продължаване на транзита на газ през нейна територия след 2019 г. \r\nОбнародваният в сряда опит на Европейската комисия да наложи върху външни газопроводи европейските правила на играта изглежда безразсъден. Те не взимат под внимание нито структурата на доставките на газ в ЕС, нито съмнителните перспективи на украинската газотранспортна система, нито спецификата на новите проекти, нито интересите на редица европейски държави, пише „Взгляд“. \r\nПредложените от ЕК поправки към директивите на ЕС предполагат налагане на ключовите принципи на общоевропейското енергийно законодателство към всички газопроводи, влизащи на територията на ЕС. Освен самия ЕС това има непосредствено отношение към още най-малко шест държави – Алжир, Либия, Мароко, Норвегия, Тунис и Русия с нейния „Северен поток“. В бъдеще след очакваното излизане от ЕС към този списък може да се присъедини и Великобритания. \r\nСъставителите на материалите на ЕК вече успяха да уточнят, че новите правила на играта нямат за цел да възпрепятстват строителството на каквито и да е нови газопроводи, включително „Северен поток 2“. Напротив, заявените цели са изключително благонамерени – недискриминационно установяване на тарифите за транзит на газ, разделение на дейността по продажба и транспортиране на газ, достъп до газопровода за трети страни и т.н. Всъщност става дума за прилагане на принципите от знаменития Трети енергиен пакет върху външните газопроводи. Той задължава монополиста на разпределителната мрежа да предостави на конкурентите си 50% от нейния капацитет. \r\nЛогиката на решението е разбираема. Признавайки, че да се попречи на „Северен поток 2“ с помощта на правни механизми е невъзможно, властите в ЕС фактически признаха аргументацията на Владимир Путин, който нееднократно е заявявал, че този газопровод е чисто търговски проект. Въпреки че на практика политически контекст в проекта липсва, ясно се вижда какво е навело европейските политици на „новото решение“ – да използват едни и същи мерки за всички газопроводи, водещи към ЕС. Сега страните, чиито интереси може да засегнат предполагаемите иновации, имат добър повод да се замислят дали не са се оказали заложници на принципа за колективната отговорност под предлог на борба за прозрачност и конкурентост, пише изданието. \r\nЕвропейската комисия измисли как да получи право на вето за строителството на газопровода „Северен поток 2“ и европейското отклонение на „Турски поток“, пише руският в. „Независимая газета“. За тези цели външните магистрали, влизащи на територията на ЕС, ще бъдат обявени за вътрешни интерконектори. Те ще бъдат подложени на строги ограничения по отношение на правото на собственост и експлоатация. Москва все пак ще опита да запази контрола върху тези магистрали по всички възможни начини, включително заобикаляйки териториалните води на държавите, които имат възражения, пише изданието.", "date": "2017.11.09", "title": "„Газпром“ потъна в Балтийско море - коментари в руската преса (Агенция \"Фокус\")"}
{"url": "http://www.focus-news.net/news/2017/11/09/2455200/aktualna-patna-obstanovka.html", "text": "Информация за състоянието на републиканските пътища, предоставена от Агенция “Пътна инфраструктура”.\r\nІ. МЕТЕОРОЛОГИЧНА ОБСТАНОВКА:\r\nТемпературите са в интервала от – 4 до + 12.\r\nВремето над цялата страна е предимно облачно.\r\nСлаб до умерен вятър духа в областите: Варна, Разград, Силистра, Смолян, Търговище и Шумен.\r\nДъжд вали в областите: Варна, Велико Търново, Видин, Враца, Добрич, Ловеч, Монтана, Пловдив, Плевен, Разград, Русе, Силистра, Сливен, София и Стара Загора.\r\nОграничена видимост поради мъгла:\r\n- до 50 м. в района на: проходите „Петрохан“ и „Шипка“, АМ „Люлин“ и АМ „Тракия“ при тунел „Траянови врата“ /обл. София/;\r\n- до 100 м. в района на: Борован, Бяла Слатина и Череша /обл. Враца/;\r\n- до 150 м. в района на: АМ „Тракия“ /обл. Бургас/, гр. Видин /обл. Видин/, Костинброд и Яна /обл. София/, Любеново /обл. Плевен/.\r\nОГРАНИЧЕНИЯ ЗА ТОВАРНИ АВТОМОБИЛИ:\r\nЦелогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден.\r\nОграниченията важат само за участъците от републиканската пътна мрежа, както следва:\r\n•\tАвтомагистралите; \r\n•\tпът I-1 с. Ребърково-Ботевград, като движението се пренасочва по път II-16 Ребърково-Своге-София;\r\n•\tпът I-1 Благоевград-ГКПП „Кулата“;\r\n•\tпът I-4 п. в. „Коритна“-Велико Търново-Шумен;\r\n•\tпът I-5 Русе-Велико Търново;\r\n•\tпът I-8 ГКПП „Калотина“-София;\r\n•\tпът I-9 Варна-Бургас;\r\n•\tпът II-18 Околовръстен път София;\r\n•\tпът II-99 Бургас-Царево.\r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим.\r\nІІ. СЪСТОЯНИЕ НА АВТОМАГИСТРАЛИТЕ:\r\nАМ „Тракия“: Област София: Движение с повишено внимание при Мухово посока Бургас поради ремонтни дейности в аварийната лента от км 45+200 до км 46+266. Движението се осъществява регулярно в активна и изпреварваща ленти. Срок до 12.01.2018 г.;\r\nОбласт Бургас: Деветак – Карнобат от км 310+000 до км 320+000 се извършват ремонтни дейности на асфалтовата настилка. Движението се регулира с пътни знаци. Срок до 15.11.2017 г.; от км 325+000 до км 359+000 в участъка Карнобат-Ветрен се извършва почистване на окопи и водостоци. Движението се регулира от пътни знаци. Срок до 20.11.2017 г.; от км 329+000 до км 330+000 в участъка Драганци – Вратица се извършва засаждане на зелен пояс в посока Бургас – София. Водачите да се движат с повишено внимание. Движението се регулира от пътни знаци. Срок до 15.11.2017 г.; движението по АМ Тракия при надлез на км 344+387 се осъществява с повишено внимание, поради изграждане на вход-изходи за снегопочистваща техника при пътни връзки при км 344+005 и км 344+280. Срок до 31.03.2018 г.\r\nАМ „Хемус“: Област София: ограничено движение в посока София от км 6+790 до км 11+850 поради ремонтни дейности в лявото платно по виадукт при км 9+360. Движението се осъществява двупосочно в дясното платно посока Варна. Срок до 24.11.2017 г.; при виадукта над с. Потоп посока Варна от км 16+760 до км 19+690 – движение с повишено внимание, поради ремонтно-възстановителни дейности в аварийната лента на виадукт при км 19+250. Срок до 12.01.2018 г.; движението по АМ „Хемус“ от км 25+000 до км 26+000 в посока Варна се осъществява с повишено внимание поради ремонтни дейности в аварийната лента. Водачите да се движат с повишено внимание в посочения участък. Срок до 30.11.2017 г.; ограничено е движението в посока София от км 29+860 до км 35+150, поради ремонтни дейности по виадукта на км 33+600 и лява тръба на пътен тунел „Витиня”. Движението се осъществява двупосочно в платното посока Варна. По виадукта на км 33+600 и в пътен тунел „Витиня” аварийна лента е затворена и автомобилите се движат в активна и изпреварваща ленти. Срок до 30.11.2017 г.;\r\nЗа тежкотоварни МПС с технически допустима максимална маса над 10 тона:\r\nОграничено е движението на МПС над 10 т в посока Варна от км 30+260 до км 47+060, поради ремонтни дейности по виадуктите при км 35+760 и км 37+520. \r\nОбходен маршрут: Движението се отклонява по път I-1 и път II-17 от п.в. \"Витинска река\" при км 30+260 до п.в. Ботевград при км 47+060. Срок до 30.11.2017 г.\r\nОграничено е движението на МПС над 10 т в посока София от км 35+450 до км 30+260, поради ремонтни дейности по виадукти при км 33+600 и тунел „Витиня“. \r\nОбходен маршрут: Движението се отклонява при км 35+450 /временна пътна връзка/ по път I-1, след което се връща по АМ \"Хемус\" на км 30+260 при п.в. \"Витинска река\". Срок до 30.11.2017 г.\r\nЗа МПС над 10 тона, се предвижда следният обходен маршрут: Път I-1 – път II-16 при с. Ребърково - гр. Своге - гр. София и обратно. Срокът на действие на ВОБД следва да приключи до 30.11.2017 г.;\r\n\tОграничено движение в посока София от км 49+000 до км 53+880, поради ремонтни дейности по виадукт на км 51+360. Движението се осъществява двупосочно в платното посока Варна. Срок до 17.11.2017 г. \r\nОбласт Варна: движението по АМ Хемус в участъка Девня – Повеляново от км 400+800 до км 407+100 се осъществява двупосочно в едно платно в посока София поради ремонтни дейности. Затворено за движение е платното в посока Варна. Движението е двупосочно в платното в посока София при км 399+900 като се връща обратно в платното в посока Варна при км 407+500. \r\nОграничено е включването на пътен възел \"Девня\" при км 402+100 и на пътен възел \"Повеляново\" при км 407+100, като движението е пренасочено по път I-2 Девня – Варна на пътен възел \"Неофит Рилски\" при км 392+300. Ограничено е качването на пътен възел \"Девня\" при км 402+100, като движението е пренасочено по път I-2 Девня – Варна и се включва в АМ Хемус на  пътен възел \"Слънчево\" при км 412+500. Срок до 15.12.2017 г. \r\nАМ „Струма“: няма ограничения.\r\nАМ „Марица“: няма ограничения.\r\nАМ „Черно море“: няма ограничения.\r\nАМ „Люлин“: Област София: Ограничено е движението в посока Благоевград от км 5+412 до км 11+750 поради ремонтни дейности в дясното платно при км 8+360. Движението се осъществява двупосочно в лявото платно /посока София/, като в участъка от км 8+160 до км 9+580 от понеделник до петък и в неделя от 06:00 часа до 09:00 часа се обособява една лента за движение в посока Благоевград и две ленти в посока София. В дните от понеделник до петък от 16:00 часа до 19:00 часа – една лента в посока София и две ленти в посока Благоевград от км 8+210 до км 9+430. През останалата част на денонощията, включително и съботните дни от км 8+210 до км 9+430 – една лента в посока София и една лента в посока Благоевград. Скоростта на движение се ограничава до 50 км/ч. Срок до 10.11.2017 г.\r\nІІI. ВЪВЕДЕНИ ОГРАНИЧЕНИЯ ПО ОСНОВНИТЕ ПЪТНИ НАПРАВЛЕНИЯ:\r\n1. Проходи:\r\n- „Върбишки” - затворен за всички МПС; \r\n- „Златишки” - затворен за всички МПС;\r\n- „Айтоски” - отворен за всички МПС;\r\n- „Котленски” - отворен за всички МПС;\r\n- „Обзорски” - отворен за всички МПС;\r\n- „Печинско” - отворен за всички МПС;\r\n- „Превала” - отворен за всички МПС;\r\n- „Предел” - отворен за всички МПС;\r\n- „Ришки” - отворен за всички МПС;\r\n- „Рожен” - отворен за всички МПС;\r\n- „Троянски” - отворен за всички МПС;\r\n- „Вратник” - забранен за МПС над 10 т;\r\n- „Дюлински” - забранен за МПС над 3,5 т;\r\n- „Пампорово” - забранен за МПС над 3,5 т;\r\n- „Петрохан” - забранен за МПС над 12 т;\r\n- „Републиката“ - забранен за МПС над 12 т;\r\n- „Твърдишки” - забранен за МПС над 10 т;\r\n- „Шипка” - забранено е движението на МПС, предназначени за превоз на товари с технически допустима максимална маса над 12 тона от категория N3, както и тегленето на ремаркета и полуремаркета с технически допустима максимална маса над 10 тона от категория О4. Срок до 31.03.2018 г.\r\nІV. СЪСТОЯНИЕ НА РЕПУБЛИКАНСКАТА ПЪТНА МРЕЖА:\r\nОГРАНИЧЕНИЯ В ДВИЖЕНИЕТО НА МПС ПО ПЪРВОКЛАСНАТА ПЪТНА МРЕЖА:\r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт Монтана: при км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер”. Движението на МПС при км 120+390 от Монтана посока Вършец се отклонява по път ІІІ-1621 Сумер-Вършец. Срок до 18.11.2017 г.\r\nОбласт София: Движението по път I-1 Княжево – Владая в района на Владая от км 277+610 до км 278+566 се осъществява двупосочно в лявото платно посока София поради ремонтни дейности в дясното платно посока Перник. Срок до 10.11.2017 г.;\r\nЗабранено е движението на всички МПС в участъка Жерково-Елешница от км 224+600 до км 229+700 поради намален габарит на пътното платно. Срок 01.09.2018 г.; Ботевград – София от км 196+700 /с. Врачеш/ до км 229+700 /с. Елешница/ движението да се осъществява с повишено внимание, поради намален габарит на пътното тяло. Срок 30.09.2018 г.; от км 276+162 /Александров мост/ до км 282+485 до г-ца с област Перник – забранено движението на товарни МПС над 15 т. Срок до 13.09.2018 г. \r\nОбласт Перник: ограничено е движението за тежкотоварни автомобили с тегло над 15 т в участъка от пътен възел „Даскалово“ посока Владая. Участъка с ограничение за територията на ОПУ-Перник е от км 282+485 (граница ОПУ София) до км 287+183 (п.в. „Даскалово“); от км 276+162 /Александров мост/ до км 282+485 до г-ца с област Перник – забранено движението на товарни МПС над 15 т.; Срок 13.09.2018 г. \r\nОбласт Кюстендил: км 355+564, пътен възел Кочериново движение с повишено внимание поради превоз и преминаване на влекачи с ремаркета с греди с дължина 32 м. Превозът ще бъде само през делнични дни, през светлата част на денонощието от 9,00 до 16,00 часа и няма да се извършва при намалена видимост и лоши атмосферни условия. Влекачите преминават по временен бетонов път, като след преминаването постоянната организация се възстановява. Движението ще е сигнализирано с пътни знаци съгласно одобрен проект за ВОБД. Срок до 30.11.2017 г.\r\nОбласт Благоевград: при км 383+550 в участъка преди първия тунел в дефилето се осъществява в една лента поради частични ремонтни дейности на асфалтовата настилка. Затворена е лентата за движение в посока гр. Симитли – гр. Кресна, като движението се осъществява по обходния път от страни на тунела. Водачите да се движат с повишено внимание и съобразена скорост, съобразно създадената организация на движение. Срок до на 13.11.2017 г.\r\n- път І-2 Граница Румъния-Русе-Цар Калоян-Разград-Шумен-Девня-Варна: няма ограничения.\r\n- път І-3 Гара Бяла-Плевен-Луковит-Коритна-Ябланица-Ботевград: \r\nОбласт София: Правец-с.Разлив-Трудовец-Ботевград – забранено движението на МПС над 12 т в участъка от км 193+345 /отклонение за п.в. „Правец”/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус” /за п.в. „Правец”/-път ІІ-17 (Мездра-Ботевград)-п.в. І-3-п.в. „Ботевград” на АМ „Хемус” и обратно. Срок до 30.09.2018 г.\r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: \r\nОбласт Велико Търново: Севлиево-Велико Търново в участъка от км 126+500 до км 126+542, /преди начало гр. В.Търново/ – изгражда се крайпътен обслужващ обект. МПС да се движат в свободната лента. Скоростта е ограничена до 40 км/ч. Срок до 20.11.2017 г. \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Русе: разклон Борово-кръгово кръстовище Бяла от км 44+660 до км 54+270 –  ремонтни дейности по асфалтовата настилка. Ограничение на скоростта 40 км/ч. Движението се регулира от сигналисти. Срок до 30.11.2017 г. \r\nОбласт Габрово: движение с повишено внимание по път Габрово-вр. Шипка от км 164+120 до км 164+180, поради пропаднал участък. Поставена е необходимата сигнализация. Срок до 31.03.2018 г.; \r\nОбласт Хасково: Димитровград – Хасково в работен участък 2 от 284+400 до км 288+505 – движение в едно платно, поради ремонтни дейности на асфалтовата настилка. Срок до 18.12.2017 г.; \r\nОбласт Кърджали: Черноочене-Кърджали – ограничено движението на МПС над 15 т.\r\nОбходен маршрут: път І-5-път ІІІ-505 /с. Манастир/-път ІІІ-507-Г.Войводино-Мост- Чифлик-Кърджали.; надлез Кирково-ГКПП Маказа – ограничено движението на МПС над 3,5 т; п.в. „Кирково“-граница Гърция в участъка от км 387+780 до км 388+542 – движение в една лента, поради извършване на СМР. Движението се извършва в дясната лента за движение посока граница Гърция. Срок до 10.11.2017 г.; \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:\r\nОбласт Бургас: от км 451+000 до км 454+000 в участъка Глумче-Соколово се извършват ремонтни дейности по асфалтовата настилка. Движението се регулира от пътни знаци. Срок до 30.11.2017 г.\r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: \r\nОбласт Сливен: Движението по път I-7 Мокрен – п.в. Петолъчката от км 225+600 до км 226+000 се осъществява в едната лента поради частични ремонтни дейности на асфалтовата настилка. Срок до 13.11.2017 г.\r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София: Вакарел-Ихтиман от км 110+700 до км 118+800 – ограничено движение за всички МПС, поради намален габарит на пътното тяло. Поставена е необходимата сигнализация указваща забраната. Срок до 30.09.2018 г.; движение в една лента при Сливница посока Калотина от км 25+000 до км 27+000, поради ремонтни дейности в активната лента на км 26+040. Движението се осъществява в изпреварващата лента. Срок 31.10.2018 г.; \r\nОбласт Хасково: от км 370+500 до км 377+900 в участъка гр. Свиленград-Капитан Андреево – затворен за движение на МПС, поради пропадане на насип. Обходен маршрут: гр. Свиленград-п.в. „Свиленград”-АМ „Марица”-п.в. „Капитан Андреево”-с. Капитан Андреево.\r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: \r\nОбласт Варна: Кранево-Варна при км 83+100 – ограничено движение на МПС над 10 т. Обходен маршрут: Кичево-Оброчище. Срок до 01.12.2017 г.; при км 83+300 и от км 84+500 до км 85+000 – ограничение на скоростта – 30 и 60 км/ч, поради свлачищни процеси. Срок до 01.12.2017 г.; движението по път I-9 ,Кранево – Златни пясъци – Варна от км 90+764 до км 95+403 се осъществява с повишено внимание поради ремонтни  дейности на асфалтовата настилка. Движение в свободната лента съобразно създадената организация за движение. Срок до 30.11.2017 г.\r\nОбласт Бургас: движението в участъка Ахелой – Поморие от км 212+000 до км 217+000 се осъществява с повишено внимание поради рязане на дървета. Срок до 17.11.2017 г.; движението в участъка Ахелой – Поморие от км 212+000 до км 217+000 се осъществява с повишено внимание поради извършване на основен ремонт „Реконструкция на път I-9 „Варна-Сл.бряг-Бургас” с изграждане на второ платно от км 210+862 до км 215+629. Движението е регулирано с пътни знаци. Срок до 31.03.2018 г. \r\nІV. СЪСТОЯНИЕ НА РЕПУБЛИКАНСКАТА ПЪТНА МРЕЖА:\r\n1. Ремонтни дейности и временна организация на движението /ВОД/: \r\nОПУ-Благоевград:\r\nВременно са въведени следните ограничения за движение на МПС: няма.\r\nРемонтни дейности: \r\nПът III-198: Движението по път III-198 Гоце Делчев – Катунци – Петрич при км 38+380, в с. Горно Спанчово, се извършва в лявата лента за движение. Поради разрушена подпорна стена с дължина 15 метра, дясното платно за движение е подкопано. Движението е урегулирано с необходимите пътни знаци. Предстои изготвяне на инвестиционен проект за укрепване на пътя. Срок до 15.04.2018 г.; \r\nПът ІІІ-1972: Движението по път ІІІ-1972 Сатовча – Доспат при км 7+700, в участъка от с. Блатска до с. Абланица, се извършва в една лента за движение, поради активизирало се свлачище. Движението е урегулирано с пътни знаци. Предстои изготвяне на инвестиционен проект за укрепване на пътя. Срок до 15.04.2018 г.\r\nОПУ-Бургас:\r\nВременно са въведени следните ограничения за движение на МПС:\r\nПът II-79: Движението на всички МПС по път II-79 Средец – Бургас в участъка от Бургас до Константиново от км 79+300 до км 80+000 се осъществява с ограничение на скоростта до 40 км/ч. в една лента, поради стеснен участък на пътното платно в следствие на наводнение. Срок до 13.11.2017 г.\r\nПът II-99: Движението по път II-99 в участъка Бургас – река Караагач от км 0+000 до км 49+000 се осъществява с повишено внимание поради частични ремонтни дейности на асфалтовата настилка. Движението се регулира от пътни знаци. Срок до 13.11.2017 г.\r\nПът III-908: Движението по път III-908 Варовник – Вълчаново ханче от км 20+000 до 39+200 е ограничено на МПС над 10 т. поради стесняване на пътното платно. Срок до 20.12.2017 г; \r\nПът III-908: Движението по път ІІІ-908 от разклона за с. Варовник до кръстовището с път II-79 от км 22+400 до км 39+300 е ограничено за МПС над 10 т поради намален габарит на пътното тяло. Срок до 20.12.2017 г; \r\nПът III-992: Движението по път ІІІ-7306 Черница – Сунгурларе – Чубра е ограничено за МПС над 10 т поради намален габарит на пътното тяло. Срок 20.12.2017 г.\r\nРемонтни дейности: \r\nПът III-795 Движението по път Детелина-Карнобат от км 49+000 до км 53+000 се осъществява с повишено внимание поради ремонтни дейности на асфалтовата настилка. Срок до 30.11.2017 г.; \r\nПът III-7306: Движенението по път III-7306 Чубра – Мараш от км 19+100 до км 19+300 се осъществява с повишено внимание поради ремонтни дейности на асфалтовата настилка. Срок до 30.11.2017 г.\r\nОПУ-Варна:\r\nВременно са въведени следните ограничения за движение на МПС: няма.\r\nРемонтни дейности: \r\nПът II-29: Движението по път II-29 Варна-Добрич от разклон Любен Каравелово до разклон Новаково от км 20+394 до км 23+199 се осъществява в една лента поради частични ремонтни дейности на асфалтовата настилка. Движението на МПС се осъществява в свободната лента. Срок до 16.04.2018 г.; \r\nПът III-904: Движението по път III-904 Старо Оряхово – Гроздьово от км 0+000 до км 17+377 се осъществява в една лента поради частични ремонтни дейности. Срок до 17.12.2018 г.;\r\nПът III-904: Движението по път III-904 Старо Оряхово – Гроздьово от км 23+403 до км 41+705 се осъществява в една лента поради частични ремонтни дейности. Движението на МПС се осъществява в свободната лента. Срок до 17.12.2018 г.\r\nОПУ-В. Търново:\r\nВременно са въведени следните ограничения за движение на МПС: \r\nПът II-55 прохода на Републиката – затворен за МПС над 12 т. Разрешено е преминаването на рейсове.\r\nОбходен маршрут: Котленски проход. Срок до 15.11.2017 г.\r\nПът III-407: Ограничено е движението на МПС с обща маса над 12 т по път ІІІ-407 Лозен – Полски Тръмбеш поради намален габарит на пътното тяло. Срок до 20.12.2017 г.\r\nОбходен маршрут: Лозен – Драганово – Янтра – Поликраище – Полски Тръмбеш;\r\nПът ІІІ-504: Движението по път ІІІ-504 Самоводене – Ресен в участъка от км 1+845 до км 5+925 е ограничено поради изпълнение на ремонтни работи. \r\nОбходен маршрут: път ІІІ-504 Самоводене - до км 1+845, път ІІІ-3031 от км 1+845 до с. Хотница, път VTR 2011 с. Хотница - с. Ресен и обратно. Срок до 10.12.2017 г.;\r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло. \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок целогодишно.\r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище. \r\nОбходен маршрут: Царски извор – Сушица – Драганово и обратно. Срок целогодишно.\r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло. Срок до 20.12.2017 г.\r\nОбходен маршрут: Чешма – Сливовица – Горско Ново село – Джулюница – Кесарево.\r\nРемонтни дейности: няма.\r\nОПУ-Видин:\r\nВременно са въведени следните ограничения за движение на МПС: \r\nПът III-114: Ограничено е движението за МПС над 12 т. по път III-114 с. Динково – с. Ружинци от км 22+000 до км 43+066 поради частичен ремонт на асфалтова настилка.\r\nОбходен маршрут: Посока Видин – Монтана: по път Е-79, път II-11, при п.к. Добри дол с път III-112-движението продължава по път II-11 през гр. Лом до кръстовище с път II-81 /Лом – Монтана/- по път II-81 посока Монтана.\r\nЗа движещите се по път II-81 в посока Монтана – Видин: при кръгово кръстовище с път II-11 движението продължава по път II-11 през гр. Лом до кръстовище с път III-112, по път II-11 посока Видин.\r\nЗа движещите се по път III-114 от км 0+000 до км 43+066 /п.к. Ружинци/ с път Е-79 се забранява движението на МПС над 12 т.\r\nЗа МПС до 12 т. не важат обходните маршрути и ограничението. Срок до 20.12.2017 г.;\r\nПът III-1411: Движението по път III-1411 с. Слана Бара – Видин при км 24+990 е ограничено за МПС над 5 т поради аварийно състояние на мост. \r\nОбходен маршрут: Видин – път II-14 до пътно кръстовище на км 3+217 през с. Слана Бара до път III-1411. Срок до 29.12.2017 г.\r\nРемонтни дейности: няма.\r\nОПУ-Враца:\r\nВременно са въведени следните ограничения за движение на МПС:\r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка.\r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/-път ІІ-11-граница Плевен. Срок 20.12.2017 г.\r\nПът III-101: Движението по път ІІІ-101 Бутан –Гложене от км 81+000 до км 85+100 е ограничено поради ремонтни дейности.\r\nОбходен маршрут: Бутан-Софрониево-Мизия-Гложене. Срок до 09.11.2017 г.\r\nПът III-101: Движението път III-101  Враца – Криводол в участъка от край гр. Враца до път Обход Враца от км 0+948 до км 3+415 е ограничено за МПС поради ремонт. Участъка е сигнализиран с пътни знаци и табели.\r\nОбходен Маршрут: Път III-101 – Път Обход Враца – Път II-15 – бул.България – Път III-101. Срок до 05.12.2017 г.\r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 10 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 31.12.2017 г. \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 20.12.2017 г.\r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч.\r\nПът III-1002: Движението по по път III-1002 Враца-Леденика от км 2+324 до км 3+200 е ограничено поради ремонтни дейности на асфалтовата настилка.\r\nОбходен маршрут: по ул. „река Лева“. Срок до 17.11.2017 г.; \r\nПът III-1002: Движението по път III-1002 Враца-Леденика от км 0+162 до км 0+632, в град Враца е ограничено поради реконструкция.\r\nОбходен маршрут: ул. „Христо Ботев“-ул. „Илинден\" - ул. „Васил Кънчов“ - ул. „Христо Ботев“. Срок до 21.11.2017 г.\r\nПът III-1306: Движението по път ІІІ-1306 Вировско-Върбица-Горно Пещене - /път ІІ-15/ от км 62+000 до км 62+300 се осъществява с повишено внимание поради стесняване на дясното платно за движение и ограничаване на скоростта до 50 км/ч, поради възникнали свлачищни процеси. Срок 20.12.2017 г.\r\nРемонтни дейности:\r\nПът II-11: Движението по път II-11 Козлодуй-Гложене км 115+000 до км 151+000 се осъществява при стесняване на една от лентите за движение поради частични ремонтни дейности на асфалтовата настилка. Срок до 27.11.2017 г.\r\nПът III-101: Движението по път III-101 Михайлово – Хайредин – Гложене от км 37+000 до км 65+000 се осъществява с повишено внимание поради частични ремонтни дейности на асфалтовата настилка. Една от лентите за движението е стеснена. Срок до 25.11.2017 г.;\r\nПът III-1002: Движението по път ІІІ-1002 Враца – Леденика от км 5+150 до км 5+200 се осъществява с повишено внимание поради стесняване на една от лентите за движение, поради деформация на пътната настилка. Срок до 30.11.2017 г.; \r\nПът III-1002: Движението по път ІІІ-1002 Враца – Леденика от км 12+150 до км 12+200 се осъществява с повишено внимание, поради стесняване на една от лентите за движение, поради възникнали свлачищни процеси. Срок до 30.11.2017 г.;\r\nОПУ-Габрово:\r\nВременно са въведени следните ограничения за движението на МПС:\r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина, включително на товара, по-голяма от 3,30 м поради стеснен участък при мост над р. Крапец. Сигнализирано е с пътен знак В15. \r\nОбходен маршрут: за МПС над 3,30 м по път III-401 Граница Ловеч - /Кормянско – Малък Вършец/ - при км 46+800 по общински път до III-403 в с. Малък Вършец. Срок до 31.03.2018 г.\r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т. поради намален габарит на пътното тяло при км 26+444. Срок до 30.06.2018 г.; \r\nПът III-5004: Движението по път III-5004 Граница В. Търново – Дряново – Габрово – граница Ст. Загора от км 10+940 до км 11+550 съвпадащ с ул. Малина в гр. Габрово е ограничено поради извършване на строителни дейности. \r\nОбходен маршрут: за квартал Чехлевци: по път III-5004, път II-44, път III-4404. Поставена е необходимата сигнализация. Срок до 31.08.2018 г.\r\nРемонтни дейности: \r\nПът II-44: Движението по път II-44 Драгановци – Габрово от км 14+600 до км 23+978,36 и от км 25+731 до км 28+972.75 се осъществява в една лента поради ремонти дейности и ограничение на скоростта 30 км/ч. Движението се регулира от сигналисти. Срок до 25.12.2017 г.; \r\nПът III-5004: Движението по път III-5004 Чехлевци – Велчевци от км 11+770 до км 11+829 се осъществява в една лента поради ремонти дейности на асфалтовата настилка. Срок до 31.08.2018 г.; \r\nПът III-5006: Движението по път III-5006 Палаузово – Стомонеците при км 7+060 се осъществява с повишено внимание поради пропаднал участък до ръб асфалтова настилка. Една от лентите за движение е стеснена, като е поставена необходимата сигнализация. Срок до 31.03.2018 г.\r\nОПУ-Добрич:\r\nВременно са въведени следните ограничения за движение на МПС: няма.\r\nРемонтни дейности:\r\nПът II-29: Движението по път II-29 разклон Дебрене – Добрич от км 25+830 до км 43+315 се осъществява с повишено внимание поради частични ремонтни дейности на асфалтовата настилка. Срок 30.03.2018 г. \r\nПът II-29: Движението по път II-29 Варна – Добрич от км 25+830 до км 43+415 се осъществява с повишено внимание поради частични ремонтни дейности на асфалтовата настилка. Срок до 30.11.2017  г.\r\nПът II-97: Движението по път II-97 Околовръстен път на гр. Добрич от км 0+898 до км 16+539 се осъществява с повишено внимание поради частични ремонтни дейности на асфалтовата настилка. Срок 30.03.2018 г.\r\nОПУ-Кюстендил:\r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено поради пропадане на част от пътното платно при км 10+650, км 11+720, км 12+830 и км 13+360. Срок до 30.11.2017 г.\r\nРемонтни дейности: \r\nПът III-107: Движенето по път III-107 след Рилския манастир от км 31+350 до км 31+450 се осъществява двупосочно в една лента поради пропадане на част от дясната пътна лента и банкета. В участъка скоростта на движение е ограничена до 30 км/час и е сигнализирано с пътни знаци. Срок до 15.12.2017 г.; \r\nПът III-602: Движението по път III-602 Горна Козница – Мала Фуча от км 12+900 до 22+400 се осъществява в една лента поради частични ремонтни дейности на асфалтовата настилка, почистване на окопи и попълване на банкети. Сигнализирано е с пътни знаци. Срок до 15.12.2017 г.; \r\nПът III-623: Движението по път III-623 Бобов дол – Жедна при км 14+900 се осъществява в една лента поради активизирало се свлачище. Сигнализирано е с пътни знаци. Срок до 30.11.2017 г.\r\nОПУ-Кърджали:\r\nВременно са въведени следните ограничения за движение на МПС: \r\nПът II-59: Движението по път II-59 Момчилград – Крумовград в участъка от км 17+880 до км 21+400 се извършва по новоизграден обходен път. Срок до 20.12.2017 г.\r\nПът IIII-5009: Движението по път ІІІ-5009 Зорница – Бели пласт – Стремци – Черноочене – Кърджали е ограничено за МПС над 12 т. \r\nОбходен маршрут: по път I-5 Хасково – Кърджали и път III-507 Кърджали – Мост през с. Мост. Срок до 20.12.2017 г.\r\nРемонтни дейности: \r\nПът III-5904: Движението по път III-5904 Крумовград – Ивайловград от км 11+530 до км 11+760 се осъществява в една лента поради извършване на частични ремонтни дейности на асфалтовата настилка. Срок до 31.12.2017 г. \r\nОПУ-Ловеч: \r\nВременно са въведени следните ограничения за движение на МПС: \r\nПът III-3505: Движението по път III-3505 Казачево – Стефаново от км 0+000 до км 8+500 е ограничено за МПС над 12 т поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.11.2017 г.\r\nРемонтни дейности:\r\nПът II-35: Движението по път II-35 вход град Троян от км от км 70+915 до км 73+180 се осъществява в едно платно посока (Троян – Ловеч) поради ремонтни дейности на асфалтовата настилка. Движението се осъществява двупосочно в платното посока Ловеч. Срок до 30.11.2017 г.; \r\nПът III-358: Движението по път III-358 Гложене – Ябланица от км 71+000 до км 76+000 се осъществява с повишено внимание поради изсичане на храсти и земни работи. Срок до 31.11.2017 г.; \r\nПът III-402: Движението по път ІІІ-402 Български извор – Старо село от км 0+000 до км 6+300 се осъществява в една лента в работните участъци поради ремонтни дейности по пътното платно. Срок до 25.11.2017 г.\r\nОПУ-Монтана:\r\nВременно са въведени следните ограничения за движение на МПС: \r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т.\r\nОбходен маршрут: през гр. Своге. Срок до 31.03.2018 г.;\r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за МПС над 12 т поради пропадане на част от едната лента и банкета. Движението се осъществява двупосочно в една лента. Скоростта на движение е ограничена до 50 км/ч и е сигнализирано с пътни знаци. Срок до 05.01.2018 г.; \r\nПът ІІІ-112:  Движението по път ІІІ-112 Дъбова Махала – Смирненски-Славотин – Студено Буче – Монтана е ограничено за МПС над 12 т поради изпълнение на строително-монтажни работи. Останалите автомобили да се придвижват с повишено внимание. Срок до 05.12.2017 г.\r\nРемонтни дейности: \r\nПът II-81: Движението по път ІІ-81 през проход „Петрохан“ се осъществява двупосочно в една лента от км 53+000 до км 64+000 поради почистване на пътната настилка от паднали клони. Движението се регулира от Пътна полиция. Срок до 17.11.2017 г. \r\nПът ІІІ-102: Движението по път III-102 Бели Мел – Монтана от км 74+000 до км 80+500 се осъществява с повишено внимание поради частични ремонти дейности на асфалтовата настилка. Ограничението на скоростта в посочения участък е до 40 км/ч и е обозначено с пътни знаци. Срок до 15.11.2017 г.; \r\nОПУ-Пазарджик: \r\nВременно са въведени следните ограничения за движение на МПС:\r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т. \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г.\r\nРемонтни дейности: няма.\r\nОПУ-Перник:\r\nВременно са въведени следните ограничения за движение на МПС:\r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 09.01.2018 г.\r\nРемонтни дейности: няма.\r\nОПУ-Плевен:\r\nВременно са въведени следните ограничения за движение на МПС: \r\nПът III-118: Движението по път ІІІ-118 в чертите на гр. Долна Митрополия от км 23+057 до км 24+038 е ограничено за всички МПС, поради ремонтни дейности.\r\nОбходен маршрут: през съседни улици в града, съгласно поставената вертикална сигнализация. Срок – целогодишно.\r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т.\r\nОбходен маршрут: път III-303 Българене – Малчика – Аспарухово – Левски. Срок – целогодишно.\r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено транзитното движение на МПС над 15 т.\r\nОбходен маршрут: по път ІІ-34 Плевен – Никопол. Срок – целогодишно.\r\nПът III-3004: Движението по път III-3004 в гр. Долна Митрополия от км 6+199 до км 8+027 е ограничено за всички МПС поради подмяна на ВИК мрежа. \r\nОбходен маршрут: по сигнализирана вътрешна улична мрежа в гр. Д. Митрополия. Срок до 01.12.2017 г.\r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т.\r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно.\r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно.\r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж, в района на с. Беглеж от км 21+062 до км 27+123 е ограничено за МПС над 8 т.\r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно.\r\nПът ІІІ-3006: Движението по път III-3006 Радомирци – Рупци – Червен бряг от км 8+904 до км 9+221 – в участъка на свлачище в землището на гр. Червен бряг е ограничено за МПС над 12 т.\r\nОбходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно. Срок – целогодишно.\r\nРемонтни дейности:\r\nПът III-303: Движението по път ІІІ-303, Малчика – Градище в участък от км 0+000 до км 2+525 и от км 11++478 до км 19+206 се осъществява в едната лента поради ремонтни дейности на асфалтовата настилка, СМР по банкети и смяна на бордюри. Срок: до 01.12.2017 г.\r\nОПУ-Пловдив: \r\nВременно са въведени следните ограничения за движение на МПС:\r\nПът II-64: Движението по път II-64 Карлово – Баня е ограничено поради ремонтни дейности на асфалтовата настилка. \r\nОбходен маршрут: гр. Баня – с. Марино поле – гр. Карлово и обратно. Срок до 15.12.2017 г.\r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите.\r\nОбходен маршрут: път III-866 Кричим – Девин.\r\nПът ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица.\r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград.\r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 20.12.2017 г. \r\nПът III-5802: Движението по път III-5802 Тополово – Леново – Поройна в участъка от край с. Поройна до кръстовище с път III-667 от км 19+287 до км 19+495 е ограничено за всички МПС. Срок до 20.12.2017 г. \r\nПът III-8611: Движението по път III-8611 Белица-Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 20.12.2017 г.\r\nРемонтни дейности: \r\nПът II-86: Движението по път II-86 Пловдив – Асеновград се осъществява с повишено внимание съгласно поставените знаци поради частични ремонтни дейности в банкета. Извършва се уширяване на пътните платна. Срок до 20.12.2017 г. \r\nПът ІІІ-667: Движението по път III-667 Първомай – Дълбок извор в с. Поройна при км 19+435 (мост над р. Чинар дере) се осъществява в една лента съгласно поставена вертикална сигнализация и светофарна уредба поради ремонтни дейности. \r\nОбходен маршрут: през временно изграден път в с. Поройна. Срок до 27.01.2018 г.\r\nОПУ-Разград:\r\nВременно са въведени следните ограничения за движение на МПС: няма ограничение.\r\nРемонтни дейности: \r\nПът II-49: Движението по път II-49 Търговище-Разград в участъка от граница с област Търговище до началото на гр. Разград от км 9+800 до км 30+658 се осъществява с повишено внимание  поради извършване на ремонтни работи. Срок до 15.09.2018 г.\r\nОПУ-Русе:\r\nВременно са въведени следните ограничения за движение на МПС: \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради аварийно-възстановителни работи на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 01.12.2017 г.\r\nРемонтни дейности: \r\nПът ІІІ-501: Движението по път III-501 Русе – Басарбово при км 5+976 се осъществява в една лента с пропускателен режим поради авариен ремонт на лява тротоарна конзола на мостово съоръжение. Въведено е ограничение на скоростта 40 км/ч. Срок до 01.12.2017 г. \r\nОПУ-Силистра:\r\nВременно са въведени следните ограничения за движение на МПС: няма.\r\nРемонтни дейности: \r\nПът II-49: Движението по път II-49 Тутракан – Старо село – Кубрат от км 89+100 до км 98+876 се осъществява в една лента с повишено внимание, спрямо поставената временна сигнализация поради частични ремонтни дейности на асфалтовата настилка. Срок до 21.05.2018 г. \r\nПът III-216: Движение по път III-216 Ситово – Дулово в градската част на гр. Дулово от км 29+070 до 30+400 се осъществява с повишено внимание поради ремонтни дейности на асфалтова настилка. Срок до 15.11.2017 г. \r\nПът III-235: Движението по път III-235 Окорш – Паисиево – Главиница – Зафирово – М. Преславец в участъка от км 0+000 до км 12+000 се осъществява в една лента като поетапно се затваря лява и дясна лента за движение поради частичен ремонт на асфалтовата настилка и профилиране на банкети. Срок до 13.11.2017 г.\r\nПът ІІІ-701: Движението по път ІІІ-701 с. Грънчарово – с. Секулово от км 0+000 до км 12+300 се осъществява с повишено внимание поради изсичане на храсти и млада гора. Създадена е ВОБД с предупредителни пътни знаци и конуси. Срок до 09.11.2017 г.\r\nПът ІІІ-2307: Движението по път ІІІ-2307 в участъка начало кръстовище с път ІІ-23, Дулово – Исперих до Руйно от км 0+000 до км 6+200 се осъществява в една лента двупосочно поради ремонт на асфалтова настилка. Срок до 30.11.2017 г.\r\nОПУ-Сливен:\r\nВременно са въведени следните ограничения за движение на МПС: \r\nПът ІІ-53: Движението по път II-53 с. Бяла – гр. Сливен при км 107+200 е ограничено за МПС над 3.5 т. Движението се осъществява в едната лента поради намален габарит на пътното тяло. Срок до 30.11.2017 г.\r\nРемонтни дейности: няма ремонтни дейности.\r\nОПУ-Смолян:\r\nВременно са въведени следните ограничения за движение на МПС: \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 03.01.2018 г.\r\nРемонтни дейности: \r\nПът ІІ-86: Движението по път ІІ-86 Смолян – Средногорци в участъка от с. Влахово до с. Подвис от км 109+450 до км 109+600 се осъществява с повишено внимание поради старо свлачище и неравности в посока Смолян. Движението в района се регулира с пътни знаци. Срок до 03.01.2018 г. \r\nПът ІІІ-197: Движението по път ІІІ-197 с. Тешел – с. Грохотно от км 78+100 до км 78+300 се осъществява с повишено внимание поради пропадане на подпорна стена. Движението в района се регулира с пътни знаци. Срок до 03.01.2018 г.\r\nПът ІІІ-866: Движението по път ІІІ-866 с. Стойките – с. Широка лъка от км 29+300 до км 29+310 се осъществява с повишено внимание поради разрушаване на част от каменна подпорна стена. Движението в района се регулира с пътни знаци. Срок до 03.01.2018 г.\r\nПът ІІІ-8611: Движението по път ІІІ-8611 с. Давитково – Оряховец при км 59+250 се осъществява с повишено внимание поради старо свлачище и пропаднала пътна лента. Движението в района се регулира с пътни знаци. Срок до 03.01.2018 г. \r\nПът ІІІ-8632: Движението по път III-8632 Баните – пътно кръстовище Стоянов мост при км 6+700 се осъществява в една лента поради разрушена подпорна стена от каменна зидария и тръбен водосток. Участъкът е сигнализиран с пътни знаци. Срок до 03.01.2018 г.\r\nПът ІІІ-8652: Движението по път ІІІ-8652 с. Изгрев – гр. Неделино при км 15+780 се осъществява в една лента поради пропадане на пътен банкет и част от пътното платно. Движението в района се регулира с пътни знаци. Срок до 03.01.2018 г.\r\nПът ІІІ-8683: Движението по път ІІІ-8683 Смолян – Рудозем в района на с. Чокманово при км 2+030 се осъществява с повишено внимание поради старо свлачище и частично пропаднала пътна лента. Движението в района се регулира с пътни знаци. Срок за изпълнение до 03.01.2018 г.\r\nОПУ-София:\r\nВременно са въведени следните ограничения за движение на МПС: \r\nОграничено движение по път ІІ-81 Монтана – София през проход „Петрохан“ за автомобили над 12 т.\r\nОбходен маршрут: през гр. Своге. Срок до 31.03.2018 г. \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г.\r\nПът III-801: Движението по път III-801 Вакарел – Панагюрище е ограничено за МПС с ремаркета и полуремаркета поради намален габарит на пътното тяло. Срок до 31.03.2018 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси. Срок до 30.09.2018 г.\r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит.\r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 01.09.2018 г. \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища. Срок до 30.09.2018 г.\r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. \r\nРемонтни дейности: \r\nПът II-18: Движението по път II-18 (Софийски околовръстен път) се осъществява двупосочно в едно платно от км 26+610 до км 31+058, поради ремонтни дейности.\r\nПърви етап - от км 27+210 до км 29+920 – пълно затваряне за ремонт на дясно платно от км 27+810 до км 29+400. Превозните средства ще се движат двупосочно в ляво платно. Скоростта на движение се ограничава на 50 км/ч.\r\nВтори етап - от км 26+100 до км 30+000 – пълно затваряне за ремонт на ляво платно от км 26+610 до км 29+400. Превозните средства ще се движат двупосочно в дясно платно. Скоростта на движение се ограничава на 50 км/ч.\r\nТрети етап - от км 28+820 до км 31+490 – пълно затваряне за ремонт на дясно платно от км 29+400 до км 31+058. Превозните средства ще се движат двупосочно в ляво платно. Скоростта на движение се ограничава на 50 км/ч.;\r\nЧетвърти етап - от км 26+100 до км 31+540 – пълно затваряне за ремонт на ляво платно от км 29+400 до км 31+058. Превозните средства ще се движат двупосочно в дясно платно. Скоростта на движение се ограничава на 50 км/ч.;\r\nПети етап - връзка с АМ „Хемус” - затваря се ляво платно от км 0+000 до км 0+489. Скоростта на движение се ограничава на 30 км/ч.;\r\nШести етап - връзка с АМ „Хемус” - затваря се дясно платно от км 0+000 до км 0+489. Скоростта на движение се ограничава на 30 км/ч. Срок до 13.11.2017 г.\r\nОПУ-Стара Загора:\r\nВременно са въведени следните ограничения за движение на МПС: \r\nПът II-55: Движението през проход на Републиката е ограничено за МПС над 12 т. Разрешено е преминаването на рейсове.\r\nОбходен маршрут: През Котленски проход. Срок до 15.11.2017 г.\r\nПът II-55: Движението по път II-55 Гурково – В. Търново е ограничено в гр. Гурково. \r\nОбходен маршрут: \r\nДвижението на МПС до 12 т в посока север-юг преминава по път II-55 през Проход на Републиката до км 55+800, където се отклонява през четвъртокласен път IV-53438 Димовци – Николаево до кръстовище с подбалкански път I-6.\r\nДвижението на МПС до 12 т в посока юг-север се пренасочва по градската улична мрежа на гр. Гурково. Срок до 15.11.2017 г.\r\nПът ІІІ-807: Движението по път III-807 в с. Скобелево е ограничено поради ремонт на мост над р. Марица при км 7+600. \r\nОбходни маршрути:\r\n- път ІІ-66 Поповица – Плодовитово – Първомай – Скобелево;\r\n- път ІІ-66 Чирпан – Плодовитово – Първомай – Скобелево;\r\n- Скобелево – Първомай – Плодовитово – път ІІ-66.\r\nПът ІІІ-5031: Движението по път III-5031 Опан – Гълъбово е ограничено на МПС над 10 т. \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово.\r\nРемонтни дейности: няма.\r\nОПУ-Търговище:\r\nВременно са въведени следните ограничения за движение на МПС:\r\nПът III-4082: Движението по път III-4082 Капище – Банковец от км 0+000 до 11+300 е ограничено за МПС над 3,5 т поради ремонтни дейности на мостово съоръжение. Срок до 30.04.2018 г.\r\nРемонтни дейности: \r\nПът II-51: Движението по път II-51 Попово – Дралфа от км 64+368 до км 71+418 се осъществява с повишено внимание поради ремонтни дейности. Срок до 31.12.2017 г.\r\nОПУ-Хасково:\r\nВременно са въведени следните ограничения за движение на МПС:\r\nПът III-5009: Движението по път III-5009 Козлец – Кърджали от км 0+000 до км 26+080 e ограничено за МПС над 12 т. Срок до 20.12.2017 г.\r\nРемонтни дейности:\r\nПът III-806: Движението по път III-806 Хасково – Минерални Бани от км 0+000 до км 0+877 се осъществява в едно платно поради ремонтни дейности. Срок до 18.12.2017 г.\r\nОПУ-Шумен:\r\nВременно са въведени следните ограничения за движение на МПС: \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси. Срок до 21.05.2018 г.\r\nОбходен маршрут: Шумен – Овчарово – Друмево.\r\nРемонтни дейности:\r\nПът ІІІ-701: Движението по път III-701 Секулово – Нови пазар в участъка на село Никола Козлево се осъществява в една лента поради превантивен ремонт. Срок до 10.11.2017 г.\r\nОПУ-Ямбол:\r\nВременно са въведени следните ограничения за движение на МПС:\r\nПът ІІІ-7008: Движението по път III-7008 Елхово-Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа.\r\nОбходен маршрут: по изграден обходен път до моста с ограничение на скоростта до 30 км/ч. Срок до 31.12.2017 г.\r\nПът III-7008: Движението по път III-7008 Елхово – Изгрев от км 2+440 до км 2+560 е ограничено поради лошо експлоатационно състояние на дървен мост над р. Тунджа.\r\nОбходен маршрут: по изграден обходен път до моста с ограничение на скоростта до 30 км/ч. Срок до 31.12.2017 г.\r\nРемонтни дейности:\r\nПът III-536: Движението по път III-536 Ямбол – Роза от км 3+100 до км 9+700 се осъществява в една лента поради ремонтни дейности на асфалтовата настилка. Срок до 31.12.2017 г.\r\nПът ІІІ-7008 с. Малък Манастир – с. Голям Манастир от км 18+059 до км 18+127 се осъществява в една лента поради пропаднала настилка и пропаднал насип. Срок до 31.12.2017 г.\r\n2. Опасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път II-16 Ребърково-Своге-Нови Искър; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2017.11.09", "title": "Актуална пътна обстановка"}
{"url": "http://www.focus-news.net/news/2017/11/09/2455201/oon-predupredi-che-yemen-e-izpraven-pred-nay-tezhkata-humanitarna-kriza-v-sveta-za-poslednite-desetiletiya.html", "text": "ООН предупреди, че Йемен е изправен пред най-тежката хуманитарна криза в света за последните десетилетия, предаде BBC. В тази връзка заместник генералният секретар на ООН Марк Лоукок, който отговаря за хуманитарните въпроси, призова коалицията, ръководена от Саудитска Арабия, да вдигне блокадата върху разкъсваната от конфликт страна. \r\nВ понеделник коалицията прекъсна въздушните, сухопътните и морските маршрути, след като хутите изстреляха балистична ракета срещу Рияд.  \r\nСаудитска Арабия заяви, че блокадата е необходима, за  да се попречи на Иран да изпраща оръжия на бунтовниците. \r\n„Казах на Съвета за сигурност на ООН, че мерките ако не бъдат отменени, в Йемен ще настане такъв глад, какъвто светът не е виждал от много десетилетия насам и ще коства живота на милиони хора“, заяви Лоукок.  Калина Жекова", "date": "2017.11.09", "title": "ООН предупреди, че Йемен е изправен пред най-тежката хуманитарна криза в света за последните десетилетия"}
{"url": "http://www.focus-news.net/news/2017/11/09/2455202/predstoyashti-mezhdunarodni-sabitiya-za-9-noemvri-agentsiya-fokus.html", "text": "Сирийските военни са обкръжили напълно последния град, който терористите от „Ислямска държава“ контролират в страната.\r\n*** Американският президент Доналд Тръмп ще проведе официална среща с китайския държавен глава Си Дзинпин, по време на втория ден от посещението си в Китай. \r\n*** Шест души от отстраненото каталунско правителство, включително говорителката на Парламента, ще бъдат изслушани в Мадрид, относно повдигнатите им обвинения в опит за бунт. \r\n*** Вторият и последен ден от срещата на страните от НАТО. Очаква се да бъде обсъдено предстоящата победа над „Ислямска държава“. \r\n***", "date": "2017.11.09", "title": "Предстоящи международни събития за 9 ноември (Агенция „Фокус“)"}
{"url": "http://www.focus-news.net/news/2017/11/09/2455203/nimh-dnes-oblachnostta-shte-e-znachitelna-glavno-v-iztochnata-polovina-ot-stranata-shte-prevalyava-dazhd.html", "text": "Днес над по-голямата част от страната облачността ще е значителна. Главно в източната половина ще превалява дъжд. Разкъсвания и намаления на облачността ще има над Югозападна България. Вятърът ще се ориентира от запад-северозапад, ще е слаб, в източните райони до умерен. Максималните температури ще са предимно между 10° и 15°.Такава е прогнозата за времето на Националния институт по метеорология и хидрология (НИМХ), съобщи за Агенция „Фокус” дежурният синоптик Евгения Егова .\r\nПо Черноморието ще е облачно и дъждовно. Ще духа до умерен северозападен вятър. Максималните температури ще са 12-14°, близки до температурата на морската вода. Вълнението на морето ще е 2-3 бала.\r\nНад планините ще преобладава облачно време. Превалявания от дъжд, над 2000 м – от сняг ще има главно в централните и източните райони на Стара планина и в Източните Родопи. Вятърът ще се ориентира от запад-северозапад. Ще е слаб до умерен. Максималната температура на височина 1200 метра ще е около 8°, на 2000 метра – около 2°.\r\nАтмосферното налягане съвсем слабо ще се повиши и ще остане близко до средното за ноември.", "date": "2017.11.09", "title": "НИМХ: Днес облачността ще е значителна, главно в източната половина от страната ще превалява дъжд"}
{"url": "http://www.focus-news.net/news/2017/11/09/2455204/predstoyashti-sabitiya-v-stranata-za-9-noemvri-agentsiya-fokus.html", "text": "В 09.30 часа в зала „София” на Хотел „Маринела” в София президентът Румен Радев ще даде началото на 26-та международна конференция на Асоциацията на органите за управление на избори от Европа на тема: „Осъзнати гласоподаватели в дигиталната епоха”. \r\n***\r\nВ 14.00 часа в зала „Рубин” на хотел „Рамада” президентът Румен Радев ще участва в Националния форум „Библиотеките днес”.\r\n*** \r\nВ 16.00 часа на „Дондуков” 2 президентът Румен Радев ще разговаря с представители на Американо-европейската бизнес асоциация. \r\n***\r\nОт 09.00 часа ще се проведе заседание на Народното събрание.  \r\n***\r\nОт 09.30 часа до 13.00 часа в зала „София” на Гранд Хотел София ще се проведе обществено обсъждане на тема „Повишаване на ефективността на политиките на ЕС за МСП”. Предвидени са изказвания на заместник министър-председателя Валери Симеонов, Петър Кънев, председател на Комисията по икономически политика в Народното събрание, Лъчезар Борисов, заместник-министър на икономиката, Мариета Захариева, изпълнителен директор на ИАНМСП, Елеонора Негулова, председател на Национално сдружение на малкия и средния бизнес.\r\n*** \r\nВ 11.00 часа в залата на 5 етаж на Министерството на образованието и науката ще бъдат представени резултатите от международното изследване за гражданското образование – ICCS 2016 година, в което участват български ученици от осми клас. \r\n***\r\nВ 12.00 часа в Голяма зала на Министерство на икономиката министър Емил Караниколов ще проведе среща и ще представи възможностите за инвестиции в България на американска търговска мисия, която е на посещение в България.\r\n***\r\nВ 08.00 часа пред сградата на Съдебната палата ще се проведе митинг с искане за промени в Закона за домашното насилие и Наказателния кодекс за правата на децата с цел децата да растат с двамата си родители.\r\n***\r\nВ 10.30 часа в сградата на КЕВР ще се проведе обществено обсъждане на проект на решение за одобряване на бизнес плана на „Водоснабдяване и канализация” ЕАД, гр. Бургас и за утвърждаване и одобряване цени на ВиК услуги на „Водоснабдяване и канализация” ЕАД, гр. Бургас.\r\n***\r\nВ 10.30 часа в сградата на КЕВР ще се проведе обществено обсъждане на проект на решение за одобряване на бизнес плана на „Водоснабдяване и канализация” ООД, гр. Враца и за утвърждаване и одобряване цени на ВиК услуги на „Водоснабдяване и канализация” ООД, гр. Враца.\r\n***\r\nВ 10.30 часа в сградата на КЕВР ще се проведе обществено обсъждане на проект на решение за одобряване на бизнес плана на „Водоснабдяване и канализация” ЕООД, гр. Ямбол и за утвърждаване и одобряване цени на ВиК услуги на „Водоснабдяване и канализация” ЕООД, гр. Ямбол.\r\n***\r\nВ 10.00 часа в сградата на КЕВР ще се проведе открито заседание за обсъждане на доклад и проект на решение относно заявление с вх. № В-17-14-13 от 19.10.2017 г. за одобряване на бизнес план за развитие на дейността на „Водоснабдяване и канализация” ЕАД, гр. Бургас като ВиК оператор за периода 2017-2021 г. и заявление с вх. № В-17-14-12 от 19.10.2017 г. за утвърждаване и одобряване на цени на ВиК услуги.\r\n***\r\nВ 10.00 часа в сградата на КЕВР ще се проведе открито заседание за обсъждане на доклад и проект на решение относно заявление с вх. № В-17-33-8 от 30.06.2016 г. за одобряване на бизнес план за развитие на дейността на „Водоснабдяване и канализация” ООД, гр. Враца като ВиК оператор за периода 2017-2021 г., изменено и допълнено със заявление с вх. №.В-17-33-6 от 31.10.2017 г. и заявление с вх. № В-17-33-9 от 30.06.2016 г. за утвърждаване и одобряване на цени на ВиК услуги, изменено със заявление с вх. № В-17-33-7 от 31.10.2017 г.\r\n***\r\nВ 10.00 часа в сградата на КЕВР ще се проведе открито заседание за обсъждане на доклад и проект на решение относно заявление с вх. № В-17-19-8 от 30.06.2016 г. за одобряване на бизнес план за развитие на дейността на „Водоснабдяване и канализация” ЕООД, гр. Ямбол като ВиК оператор за периода 2017-2021 г., изменено и допълнено със заявление с вх. № В-17-19-8 от 18.07.2016 г., вх. № В-17-19-3 от 03.02.2017 г., № В-17-19-6 от 03.05.2017 г. и вх. № В-17-19-9 от 14.09.2017 г.; и заявление с вх. № В-17-19-9 от 30.06.2016 г. за утвърждаване и одобряване на цени на ВиК услуги, изменено със заявление с вх. № В-17-19-9 от 18.07.2016 г., В-17-19-4 от 03.02.2017 г. и вх.№ В-17-19-9 от 14.09.2017 г.\r\n***\r\nВ 09.00 часа 2 състав на Специализирания наказателен съд ще гледа делото срещу Емил М., Лазарин Л., Едуард П., Мартин Д., обвинени в организиране и ръководене на организирана престъпна група. \r\n***\r\nВ 09.30 часа в „Sofia Event Center” в „Парадайс център” Асоциацията на европейските журналисти – България организира международна конференция, посветена на феномена „фалшиви новини” и практиките в Европа и у нас за противодействие на дезинформацията.\r\n***\r\nВ 09.30 часа 4 състав на Специализирания наказателен съд ще гледа делото срещу Васил В., Велизар В., Иван А., Марин К., Пейо П., обвинени в организиране и ръководене на организирана престъпна група.\r\n***\r\nВ 10.00 часа 15 състав на Специализирания наказателен съд ще гледа делото срещу Иван Р., Димитър Кр., Георги Г., обвинени в организиране и ръководене на организирана престъпна група. \r\n***\r\nВ 10.00 часа 7 състав на Специализирания наказателен съд ще гледа делото срещу Ивайло Ст., Венцислав Д., Петко Ст., Тодор Г., Марио Т., Петър М., Григор Р. , обвинени в организиране и ръководене на организирана престъпна група. \r\n***\r\nВ 10.00 часа 16 състав на Специализирания наказателен съд ще гледа делото срещу Иван И., Дилян И. и Милен Д., обвинени в организиране и ръководене на организирана престъпна група.\r\n***\r\nВ 10.00 часа ще започне заседанието на Столичния общински съвет.  \r\n***\r\nС 10.00 часа 17-ти състав на Софийски градски съд ще заседава по делото срещу Кръстин Кацаров (прокурор в Районна прокуратура Казанлък по чл. 289 НК).\r\n***\r\nВ 10.30 часа 17 състав на Специализирания наказателен съд ще гледа делото срещу Александър В., Георги Ст., Никола Т., Атанас А. и др., обвинени в организиране и ръководене на организирана престъпна група.\r\n***\r\nВ 10.30 часа 17 състав на Специализирания наказателен съд ще гледа делото срещу Даниел И. и Еван П., обвинени в организиране и ръководене на организирана престъпна група.\r\n***\r\nВ 13.00 часа 1 състав на Специализирания наказателен съд ще гледа делото срещу Иван Сл., Янко К., Николай Х., Пейчо П., Свилен Н., обвинени в организиране и ръководене на организирана престъпна група.\r\n***\r\nВ 13.30 часа 7 състав на Специализирания наказателен съд ще гледа делото срещу Илиан М., Ангел П., Живомир Б., Илиан Й., Маруан М., обвинени в организиране и ръководене на организирана престъпна група.\r\n***\r\nВ 13.30 часа 7 състав на Специализирания наказателен съд ще гледа делото срещу Илиан М., Ангел П., Живомир Б., Илиан Й., Маруан М., обвинени в организиране и ръководене на организирана престъпна група.\r\n***\r\nВ 13.30 часа 9-ти състав на Специализирания наказателен съд ще гледа делото срещу Р. Босилков, Д. Бошнаков, М. Комитов, П. Варнаджиев и И. Иванов за организиране и ръководене на организирана престъпна група.\r\n***\r\nВ 14.00 часа в офиса на Младежки информационно консултантски център „Скаут“ на улица „Генерал Столипин“ 57 ще се проведе пресконференция повод стартиране на поредната инициатива на скаутите - „Да спасим кестените”.\r\n***\r\nВ 14.00 часа 11-ти състав на Специализирания наказателен съд ще гледа делото срещу Н. Абдо, А. Найденов, Д. Александров и Г. Вфилев за образуване и ръководене на организирана престъпна група.\r\n***\r\nВ 15.00 часа 17-ти състав на Специализирания наказателен съд ще гледа делото срещу Б.  Ярунал за тероризъм.\r\n***\r\nВ 16.00 часа в зала „Мусала 1” на хотел „Хилтън” ЕКОПАК ще представи новия си образователен проект „Седмица на рециклирането в училище”. \r\n***\r\nВ 18.00 часа в Галерия на СБХ, ул. „Шипка“ 6, ет. 2, ще бъде представена изложба от секция „Текстил“.\r\n***\r\nВ 18.00 часа в Централния военен клуб Фондация BCause ще връчи сертификати на новите 111 стипендианти по програма „Готови за успех”.\r\n***\r\nВ 18.30 часа в Дома на киното ще бъде открита Седмицата на корейското кино.\r\n***\r\nВ 18.30 часа  Best Western Premier Sofia Airport Hotel на бул. „Брюксел” №11 „Двунационалната Търговска Камара България – Израел” организира семинар на тема: \r\n„Образователната система в България като подготвящ фактор за пазара на труда”.\r\n***\r\nВ 18.00 часа в Руския културно-информационен център ще се състои официално откриване на Международната изложба „Деца рисуват мир”, посветена на Международния ден за борба с фашизма.\r\n***\r\nВ 13.00 часа в СОУ „Св. Климент Охридски” Областният информационен център – Варна ще представи книгата си „Заедно за Европа”, която съдържа успешни истории на хора, които са реализирали своите проекти с помощта на финансиране по ОП „Развитие на човешките ресурси“. В нея са включени също така и кръжоци по проект „Успех“ и „Твоят час“ на училища от 12-те общини на областта. \r\n***\r\nВ 09.00 часа в заседателна зала № 305 в Общината ще се проведе второто заседание на Националната кръгла маса за реална политика и ефективно решаване проблемите на етническата интеграция – темата е „Здравеопазване, демографска и социална политика”.\r\n***\r\nОт 15.00 часа в града ще се проведе традиционно състезание „Аз пиша грамотно“ за четвъртокласниците.\r\n***\r\nОт 11.30 часа в сградата на Югозападно държавно предприятие ще се проведе пресконференция за представяне на проекта „Възстановяване и подобряване на природозащитния статус на приоритетни горски хабитати от мрежата Натура 2000 в България“. \r\n***\r\nВ 18.00 часа в зала „22 септември“ известната гадателка Теодора Стефанова ще представи в Благоевград своята най-нова книга „Осмото чувство - ключът към вселената”.\r\n***\r\nВ 16.00 часа в Немската езикова гимназия „Гьоте” сдружение „Българска история“ ще изнесе открит урок пред ученици и учители на учебното заведение.\r\n***\r\nОт 16.30 до 18.00 часа в централата на ГЕРБ на ул. „Конт Андрованти” №5 общинският съветник от ГЕРБ Тодор Колев организира приемен ден за граждани.\r\n***\r\nОт 14.00 до 16.00 часа в офиса на ГЕРБ на ул. „Георги Бенковски” №1 общинският съветник от ГЕРБ Димитър Колев организира приемна за граждани.\r\n***\r\nВ 11.00 часа в зала „Европа” на ВТУ катедра „Журналистика и връзки с обществеността” към Филологически факултет организира научна конференция „Медии и комуникации на XXI век”.\r\n***  \r\nОт  11.00 часа в пресклуба на БТА ще се състои пресконференция във връзка с предстоящ благотворителен концерт „За децата от децата” с участието на млади таланти от детските градини, музикалните, танцови и театрални школи във Велико Търново. На пресконференцията ще присъстват председателят на Общинския съвет Венцислав Спирдонов, директорът на Младежкия дом Румен Петров, председателят на РС на КНСБ Иванина Янкова, представители на детски градини и други организации. \r\n***\r\nВ 14.00 часа в Чуждоезиковия център на РНБ „П. Р. Славейков” в кв. „Колю Фичето” ще се проведе среща разговор с Огнян Панов – писател, журналист и фотограф, който ще представи дебютната си книга „Горчива мъгла”. \r\n***\r\nОт 7.00 часа жители на Брусарци ще протестират срещу закриването на пожарната в общината\r\n***\r\nВ 9.30 часа в двора на Възнесенската църква храм-паметник „Св. Софроний епископ Врачански” ще бъде открита и осветена паметна плоча на видния врачански възрожденец и първенец Димитър Бошняков. Плочата е дар от неговите наследници.\r\n***\r\nВ 11.00 часа в местността Калето при паметника „Вестителят на свободата” ще започне официалното отбелязване на 140-та годишнина от освобождението на града. В 18.00 часа в НЧ „Развитие 1869” ще започне тържествен концерт по случай празника.\r\n***\r\nОт 18:00 часа в комплекс „Ува Нестум” ще се проведе Информационно събитие „10 години България в ЕС  и предстоящото българско председателство“ .\r\n***\r\nВ 09.30 и в 10.30 часа в Детска градина №23 Държавен куклен театър „Дора Габе” ще изнесе спектакъл „Косе Босе”. \r\n***\r\nВ отдел „Краезнание” на Регионалната библиотека „Дора Габе” ще се проведе литературна среща по повод 137 години от рождението на Йордан Йовков.\r\n***\r\nОт 11.00 часа в заседателната зала на Общината ще се проведе информационна среща във връзка с предстоящото през 2018 година Българско европредседателство.\r\n***\r\nВ 18.00 часа във фоайето на концертна зала „Добрич” Кметът Йордан Йорданов и неговият екип ще представят отчет за двете години на управление на общоградско събрание, на което са поканени гражданите, неправителствени организации, представители на бизнеса, на граждански сдружения и организации.\r\n*** \r\nВ 14.00 часа в зала 5 на Съдебната палата Районен съд ще заседава по дело, образувано по молба на защитника на Лазар Влайков за изменение на наложената му мярка за неотклонение „домашен арест“ в по-лека такава. \r\n***\r\nВ 18.30 часа в Зала „М-ро Георги Атанасов” ще се проведе Симфоничен концерт с участието на гост-диригент от Италия Пиер Калабрия.  \r\n***\r\nВ 14.00 часа ще се проведе заседание на Общинския съвет.\r\n***\r\nВ Гранд хотел „Пловдив” ще бъде открит четиридневният Национален конгрес по интервенционална кардиология. Очакват се световноизвестни лекари в областта на минималноинвазивното лечение на инфаркти и запушвания на сърдечните съдове, които ще споделят своя опит с българските си колеги и ще проведат редица обучения за млади кардиолози.\r\n***\r\nВ зала „Съединение” на Регионалния исторически музей ще се проведе Международна научна конференция на тема „Съвременната святост: история, образи, символи, практики”.\r\n***\r\nВ 10.00 часа в Ректората на ПУ „Паисий Хилендарски” ще се проведе ежегодната международна конференция „Безпокойства на хуманизма: филологията – застрашена, необходима, неотстранима“ е мотото на Международната научна конференция „Паисиеви четения 2017”.\r\n***\r\nОт 10.00 часа в Регионалния исторически музей ще се отрие Международна научна конференция на тема „Съвременната святост: история, образи, символи, практики“.  \r\n***\r\nВ 10.00 часа в зала „Съединение“ на площад „Съединение” № 1 Катедра „Теология“ към Философско-исторически факултет на  Пловдивски университет „Паисий Хилендарски“ съвместно с Регионален исторически музей - Пловдив ще проведат международна научна конференция на тема „Съвременната святост: история, образи, символи, практики”.\r\n***\r\nВ 10.30 часа в Бална зала на хотел „Империал” ще се проведе пресконференция по повод Световния месец за борба с рака на белия дроб и зимното училище по медицинска онкология на Клуб „Млад онколог”. Събитието се организира от Национална пациентска организация и е в рамките на дългосрочната инициатива на организацията за подкрепа на пациенти с рак на белите дробове.\r\n***\r\nОт 14.00 часа в Дома на науката и техниката ще се проведе семинар на тема „Ефективно и икономично използване на енергията в промишлеността и бита“. В семинара ще вземат участие представители на ЕВН, Университета по хранителни технологии и на Камарата на инсталаторите в България.\r\n***\r\nОт 17.30 до 19.00 часа в офиса на ГЕРБ в район „Западен” на ул. „Царевец” №9 общинските съветници от ГЕРБ Петър Попов и Ясен Михайлов ще се срещнат с граждани. \r\n***\r\nОт 17.30 до 19.00 часа в офиса на  ГЕРБ в район „Северен” на бул. „Марица” №91 общинският съветник от ГЕРБ Гошо Къчков ще се срещне с граждани.\r\n***\r\nОт 17.00 до 18.30 часа в офиса на  ГЕРБ в район „Източен” на ул. „Коста Паница” №5 общинският съветник от ГЕРБ Пенчо Малинов ще се срещне с граждани.\r\n***\r\nОт 16.00 до 18.00 часа в офиса на  ГЕРБ в район „Южен” на ул. „Академик Петър Динеков” №1А общинският съветник от ГЕРБ Веселин Маневски ще се срещне с граждани. \r\n***\r\nВ 9.00 часа във филиала на Детска ясла №6 ще се проведе Ден на отворените врати по проект „Интегриран подход на Община Русе за интеграция на ромите и други уязвими групи на територията на общини в Област Русе“.\r\n***\r\nВ 10.00 часа в сградата на отделението по Палиативни грижи на Комплексния онкологичен център ще се проведе пресконференция по повод Световния месец за борба с рака на белия дроб.\r\n***\r\nВ 11.00 часа в Заседателна зала на Община Русе ще се проведе пресконференция по повод отчета на кмета Пламен Стоилов за втората година от управлението през мандат 2015-2019 г.\r\n***\r\nВ учебен център „Сливница” ще се проведе турнир по стрелба със стрелково оръжие за журналисти, представители на общонароден съюз „Бойна дружба“ и членове на Асоциацията на военните аташета, акредитирани в Република България.  След приключването на стрелбите командирът на Сухопътните войски генерал-майор Михаил Попов ще се срещне с журналистите и ще отговори на техни въпроси.\r\n***\r\nВ 19.00 часа в Оперен театър ще се проведе Традиционен концертен спектакъл на етносите „Различни, но заедно“.\r\n***\r\nВ 09.00 часа в читалище „Отец Паисий” ще бъдат представени презентации за профилактика на остеопорозата при жени и мъже, тестове за определяне на личните рискови фактори, индекса на телесна маса, съдържанието на калций в диетата и др.", "date": "2017.11.09", "title": "Предстоящи събития в страната за 9 ноември (Агенция „Фокус”)"}
{"url": "http://www.focus-news.net/news/2017/11/09/2455205/donald-tramp-prizova-kitay-i-rusiya-kam-speshni-merki-po-otnoshenie-na-severna-koreya.html", "text": "Президентът на САЩ Доналд Тръмп призова Китай и Русия да предприемат спешни мерки за решаването на севернокорейската ядрена криза, като предупреди, че времето изтича, предаде AFP. „Трябва да действаме бързо. И да се надяваме, че Китай ще бъде по-бърз и по-ефективен от всеки друг в действията си за решаването на този проблем“, каза Тръмп след среща с президента на Китай Си Дзинпин. Той изрази благодарност за усилията на китайския лидер да ограничи търговията и да прекъсне банковите си отношения със Северна Корея, но същевременно отправи призив да предприеме допълнителни мерки. „Китай има способността да реши проблема бързо и лесно и аз призовавам Китай и нейния президент да работи върху това усилено“, каза американският лидер. „Знам едно нещо за вашия президент – ако той иска да положи усилия, това ще се случи. Не може да има съмнение в това“, посочи Тръмп и добави: „Призовавам и Русия да помогне в овладяването на потенциално трагичната ситуация“. Калина Жекова", "date": "2017.11.09", "title": "Доналд Тръмп призова Китай и Русия към спешни мерки по отношение на Северна Корея"}
{"url": "http://www.focus-news.net/news/2017/11/09/2455206/darzhavniyat-glava-rumen-radev-shte-otkrie-26-ata-mezhdunarodna-konferentsiya-na-asotsiatsiyata-na-organite-za-upravlenie-na-izbori-ot-evropa-aseeeo.html", "text": "Днес от 09.30 часа в зала „София“ на Хотел „Маринела“ в София президентът Румен Радев ще даде началото на 26-та международна конференция на Асоциацията на органите за управление на избори от Европа (АСЕЕЕО) на тема: „Осъзнати гласоподаватели в дигиталната епоха“. Това съобщиха от прессекретариата на държавния глава.", "date": "2017.11.09", "title": "Държавният глава Румен Радев ще открие 26-ата международна конференция на Асоциацията на органите за управление на избори от Европа (АСЕЕЕО)"}
{"url": "http://www.focus-news.net/news/2017/11/09/2455207/parlamentat-shte-prodalzhi-rabota-po-parvoto-chetene-na-proekta-za-byudzhet-za-2018-g.html", "text": "Парламентът ще продължи работа по първото четене на проекта за бюджет за 2018 г.  Това предвижда програмата за работа на Народното събрание  В зала вече бяха представени докладите на всички парламентарни комисии. Приоритетите на правителството, заложени в бюджета, са образование, здраве, сигурност и Председателството на Съвета на ЕС. Политиката по приходите е ориентирана към поддържане на икономическия растеж, подобряване на бизнес средата и насърчаване на инвестициите, чрез запазване на ниски нива на данъчните ставки на корпоративните данъци и данъците върху доходите на физическите лица, ограничаване на данъчните измами и повишаване на макроикономическата и фискална устойчивост в дългосрочен план. Възможностите за финансиране на публичните разходни политики са ограничени в рамките от 37,2% от БВП през 2018 г. до 35,5 % от БВП през 2020 г., съобразено със заложените цели за дефицита по КФП и очакваното ниво на приходната част на бюджета.", "date": "2017.11.09", "title": "Парламентът ще продължи работа по първото четене на проекта за бюджет за 2018 г."}
{"url": "http://www.focus-news.net/news/2017/11/09/2455208/vazmozhni-sa-vremenni-prekasvaniya-na-programata-na-radio-fokus-sofiya-poradi-tehnicheska-profilaktika.html", "text": "Поради техническа профилактика в София са възможни временни прекъсвания на програмата на Радио „Фокус“ – София, между 10.30 и 11.00 часа. В този интервал можете да слушате програмата ни онлайн на интернет страницата ни www. focus-radio.net.", "date": "2017.11.09", "title": "Възможни са временни прекъсвания на програмата на Радио „Фокус“ – София поради техническа профилактика"}
{"url": "http://www.focus-news.net/news/2017/11/09/2455209/prezidentat-rumen-radev-shte-uchastva-v-natsionalniya-forum-bibliotekite-dnes.html", "text": "Днес президентът Румен Радев ще участва в Националния форум „Библиотеките днес”, съобщиха от прессекретариата на държавния глава. \r\nСъбитието ще се състои в зала „Рубин“ на хотел „Рамада“ с начало от 14.00 часа.\r\nНа форума ще бъдат представени и обсъдени новите възможности на библиотеките, като част от информационното общество на XXI век., перспективите за развитие на библиотеките като центрове на местните общности, както и ролята им в предоставянето на достъп до информация и електронни услуги, образование, култура и учене през целия живот.", "date": "2017.11.09", "title": "Президентът Румен Радев ще участва в Националния форум „Библиотеките днес”"}
{"url": "http://www.focus-news.net/news/2017/11/09/2455210/afp-feysbuk-sabira-goli-snimki-na-svoite-potrebiteli-v-avstraliya-za-da-gi-predpazi-ot-pornoto-za-otmashtenie.html", "text": "„Фейсбук“ се опитва да се бори срещу порното за отмъщение, като окуражава потребителите си в Австралия да изпратят свои голи снимки в рамките на пилотен проект, имащ за цел да предотврати публикуването на интимни фотоси без съгласие на снимания, предаде AFP. Всички пълнолетни лица, споделили с някого в интернет свои голи снимки или такива със сексуално съдържание и които се опасяват, че тези снимки може да бъдат разпространени в мрежата без тяхно съгласие, могат да ги пратят на комисията за безопасност в интернет на австралийското правителство. След това ще трябва да пратят снимките до себе си чрез Месинджъра на Фейсбук, което ще позволи създаването на дигитален отпечатък на фотографията. Чрез него ще се спре разпространяването на снимката във „Фейсбук“ и „Инстаграм“. \r\nГоворител на социалната мрежа съобщи, че в момента само Австралия участва в проекта, но в него се очаква да се включат също Великобритания, Канада и САЩ. Калина Жекова", "date": "2017.11.09", "title": "AFP: „Фейсбук“ събира голи снимки на своите потребители в Австралия, за да ги предпази от „порното за отмъщение“"}
{"url": "http://www.focus-news.net/news/2017/11/09/2455211/denyat-9-noemvri-v-svetovnata-istoriya.html", "text": "В английската армия е отменено наказанието бой с пръчки през 1859 г. През 1911 г. в Париж е патентована неонованата реклама. Румъния нарушава Букурещкия мирен договор с Германия, като иска незабавно извеждане на немските войски от румънска територия през 1918 г. През 1951 г. САЩ първи провеждат подземно изпитание с атомна бомба. През 1989 г. Източногерманското правителство отваря границата на страната към Федерална република Германия – започва събарянето на Берлинската стена.\r\nНа този ден са родени: Иван Тургенев – руски писател; Алесандро Дел Пиеро - италиански футболист; Карл Сейгън – американски астроном и писател. На този ден умират: Ив Монтан (псевдоним на Иво Ливи) – френски актьор и певец; Шарл Мари де Гол - президент на Франция от 1959 до 1969 г.; британският поет Дилън Томас; Артър Невил Чембърлейн - английски общественик и държавник.\r\n2015 г.\r\nРегионалният парламент на Каталуния приема план за съставяне на пътна карта за независимост от Испания до 2017 г.\r\n2014 г.\r\nВ Каталония протича символично гласуване за независимост от Испания.\r\n2005 г.\r\nВ Аман, Йордания, са взривени 3 хотела. 60 души загиват, а 115 са ранени.\r\n2000 г.\r\nОткрит е Албиорикс - естествен спътник на Сатурн.\r\n1994 г.\r\nОткрит е химичният елемент дармщадтий. \r\n1989 г.\r\nИзточногерманското правителство отваря границата на страната към Федерална република Германия – започва събарянето на Берлинската стена.\r\nСлед II световна война Берлин се разделя на окупационни зони между СССР, Великобритания, САЩ и Франция. През 1948 г. западните държави обединяват трите части и образуват демократичен магистрат. Източен Берлин е обявен за столица на Германската демократична република на 7 октомври 1949 г. След смъртта на Сталин през 1953 г. на чело на СССР застава Никита Хрушчов. По това време различията между Източна и Западна Германия са огромни (въпреки че договорно Германия не е разделяна) – например Федерална република Германия влиза в НАТО, докато Германската демократична република е част от Варшавския пакт и т.н. В Берлин Хрушчов вижда тотална заплаха от западните шпиони, както и прекрасна възможност за напускане на съветската територия на хора, които търсят по-добър живот на запад. Хрушчов намира крайно решение на проблема. На 13 август 1961 година между Източен и Западен Берлин са вдигнати бариери, по-късно заменени с бетонени стени. Забранено е преминаването на военни и цивилни. Танковете на СССР се изправят срещу тези на САЩ. Готова е да избухне истинска война. Все пак всички страни приемат стената, дори и САЩ. Затова си решение президентът Кенеди е строго критикуван, но в своя защита той посочва “По-добре стена, отколкото война”.\r\nСлед падането на Берлинската стена Берлин става столица на вече обединената Германия (3 октомври 1990 г.).\r\n1967 г.\r\nИзлиза първият брой на списание “Rolling Stone”.\r\n1960 г.\r\nДемократът Джон Кенеди е избран за президент на САЩ. Той е роден на 29 май 1917 г. в Бруклейн, Масачусетс. Завършва икономика в Харвардския университет. През 1941-1945 г. служи във военноморския флот на САЩ в Тихия океан. Занимава се с журналистика (1945 г.). През 1947— 1953 г. е член на Палатата на представителите в Конгреса на САЩ от щата Масачусетс (от листата на Демократическата партия). През 1953—1961 г. е сенатор. На изборите през 1960 г. побеждава кандидата на Републиканската партия Ричард Никсън. Встъпва в длъжност президент на САЩ на 20 януари 1961 г. Вътрешната програма на президента е свързана с ускоряване на темповете на икономическия растеж и ограничаване на расовата дискриминация. Във външната политика администрацията му сменя доктрината за \"масираното възмездие\" с доктрината за \"гъвкавото реагиране\". Призовава за укрепване на военните блокове и за нарастване на военната мощ на САЩ, намесва се в решаването на спорни международни проблеми по пътя на преговорите. Обявява се за по-реалистичен подход в отношенията със СССР. През 1963 г. кабинетът му подписва Московския договор за забрана на изпитанията с ядрено оръжие в трите сфери. Политическият курс на Кенеди предизвиква нападки от страна на крайно реакционните кръгове на САЩ. Убит е на 22 ноември 1963 г., погребан е в Арлинггьнското национално гробище.\r\n1953 г.\r\nКамбоджа придобива независимост от Франция и става конституционна монархия.\r\n1951 г.\r\nСАЩ първи провеждат подземно изпитание с атомна бомба.\r\nБомбата с делене (атомна бомба) се състои от две или повече маси от подходящо делящо се вещество (например уран 235 или плутоний 239), всяка от които е по-малка от критичната маса. При взривяване на бомбата подкритичните маси се събират светкавично и образуват надкритична група така, че едно делене в момента на контакта дава началото на неуправляема верижна реакция. Освободената от нея ядрена енергия предизвиква опустошителен взрив, ефектът от който е сравним с взривяването на десетки килотона тротил.\r\n1942 г.\r\nАмериканският радист Гари Тернер поставя световен рекорд като предава 175 знака от Морзовата азбука по ръчен предавател.\r\nМорзовата азбука е международен телеграфен код, при който на всяка буква и цифра от 0 до 9 съответства комбинация от сигнали с кратка (точка) и голяма (тире) продължителност.\r\nКанада прекъсва дипломатическите отношения с Франция.\r\n1939 г.\r\nНемските спецслужби в Холандия залавят  двама англичани, обвинени в организация на похищение срещу Хитлер.\r\n1938 г.\r\nВ Германия по време на т. нар. “Кристална нощ” нацистите разрушават и запалват 267 синагоги, а повече от 30 000 евреи са изпратени в концентрационни лагери. През 1988 г. денят е обявен за Международен ден за борба срещу расизма, ксенофобията и антисемитизма.\r\n1918 г.\r\nГерманският кайзер Вилхелм II абдикира и напуска страната два дни преди германското командване да подпише своята капитулация в Първата световна война. Германия е обявена за република.\r\nВилхелм II е пруски крал и германски император, коронясан през 1888 г. Роден е през 1859 г. в Берлин. Син е на Фридрих III и на императрица Виктория, сестра на Едуард VII. Освобождава се от опекунството на Бисмарк и усвоява политика, която цели развитието на мощта и благосъстоянието на Германската империя чрез подема на земеделието и индустрията, чрез създаване на множество усъвършенствани стопански мероприятия, чрез увеличаване на армията и бойния материал и чрез създаване на силна военна флота. През неговото царуване Германия става една от най-мощните държави в света. Вилхелм II допринася също за разширяването на германските колониални владения (Кяу Чеу, Камерун), но неговата балканска политика и големите му симпатии към мюсюлманите и специално към турците безпокоят Русия, Франция и Англия. В съглашенските среди смятат Вилхелм II за главен виновник за I световна война. След злополучното за Германия завършване на войната, на 10 ноември 1918 г. бяга в Холандия. На 28 ноември същата година подписва абдикацията си от германския престол.\r\n1911 г.\r\nВ Париж е патентована неонованата реклама.\r\n1906 г.\r\nТеодор Рузвелт става първият президент на САЩ, който посещава друга държава, като прави 17-дневна визита в Панама и Пуерто Рико.\r\n1872 г.\r\nПожар в Бостън унищожава 930 сгради, загиват 12 души.\r\n1859 г.\r\nВ английската армия е отменено наказанието - бой с пръчки.\r\n1837 г.\r\nАнглийският филантроп Мойсей Монтефьор става първият евреин, удостоен с рицарска титла.\r\n1813 г.\r\nАмериканската войска разбива индианското племе Крик  в битката при Таледеги.\r\n1799 г.\r\nС помощта на армията Наполеон ликвидира режима на Директорията (т.нар. преврат от 18 брюмер) и според новоприетата конституция властта преминава в ръцете на трима консули, първи от които става самият Наполеон.\r\n1711 г.\r\nВ писмо изпратено от Алба Юлия (Трансилвания, Румъния), се съобщава, че “тези дни оттам минал братовчедът на архиепископ Станиславов, когото турците накарали насила да приеме исляма, но той успял да избяга и отново приел католичеството”. Това е  Никополският католически епископ Филип Станиславов, автор на книгата “Абагар”, издадена в Рим през 1651 г. Книгата представлява молитвеник, предназначен за покатоличените павликяни в България. Книгата “Абагар” е написана на кирилица. Родствениците на Филип Станиславов – Иван и Михаил Станиславови се сражават по време на Чипровското въстание. През 1745 г. Никола Станиславов – най- младият потомък на семейството на Иван Станиславов, получава от императрица Мария-Терезия благородническа титла.На тази дата са родени:\r\n1974 г.\r\nРоден е  Алесандро Дел Пиеро - италиански футболист.\r\n1934 г.\r\nРоден е Карл Сейгън – американски астроном и писател. Основател на научната дисциплина астробиология в началото на 60-те години на 20-ти век и предложил идеята за програмата СЕТИ за търсене на извънземен разум. Неговата научна и творческа дейност е пряко свързана с НАСА. Взема активно участие в програмата \"Вояджър\". Сейгън става световно-известен с научно-популярните си книги и със съавторството си в телевизионния сериал “Космос”. Той също така е автор и на романа “Контакт”, който има екранна реализация от 1997 година с Джоди Фостър в главната роля. \r\nУмира на 20 декември 1996 г. в Сиатъл, САЩ.\r\n1929 г.\r\nРодена е Александра Николаевна– руска композиторка. Завършва Московската консерватория в класа по композиция на проф. В. Я. Шебалин (1953 г.). Авторка е на детски песни, на музика към филми, оркестрови произведения, вокални цикли - \"Прегръщайки небето\" (1965-1966 г.), \"Песни за Ленин\" (1969-1970 г.), \"Съзвездието на Гагарин\" (1970-1971 г.). Най-популярните й песни са: \"Песен за тревожната младост\" (1958 г.), \"Куба - любов моя\" (1962 г.), \"Най-важното, младежи - сърцето да не старее\" (1963 г.), \"Старият клен\" (1962 г.), \"Нежност\" (1966 г.) (първа награда на фестивала в Сочи), \"Ненагледен мой\" (1970 г.), \"Мелодия\" (1973 г.), \"Надежда\" (1974 г.) и др.\r\n1918 г.\r\nРоден е Спиро Агню – вицепрезидент на САЩ, принуден да подаде оставка през 1973 г. заради обвинения в укриване на данъци. Умира на 17 септември 1996 г. в Берлин, щата Мериленд.\r\n1912 г.\r\nРоден е Николай Трофимович Федоренко - руски филолог, синолог, държавник и дипломат, професор (1953 г.), член на АН на СССР (1980 г., чл. кор. от 1958 г.). Завършва Московския институт по източни езици (1937 г.). Извънреден и пълномощен посланик на СССР (1954 г.), зам.-министър на външните работи (1955-1958 г.), посланик в Япония (1958-1962 г.), постоянен представител на СССР в ООН и Съвета за сигурност (1963-1968 г.). Гл. редактор на сп. “Иностранная литература”. Автор на повече от 36 монографии по история на културата на Китай и Япония, кит. класическа и съвременна литература и по общотеоретични проблеми на литературата и изкуството и на мемоарните книги “Дипломатически записки”, “Специалният район на Китай” и др.\r\n1888 г.\r\nРоден е Жан Моне – френски държавник, който след Втората световна война е един от инициаторите за създаването на първите интегрирани европейски структури. (Умира през 1979 г. ).\r\n1885 г.\r\nРоден е Херман Вейл - германски математик. Завършва университета в Гьотинген (1908 г.). През 1913-1930 г. е професор в Цюрихската политехника, през 1930-1933  г. - в Гьотингенския университет. През 1933 г. емигрира в САЩ, работи в Института за перспективни изследвания (Institute for Advanced Study) в Принстън. Трудовете му са посветени на тригонометричните редове и редовете на ортогоналните функции, разработва теория на функцията на комплексното променливо, проявява интерес и към диференциалните и интегралните уравнения. Въвежда в теорията на числата т. нар. \"сума на Вейл\". Най-значителните му разработки са върху теорията на постоянните групи, както и върху тяхното представяне и приложение в геометрията и физиката. Представител на интуиционизма в областта на философията на математиката.\r\n1841 г.\r\nРоден е Едуард VII - крал (от 1901 г.), първи от Сакс Кобург Готската династия (от 1917 г. Уиндзорска династия). Участва активно в създаването на Антантата. При среща с император Франц Йосиф I неуспешно се опитва Австро-Унгария да не се съюзява в Германия. Влиянието му във вътрешната политика е незначително. Умира на 5 май 1910 г. в Уиндзор.\r\n1818 г.\r\nРоден е Иван Тургенев – руски писател.\r\nИван Сергеевич Тургенев е член на Петербургската АН от 1860 г.. През 1837 г. завършва Философския факултет на Петербургския университет (1837 г.), продължава образованието си в Берлин и Рим. Магистър е по философия на Петербургския университет (1842 г.). Първите му публикувани творби са стихове и поеми - “Параша” (1843 г.), “Помешчик” (1846 г.), “Андрей” (1846 г.), които са високо оценени от Белински. През 1847 г. излиза първата му прозаична творба “Хор и Калинич”, включена по-късно в цикъла разкази “Записки на ловеца” (1852 г.). Пише пиеси: “Храненикът” (1857 г.), “Месец на село” (1850, изд. 1855 г.). В социално-психологическите си романи “Рудин” (1856 г.), “Дворянско гнездо” (1859 г.), “В навечерието” (1860 г.), “Бащи и деца” (1862 г.) и повестта “Ася” пресъздава герои, представители на загиващата дворянска култ и новите герои на епохата - разночинци и демократи, образи на самоотвержени руски жени. В романите “Дим” (1867 г.) и “Целина” (1877 г.) изобразява живота на руските емигранти, народническото движение в Русия. В края на живота си създава лирико-философските “Стихотворения в проза” (1882 г.). Тургенев оказва съществено влияние върху развитието на руската и световна литература. Иван Сергеевич Тургенев умира през 1883 година.\r\nРоден е  Велимир Хлебников (Виктор Владимирович)– руски поет. В периода 1903-1911 г. учи във Физико-математическия факултет на Казанския университет, а по-късно във Физико-математическия и Историко-филологическия факултет на Петербургския университет. През 1905 г. са публикувани първите му естественонаучни съчинения, а първите му литературнонаучни съчинения - през 1908 г. Хлебников  влиза в литературното обединение “Гилея”, печата във футуристичните издания. Създава поемите: “Жерав” (1910 г.), “Шаманът и Венера” (1912 г.), “Война в мишеловка” (1915-1919 г.), “Ладомир” (1921 г.), “Нощ в окопа” (1921 г.), “Нощ пред Съветите” (1921 г.), “Нощен обиск” (1921 г.). Като отделни книги излизат “Изборник” и “Творения” (1914 г.). Много от малките му произведения в ранния период от творчеството му имат експериментален характер (“Смешно заклинание” и др.). Пише драми (“Маркиза Дезес”, 1910 г.; “Зангези”, 1922 г., и др.), проза (“Ка”, 1916 г., “Октомври на Нева”, 1917-1918 г., “Разин”). Хлебников се опитва да провери чрез математически изчисления и изясняване на “законите на времето” мечтата за всемирното братство между хората, поетическите предчувствия за “новото космическо съзнание”: кн. “Учител и ученик” (1912 г.), “Времето - мяра за света” (1916 г.), “Дъските на съдбата” (1922 г.). Стреми се към синтетизъм на знанието, към сближаване на методите на науката и изкуството, опитвайки се по този начин да открие възможността за създаване на “нова митология” и “свръхезик” на свободното човечество.\r\n1801 г.\r\nРоден е Гейл Борден - американски бизнесмен, изобретател на кондензираното мляко.На тази дата умират:\r\n1991 г.\r\nУмира Ив Монтан (псевдоним на Иво Ливи) – френски актьор и певец. Роден е на 13 октомври 1921 г. в Монсумано Алто, Италия в семейство на италиански евреи, които за да се спасят от фашистко преследване емигрират в Марсилия, където Ив Монтан припечелва пеейки в кафенетата. Дебютира в Париж през 1944 г., където се среща с Едит Пиаф. В киното е от 1946 г. (“Вратата на нощта”, режисьор М. Карне); през 1949 г. се запознава със С. Синьоре, която му става съпруга (1951 г.) Автор е на мемоарите “Пълна със слънце глава” (1956 г.). Умира докато подготвя концерта си в Спортния дворец в Париж. Погребан е в гробището Пер Лашез. Филмография: “Идолът” (1948 г.), “Възнаграждение за страха” (1953 г.), “Салемските вещици” (1956 г.), “Големият син път” (1957 г.), “Хора и вълци” (1957 г.), “Светлище” (1960 г.), “Хайде да правим любов” (1960 г.), “Войната свърши” (1966 г.), “Гори ли Париж?” (1966 г.), “Живееш, за да живееш” (1967 г.), “Z” (1969 г.), “Червеният кръг” (1970 г.), “Всичко е наред” (1972 г.), “Обсадно положение” (1973 г.), “Венсан, Франсоа, Пол и другите” (1974 г.), “Дивакът” (1975 г.), “Питон 357” (1977 г.), “Пътищата на юг” (1977 г.), “И като Икар” (1979 г.), “Блясъкът на жената” (1980 г.), “Избор на оръжие” (1981 г.), “Ало, келнер” (1983 г.), “Старецът и детето” (1986 г.), “Завръщането на Нечаев” (1991 г.), “ИП-5” (1992 г., на екран след смъртта му).\r\n1970 г.\r\nУмира Шарл Мари де Гол - президент на Франция от 1959 до 1969 г., генерал. Роден е на 22 ноември 1890 г. Председател е на временното правителство (1944-1946 г.). Заема поста министър-председател от юни до декември 1958 г. Офицер е в I световна война; бригаден генерал е в битката за Франция през май 1940 г. След капитулацията през юни 1940 г. възглавява комитета \"Свободна Франция\" в Лондон. През 1943 г. създава Френския комитет за национално освобождение. Поставя основите на Петата република, създава нова конституция; ликвидира алжирската криза. Подава оставка след референдум, гласувал недоверие към реформите (1969 г.).\r\n1953 г.\r\nУмира британският поет Дилън Томас (роден 1914 г. ).\r\n1952г.\r\nУмира Хаим Вайцман - израелски държавник и политик; професор по химия. Роден е на 27 ноември 1874 г. близо до Пинск. Получава образованието си в Русия, Германия и Швейцария. Един от лидерите на ционисткото движение. През 1920-1931 г. и 1935-1946 г. е президент на Световната ционистка организация, а през 1929-1931 г. и 1935-1946 г. - на Европейското агентство за Палестина. Първи президент на новосъздадената държава Израел (1948-1952 г.).\r\n1940 г.\r\nУмира Артър Невил Чембърлейн - английски общественик и държавник, един от лидерите на Консервативната партия. Роден е на 18 март 1869 г. в Ечбастан, Бирмингам. Син на Дж. Чембърлейн. Завършва елитарно училище в Ръгби и Бирмингамския колеж. Дълго време работи като предприемач. Кмет на Бирмингам (1915-1916 г.), депутат в Парламента от Консервативната партия (от дек. 1918 г.). Министър на пощите (1922-1923 г.), министър на здравеопазването (1924-1929 г., 1931 г.), министър на финансите (1923-1924 г., 1931-1937 г.). Председател на Консервативната партия (1931-1933 г.). Министър-председател и лидер на Консервативната партия (1937-1940 г.). Като министър-председател подписва Мюнхенското съглашение (1938 г.), което ликвидира независимостта на Чехословакия и я прави протекторат на фашистка Германия. Политиката на умиротворяване, провеждана от Чембърлейн, довежда до II световна война, в която Великобритания се намесва при крайно тежки и сложни условия. След военните неуспехи на Великобритания Чембърлейн подава оставка (1940 г.) като министър-председател, но остава в правителството на У. Чърчил и лидер на Консервативната партия (до септeмври 1940 г.).За изготвянето на историческата справка на Агенция “Фокус” са използвани следните източници:", "date": "2017.11.09", "title": "Денят 9 ноември в световната история"}
{"url": "http://www.focus-news.net/news/2017/11/09/2455212/burgas-obshtinskiyat-savetnik-ot-gerb-todor-kolev-organizira-priemen-den-za-grazhdani-na-9-noemvri.html", "text": "Общинският съветник от ГЕРБ - Бургас Тодор Колев ще има приемен ден за граждани от 16.30 до 18.00 часа в централата на партията в Бургас (ул. „Конт Андрованти” 5). Това съобщиха от пресцентъра на партията. Тодор Колев е член на Комисия по опазване на околната среда, земеделие и храни и на Комисията по устройство на територията.\r\nЗа традиционната приемна на общинските съветници от ГЕРБ записвания се правят на място в офиса на партията или на телефон 056 81 90 40.", "date": "2017.11.09", "title": "Бургас: Общинският съветник от ГЕРБ Тодор Колев организира приемен ден за граждани на 9 ноември"}
{"url": "http://www.focus-news.net/news/2017/11/09/2455213/prezidentat-rumen-radev-shte-se-sreshtne-s-amerikano-evropeyskata-biznes-asotsiatsiya.html", "text": "Днес от 16.00 часа президентът Румен Радев ще разговаря на „Дондуков“ 2 с представители на Американо-европейската бизнес асоциация. Това съобщиха от прессекретариата на държавния глава.", "date": "2017.11.09", "title": "Президентът Румен Радев ще се срещне с Американо-европейската бизнес асоциация"}
{"url": "http://www.focus-news.net/news/2017/11/09/2455214/si-dzinpin-kitay-shte-nastoyava-za-yadrenoto-razorazhavane-na-koreyskiya-poluostrov.html", "text": "Китай ще настоява за ядреното разоръжаване на Корейския полуостров. Това заяви китайският президент Си Дзинпин след среща с американския си колега Доналд Тръмп, предаде Reuters. По думите му, решение на севернокорейската ядрена криза може да се постигне чрез преговори. \r\nПо-рано американският държавен глава призова Китай да предприеме спешни мерки за решаването на севернокорейската ядрена криза, като предупреди, че времето изтича. Той изрази благодарност за усилията на китайския лидер да ограничи търговията и да прекъсне банковите си отношения със Северна Корея, но същевременно отправи призив да предприеме допълнителни мерки.  Калина Жекова", "date": "2017.11.09", "title": "Си Дзинпин: Китай ще настоява за ядреното разоръжаване на Корейския полуостров"}
{"url": "http://www.focus-news.net/news/2017/11/09/2455215/dobrich-kmetat-yordan-yordanov-i-negoviyat-ekip-kanyat-obshtestvenostta-na-obshtogradsko-sabranie.html", "text": "Кметът Йордан Йорданов и неговият екип канят обществеността на Добрич на Общоградско събрание. То ще се проведе от 18,00 часа във фоайето на Концертна зала „Добрич“, предаде кореспондентът на Радио „Фокус” – Варна. Кметът и неговият екип ще представят пред обществеността на Добрич изпълнението на заложените приоритети в програмата за управление през изминалите две години от мандата на този екип. Гражданите ще имат възможност да задават въпроси, да изказват мнения и становища, да предлагат идеи. Това е в отговор на политиката на Общината за прозрачност и максимална близост до хората. Това бе и темата на представяне, с която кметът на Добрич Йордан Йорданов участва наскоро в Годишната среща на местните власти, която се проведе в курортния комплекс „Албена“. \r\nЖулиета НИКОЛОВА", "date": "2017.11.09", "title": "Добрич: Кметът Йордан Йорданов и неговият екип канят обществеността на Общоградско събрание"}
{"url": "http://www.focus-news.net/news/2017/11/09/2455216/gd-granichna-politsiya-7-km-kolona-ot-tovarni-avtomobili-se-e-obrazuvala-na-izhod-na-gkpp-kapitan-andreevo-3-km-e-kolonata-na-vhod-na-gkpp-dunav-most.html", "text": "7 км колона от товарни автомобили се е образувала на изход на ГКПП „Капитан андреево“, 3 км е колоната на вход на ГКПП „Дунав мост“. Това съобщиха от пресцентъра на Главна дирекция \"Гранична полиция\". Информацията за трафика е към 06:00 ч. На българо-турската граница на ГКПП  Лесово има 2 км колона от товарни автомобили на изход. На границите със Сърбия, Македония и Гърция трафикът е нормален на всички гранични контролно-пропускателни пунктове.", "date": "2017.11.09", "title": "ГД „Гранична полиция“: 7 км колона от товарни автомобили се е образувала на изход на ГКПП „Капитан андреево“, 3 км е колоната на вход на ГКПП „Дунав мост“"}
{"url": "http://www.focus-news.net/news/2017/11/09/2455217/denyat-9-noemvri-v-balgarskata-istoriya.html", "text": "През 1989 г. на заседание на Политбюро Тодор Живков е принуден да подаде оставка, след като това предложение е подкрепено и от близките му съратници Йордан Йотов, Добри Джуров и Димитър Станишев. Искането за оставка е организирано от члена на Политбюро Петър Младенов и кандидат-члена Андрей Луканов. На 10 ноември 1989 г. пленум на ЦК на БКП гласува оставката на Тодор Живков като генерален секретар. На негово място е избран Петър Младенов. \r\n2013 г.\r\nУчредена е Националистическа партия на България.\r\n2012 г.\r\nДен на национален траур в България - в памет на българския патриарх Максим Български, починал на 6 ноември с.г.\r\n2001 г.\r\nС решение на ХХХІХ Народно събрание от Наказателния кодекс отпада съдебното наказание за банкери, разрешили необезпечен кредит.\r\n1989 г.\r\nНа заседание на Политбюро Тодор Живков е принуден да подаде оставка, след като това предложение е подкрепено и от близките му съратници Йордан Йотов, Добри Джуров и Димитър Станишев. Искането за оставка е организирано от члена на Политбюро Петър Младенов и кандидат-члена Андрей Луканов.\r\nНа 10 ноември 1989 г. пленум на ЦК на БКП гласува оставката на Тодор Живков като генерален секретар. На негово място е избран Петър Младенов.\r\n1961 г.\r\nЗапочва да функционира първият атомен изследователски реактор край София.\r\n1951 г.\r\nВ България се приема Кодексът на труда. Приета е идеята за кодифициране на трудовото законодателство. Кодексът на труда обхваща трудовоправните отношения, общественото осигуряване и пенсионирането на работниците и служителите. Кодексът е многократно променян, допълван и усъвършенстван, действа и днес.\r\n1944 г.\r\nПоделения от 4-а армия освобождават Щип. Четвърта армия (командвана първоначално от генерал-майор Боян Урумов, а впоследствие от генерал-майор Асен Сираков) действа на Горноджумайско-велешкото оперативно направление, където българската армия нанася своя осигуряващ удар. Там тя провежда от 15 октомври до 14 ноември Брегалнишко-струмишката настъпателна операция. Задачата на армията е да овладее района на Щип и като прегради направленията Струмица–Пехчево и от Щип към Кратово, да осигури левия фланг на българската армия. Първоначално Четвърта армия има в състава си само 5-а пехотна дивизия, но в хода на бойните действия са й придадени 7-а пехотна дивизия и 2-ра конна бригада. Предвижда се съдействие и от югославския Брегалнишко-струмишки корпус.\r\nНастъплението на армията започва на 15 октомври. Като сломяват последователно противниковата съпротива, войските освобождават Кочани, а по-късно овладяват района на Щип. Това им позволява да преминат в преследване на оттеглящия се към долината на Вардар противник. На 10 ноември е овладян Велес, а три дена по-късно се оказва съдействие на Първа армия за освобождаването на Скопие. С това завършва Брегалнишко-струмишката операция.\r\nТака с близо двумесечни активни настъпателни действия на българската войска в Източна Сърбия, Вардарска Македония и Косово завършва първият период на войната. Армията прониква на повече от 200 км. и с чест изпълнява поставените й задачи. Разгромени са 4–5 противникови съединения, а броят на убитите, ранените и пленените достига 35 000 души. Унищожени или пленени са 32 танка, 377 оръдия и минохвъргачки, 3276 автомобила и влекача, 1000 картечници и картечни пистолета и др.\r\n1928 г.\r\nСъстои се учредителна конференция на дамските групи към съюз \"Добруджа\".\r\n1912 г.\r\nПо време на Балканската война се създава Лозенградското военно губернаторство за управление на Одринска Тракия начело с ген. Георги Вазов. От 15 март 1913 г. се преименува на Тракийско военно губернаторство с три окръга (Лозенградски, Родопски и Дедеагачки) и 32 околии.\r\nВ периода 4 и 9 ноември ЦК на ВМРО публикува декларации в Солун против насилията на сръбските и гръцките войски над македонските българи.\r\n1906 г.\r\nУчредено е историческо дружество, издаващо от 1905 г. \"Известия на Историческото дружество\".\r\n1887 г.\r\nПривърженици на Стефан Стамболов начело с Димитър Петков и Захари Стоянов заплашват със саморазправа непризнатия от правителството наместник на екзарха митрополит Климент Търновски и го отстраняват от София.\r\n1885 г.\r\nПо време на Сръбско-българската война след сраженията при Сливница, завършили с българска победа сръбската армия обкръжава Видин. Същия ден започва отстъплението на Нишавската армия в посока на Драгоман и Цариброд. В първите няколко дни на войната сръбските войски бързо навлизат в българската територия. Срещу тях действат незначителни български части, които обаче се съпротивляват упорито и не позволяват на неприятеля да премине линията Драгоман – Сливница. След съсредоточаването на българските главни военни сили започват ожесточени боеве в района на Сливница. След тридневни сражения (5-7 ноември) сръбските войски са разбити и принудени да отстъпят назад. Победата на българските войски при Сливница решава изхода на войната в полза на България. Голяма заслуга за тази победа имат подполковник Данаил Николаев, командващ Източния корпус, майор Аврам Гуджев, командващ Западния корпус, и други български военачалници. В следващите дни сръбските войски започват да понасят поражения и на другите военни сектори – при Драгоман, Цариброд и др. Изключителна храброст проявяват и защитниците на Видинската крепост. Под командването на капитан Атанас Узунов те не допускат нейното завземане от противниковите войски. След пораженията при Сливница, Драгоман, Цариброд и други миражът на крал Милан за една лека разходка до София не само че рухва, но той се вижда и принуден да отправи тревожен апел до правителствата на западните велики сили да се намесят незабавно и спрат настъплението на българите в пределите на неговата страна. В същото време сръбският владетел заповядва на своите войски да отбраняват Пирот. След двудневни ожесточени боеве (14 и 15 ноември) те обаче са разгромени от българските войскови части и принудени да отстъпят на запад по посока на Ниш. Сръбската армия не е в състояние повече да се сражава, а Сърбия се вижда изправена пред военен погром. Тогава в нейна помощ се явява Австро-Унгария. По нареждане на нейното правителство на 16 ноември австро-унгарският пълномощен министър в Белград, граф Р. Кевенхюлер-Меч, пристига в Главната квартира на българската армия и настоява категорично да се прекрати нейното по-нататъшно настъпление, като заплашва с намесата на австро-унгарските войски в конфликта. Освен това той заплашва княз Александър I Батенберг, че с навлизането на австро-унгарската армия в Сърбия ще се даде повод на Русия да окупира България и да го свали от престола. Тази дипломатическа уловка дава резултат и князът заповядва да се преустанови настъплението на българската армия в Сърбия. Преговорите за примирие със Сърбия приключват на 7 декември. Неговите клаузи се изработват във Виена от специално натоварена европейска комисия, включваща военните аташета на Великите сили. В последвалите преговори за изготвяне на мирния договор взема участие и представител на Османската империя, която по силата на Берлинския договор (1878 г.) се счита за сюзерен на Княжество България. Мирният договор между България и Сърбия се подписва на 19 февруари 1886 г. (Букурещки мирен договор). Победата на България в Сръбско-българската война (1885 г.) изиграва изключително важна роля за укрепване на международното й положение и за признаването на акта на Съединението (Българо-турска спогодба от 1886 г.). Заедно с това тя нанася силен удар върху авторитета на сръбския крал Милан и става една от причините за последвалата му скорошна абдикация от сръбския престол.\r\n1883 г.\r\nЗакрит е Държавният съвет. Държавният съвет (1881–1883 г.) е висше държавно учреждение със законодателни, изпълнителни и съдебни функции. Създава се след държавния преврат от 1881 г. Уставът му се изработва по проект на Марин Дринов и се обявява с манифест на княз Александър I Батенберг (на снимката) на 14 септември 1881 г., според който Държавният съвет се състои от министрите, 1 митрополит, избран от архиереите в страната, и 12 съветници. От тези съветници една трета се назначават от княза и две трети се избират сред хората с висше образование чрез двустепенни избори. Държавният съвет има право да обсъжда всички законопроекти, административни наредби и преобразования, да дава мнение по всички въпроси, поставяни от правителството. Той продължава своята дейност до 9 ноември 1883 г., когато се отменя от правителството на Др. Цанков с премахването на режима на пълномощията (1881 – 1883 г.).\r\n1877 г.\r\nРуски части под командването на генерал-майор Леонов освобождават Враца. На същия ден руски части превземат и първия гребен на Зелените хълмове край Плевен.\r\n1869 г.\r\nВ Калофер е основано читалище “Напредък”.На тази дата са родени:\r\n1960 г.\r\nРоден е Александър Морфов – български режисьор и актьор. Завършва НАТФИЗ, специалност “Актьорско майсторство” и “Куклена режисура” (1984 г.). Работи в драматичен театър в Смолян (1989-1990 г.), в театър “София” (1991-1992 г.), в първия частен театър “Ла Страда” (1993-1994 г.), а от 1994 г. е в Народен театър “Иван Вазов”. Асистент е по режисура за драматичен театър на проф. Гр. Островски (1992-1995 г.). Носител е на “Аскеер” за спектакъл и режисура (1994 г.). Като актьор изпълнява главна роля в римейка на “Козият рог” (режисьор Н. Волев). Поставя “Хамлет”, “Дон Кихот”, “Татко Юбю” и др. Особено впечатляваща е постановката му на “Бурята” в Народен театър “Иван Вазов”. През лятото на 1998 г. работи в Швеция. От 2000 г. до 2002 г. е директор на Народен театър “Иван Вазов”.\r\n1914 г.\r\nРоден е Павел Вежинов (псевдоним на Никола Делчев Гугов) – български писател белетрист с усет към психологическата, социалната и фантастичната проза. Участва в Отечествената война като военен кореспондент. Автор е на сборник с разкази, романи, киносценарии, репортажно-пътеписни книги, повести на спортна тематика и др. Съчинения: \"Улица без паваж\" (1938 г.), \"Дни и вечери\" (1942 г.), \"Синият залез\" (1947 г.), \"Втора рота\" (1949 г.), \"В полето\" (1950 г.), \"Сухата равнина\" (1952 г.), \"На олимпиадата в Хелзинки\" (1953 г.), \"Следите остават\" (1954 г.), \"До Мелбърн по въздух и море\" (1957 г.), \"Момчето с цигулката\" (1963 г.), \"Сините пеперуди\" (1968 г.), \"Нощем с белите коне\" и др. Той работи с успех в детското приключенско кино - \"Следите остават\" (1956 г.), в криминалния жанр - \"Краят на пътя\" (1961 г.), \"Произшествие на тихата улица\" (ТВ, 1973 г.), \"Синята лампа\" (ТВ, 1974 г.), в мелодрамата - \"Това се случи на улицата\" (1956 г.), \"Среднощна среща\" (1958-1963 г.), \"С дъх на бадеми\" (1967 г.), в психологическата драма - \"Неспокоен дом\" (1965 г.), \"Процесът\" (1968 г.), \"Сърце човешко\" (1971 г.), \"Бариерата\" (1979 г.), \"Нощем с белите коне\" (ТВ, 1985 г.), в битовата комедия - \"Специалист по всичко\" (1962 г.), в трагикомедията - \"Тримата от запаса\" (1971 г.), във фантастиката - \"Трета след слънцето\" (1972 г.), в епичното повествование - \"Зарево над Драва\" (1974 г.), \"Сами сред вълци\" (1979 г.). Павел Вежинов има заслуги за утвърждаването на ТВ сериал с популярния партизанско-шпионски филм \"На всеки километър\" (1969-1972 г.), отчасти с поредицата \"Издирва се …” (1983-1984 г.), \"Бронзовият ключ\", \"Кутията на Пандора\". Той е сред създателите на оригинална драматургия за ТВ театър - \"Вълни отдалече\" (1962 г.), \"Вечерен гост\" (1966 г.), \"В една тъмна нощ\" (1966 г.), \"Черни криле\" (1972 г.), \"Неаполитанско капричио\" (1975 г.). Опитът му за екранизация на \"Втора рота\" (1964-1965 г.) не успява поради смъртта на режисьора Стефан Сърчаджиев. Умира на 21 декември 1983 г.\r\n1896 г.\r\nРоден е Христо Георгиев Казанджиев - български белетрист, публицист, драматург. Учи в Германия оперна режисура и музикално изкуства. Работи като артистичен секретар на Народната опера в София и драматург на Пловдивския театър. Автор на сборник “Легенди” (1919 г.), пиесите “Актьорът” (1913 г.), “Блудният син” (1917 г., “Черней горо” (1941 г.), на спомени за бълг. писатели и др. Умира на 3 септември 1955 г.\r\n1891 г.\r\nРоден е полковник Христо Новаков, командир на 12-а пехотна дивизия (18 септември 1944 – 15 декември 1944 г.) и на 7-а рилска пехотна дивизия от 15 декемри 1944 г.\r\n1880 г.\r\nРоден е Йордан Стефанов Йовков – български писател белетрист, класик на българската литература. Завършва гимназия в София (1900 г.) и Школата за запасни офицери в Княжево (1913 г.). Започва да учи право в Софийски университет “Св. Климент Охридски”, но прекъсва поради липса на средства. Участва във войните като офицер. Учителства 11 години в Добруджа. През 1920 г. е аташе по печата в българската легация в Букурещ. Понижен е през 1925 г. поради липса на ценз - факт, изживян твърде болезнено от писателя. Подава оставка през 1927 г. и става преводач в Министерство на външните работи в София. Дебютира през 1906 г. със стихове - бледи подражания на символизма. Първия си разказ \"Овчарова жалба\" печата в списание \"Просвета\" през 1910 г. Освен разкази, очерци, цикли разкази и романи Йовков пише драми и комедии. Романтик-реалист, той създава дълбокохуманна психологическа проза, лишена от външноефектна, динамична фабула, но пропита от оптимизъм, стремеж към красота и нравствена извисеност. Заедно с Елин Пелин е един от най-добрите майстори на българския разказ. Съчинения: \"Разкази\" (т. I-II, 1917-1918 г.), \"Жетварят\" (1920 г.), \"Последна радост\" (1926 г., 2 издание, 1933 г., под заглавие \"Песента на колелетата\"), \"Старопланински легенди\" (1927 г.), \"Вечери в Антимовския хан\" (1928 г.), \"Разкази\" (т. I, II, III – 1928 г., 1929 г., 1932 г.), \"Албена\" (1930 г.), \"Милионерът\" (1930 г.), \"Боряна\" (1932 г.), \"Чифликът край границата\" (1934 г.), \"Женско сърце\" (1935 г.), \"Ако можеха да говорят\" (1936 г.), \"Обикновен човек\" (1936 г.), \"Приключенията на Гороломов\" (1938 г.). През 1970 г. излизат \"Събрани съчинения\" в 7 тома под общата редакция на С. Султанов. Йовков умира на 15 октомври 1937 г. в Пловдив.\r\n1878 г.\r\nРоден е Любомир Бобевски – поет. Роден в Тетевен. Автор е на песента “Съюзници- разбойници” и на химна “О, Добруджански край”. Умира през 1960 г.\r\n1864 г.\r\nРоден е полковник Атанас Раковски - първият началник на ПВО на България.\r\n1848 г.\r\nРоден е Никола Дончев Войновски - български революционер, военен ръководител на четата на Христо Ботев. Учи в Габровското класно училище, по-късно завършва частно търговско училище в Галац, Румъния, където изучава румънски, турски, гръцки, френски и италиански език. Работи в търговски къщи. Продължава образованието си в Одеското военно училище. В началото на май 1876 г. постъпва в четата на Христо Ботев. Военните му способности се проявяват при завладяването на парахода \"Радецки\", боевете на Милин камък (18 май) и във Врачанската планина (20 май). След гибелта на Христо Ботев оглавява голяма част от четата и я повежда към Централна Стара планина. Загива в бой с турска потеря. Умира през 1876 г. в с. Чифлик, Ловешка област.На тази дата умират:\r\n1973 г.\r\nУмира Апостол Милев Карамитев – български актьор. Роден е на 17 октомври 1923 г. Завършва ВИТИЗ през 1951 г. Дебютира във филма “Утро над родината” (1951 г.). През 50-те години изгражда образа на пламенен и всеотдаен герой, живеещ със самочувствието на новото общество. В края на 60-те години превъплъщава поредица драматични образи, в които разкрива големия си талант и духовната сложност на героите си, тяхната нравствена извисеност, чувството им за дълг и отговорност пред обществото. Играе в: “Под игото” (1952 г.), “Наша земя” (1953 г.), “Песен за човека” (1954 г.), “Героите на Шипка” (1955 г.), “Това се случи на улицата” (1956 г.), “Легенда за любовта” (1957 г.), “Хайдушка клетва” (1958 г.), “Любимец 13” (1958 г.), “Три звезди” (1959 г.), “Нощта срещу 13-ти” (1961 г.), “Специалист по всичко” (1962 г.), “Приключение в полунощ” (ТВ, 1963 г.), “Рицар без броня” (1966 г.), “Бялата стая” (1968 г.), “Малки тайни” (1969 г.), “Свобода или смърт” (1969 г.), “Сватбите на Иван Асен” (1975 г.). Участва и в постановки на телевизионния театър: “Прикованият Прометей” (1967 г.), “Новият” (1967 г.), “Цената” (1969 г.), “Тойфеловата кула” (1971 г.), “Рожден ден” (1971 г.), “Най-достойният” (1972 г.), “Не подлежи на обжалване” (1973 г.).\r\n1946 г.\r\nУмира Александър Спиров Развигоров - македонски революционер, учител. Брат на М. Развигоров. Роден е през 1874 г. в Щип. Завършва Кюстендилската педагогическа гимназия. Учителства в с. Гюешево, Кюстендилско (1902-1904 г.), и в Македония. Активен функционер на ВМОРО; председател на революционен комитет в Кочани. След 1913 г. е прогонен от сръбските власти в България, учител в Плевенското лозаро-винарско земеделско училище (1914-1928 г.). Един от издателите и редакторите на албум-алманаха \"Македония\" (1933 г.).\r\n1942 г.\r\nУмира Георги Порфириевич Стаматов - български писател белетрист. Роден е на 25 май 1869 г. в Тираспол, Русия. Учи във Военното училище в София (1882-1888 г.). Служи като офицер в трети артилерийски полк в Пловдив, а след това в Сливен (1889 г.). Уволнен от военна служба през 1889 г. като русофил. Следва право във Висшето училище (дн. СУ) (1893-1895 г.) и в Женева (1895-1900 г.), завършва в София (1902 г.). Работи като съдебен кандидат в София и военен съдия по време на I световна война. До 1921 г., когато се пенсионира, работи в различни съдебни ведомства в София и провинцията. Не подписва нито една смъртна присъда. Литературната си дейност започва през 90-те години на XIX в. (дебютира през 1891 г. в сп. “Денница”). Сътрудничи на сп. “Мисъл”, “Българска сбирка”, “Съвременник”, “Съвременна мисъл”, “Листопад”, “Златорог”, “Българска мисъл”, “Изкуство и критика”, на в-к “Литературен глас”, “Вестник на жената” и др. Съч.: “Избрани очерци и разкази” (т. I, 1905 г.), “Лигурийци” (фарс, 1910 г.), “Скици” (1915 г.), “Паладини” (1924 г.), “Разкази” (т. I-II, 1929-1930 г.), “Прашинки” (1934 г.), “Рибари” (1942 г.).За изготвянето на историческата справка на Агенция “Фокус” са използвани следните източници:", "date": "2017.11.09", "title": "Денят 9 ноември в българската история"}
{"url": "http://www.focus-news.net/news/2017/11/09/2455218/plovdiv-obshtinskite-savetnitsi-ot-gradskata-struktura-na-gerb-organizirat-priemni-za-grazhdani.html", "text": "Общинските съветници от ГЕРБ в град Пловдив организират приемни за граждани. Това съобщиха от пресцентъра на ПП ГЕРБ. Приемните ще се провеждат по предварително изготвен график.\r\nДнес ще се проведат приемни с граждани на общински от ГЕРБ в Общински съвет - Пловдив, както следва:\r\nПетър Попов - от 17.30 до 19.00 часа в офиса на ГЕРБ в район „Западен” на ул. ”Царевец” №9; \r\nЯсен Михайлов - от 17.30 до 19.00 часа в офиса на ГЕРБ в район „Западен” на ул. ”Царевец” №9; \r\nГошо Къчков - от 17.30 до 19.00 часа в офиса на ГЕРБ в район „Северен” на бул. ”Марица” №91; \r\nПенчо Малинов - от 17.00 до 18.30 часа в офиса на ГЕРБ в район „Източен” на ул. ”Коста Паница” №5; \r\nВеселин Маневски - от 16.00 до 18.00 часа в офиса на ГЕРБ в район „Южен” на ул. ”Академик Петър Динеков” №1А.", "date": "2017.11.09", "title": "Пловдив: Общинските съветници от градската структура на ГЕРБ организират приемни за граждани"}
{"url": "http://www.focus-news.net/news/2017/11/09/2455219/dobrich-patnite-nastilki-v-grada-sa-mokri-zaradi-prevalyavaniya-ot-dazhd-prez-noshtta.html", "text": "Пътните настилки в града са мокри и хлъзгави заради превалявания от дъжд през нощта, предаде кореспондентът на Радио „Фокус” – Варна. Движението по част от Околовръстния път на Добрич се осъществява с повишено внимание поради частични ремонтни дейности на асфалтовата настилка. Движението по път II-29 в района на  разклона Дебрене – Добрич също се осъществява с повишено внимание поради частични ремонтни дейности на асфалтовата настилка. Срокът за приключване на дейностите по двете пътни отсечки в ремонт е 30 март следващата година. Остава ограничението до 1 декември тази година за движение на МПС над 10 тона по пътя Кранево-Варна Обходният маршрут е Кичево-Оброчище. Няма въведени други ограничения на движението на МПС в областта. Времето в Добрич е облачно, духа умерен вятър, възможни са нови валежи от дъжд, температурата на въздуха към 8,00 часа е около 12 градуса. Няма въведени ограничения на движението на автомобили. \r\nЖулиета НИКОЛОВА", "date": "2017.11.09", "title": "Добрич: Пътните настилки в града са мокри заради превалявания от дъжд през нощта"}
{"url": "http://www.focus-news.net/news/2017/11/09/2455220/prof-aleksandar-marinov-politolog-politicheskite-sili-tryabva-da-nameryat-nachin-da-sklyuchvat-moratorium-za-grubite-formi-na-politicheski-spor.html", "text": "Политическите сили трябва да намерят начин да сключват мораториум за тези груби форми на политически спор. Това коментира в интервю за Радио Фокус политологът проф. Александър Маринов за поисканата оставката от ГЕРБ на народния представител от „БСП за България” Иво Христов, нарекъл българите „дебили“. Той допълни, че е съвсем естествено да има критики между опозиция и управляващи, но трябва да се покаже, че има определени въпроси, по които може да се намери по-спокоен конструктивен тон. \r\n„Не знам дали ще могат да го направят българските политици, тъй като конфронтацията в нейната най-примитивна форма достигна много високи нива. Случва се човек да използва по–силни думи и да каже нещо непремерено. На всеки му се случва да се извини на познати, на близки, това е нормално и уважително човешко поведение. Аз разбирам проф. Христов, той е свободен интелектуалец, университетски професор и не е свикнал още да се съобразява с условностите на политическото говорене“, коментира Проф. Александър Маринов\r\nТой каза още, че за съжаление у нас тази размяна на нападки е абсолютно неконструктивна. \"В най-острия сблъсък може да има смисъл, ако се стигне до извод, който е полезен\", допълни проф. Маринов.", "date": "2017.11.09", "title": "Проф. Александър Маринов, политолог: Политическите сили трябва да намерят начин да сключват мораториум за грубите форми на политически спор"}
{"url": "http://www.focus-news.net/news/2017/11/09/2455221/kyustendil-bankomat-e-bil-vzriven-v-sapareva-banya.html", "text": "Банкомат е бил взривен в община Сапарева баня. Това съобщиха за Агенция „Фокус“ от ОДМВР – Кюстендил. Сигналът е подаден в 03.30 часа. Предприети са незабавни оперативно-издирвателни действия и в момента се работи по случая. Към момента от ОДМВР-Кюстендил не потвърждават дали има задигната сума от банкомата.", "date": "2017.11.09", "title": "Кюстендил: Банкомат е бил взривен в Сапарева баня"}
{"url": "http://www.focus-news.net/news/2017/11/09/2455222/euractiv-premierat-na-balgariya-popita-zhan-klod-yunker-koi-sa-vragovete-na-es-vmesto-otgovor-poluchi-komplimenti.html", "text": "Когато от редакцията на електронното издание EurActiv питат премиера на България и председателя на Европейската комисия кои са геополитическите рискове за предстоящото българско председателство на Съвета на ЕС, Бойко Борисов заяви, че е задал същия въпрос на Жан-Клод Юнкер, но не е получил отговор.\r\nБорисов бе в Брюксел в сряда (8 ноември), придружен почти от цялото българско правителство за традиционната среща, която държавите, които поемат председателството на ЕС, провеждат с изпълнителния орган на Общността.\r\nВъпросът на редакцията до голяма степен бе провокиран от изявленията, които самият Борисов направи пред пресата, подчертавайки, че би искал да разбере кои са потенциалните противници на ЕС - „ако говорим за война\".\r\n„Ако говорим за война или за подготовка за война, след като ще трябва да похарчим толкова милиарди, десетки и стотици милиарди за цяла Европа от името на НАТО, нека имаме по-ясна позиция“ къде и как ще бъдат изразходвани тези средства, и кои граници трябва да бъдат укрепени, отбеляза българският премиер. \r\nТой продължи: „Не говорим за индустриалното сътрудничество и възможностите, включително за България да произвежда такова [военно] оборудване, за сътрудничество с други европейски страни и по този начин да запазим работните места и конкурентоспособността\". Премиерът отбеляза, че чрез обсъждане на тези въпроси публичните средства могат да бъдат изразходвани по-ефективно.\r\nПо отношение на геополитическите рискове по време на българското председателство, Юнкер отговори в обичайния си стил: „Няма риск, защото българското правителство е много гъвкаво\".\r\nБорисов първоначално отказа да отговори на въпроса, но от изданието му отправят молба да обясни какво има предвид, когато споменава „война\". В тази връзка българският министър-председател коментира:  „Ако всички страни казват, че трябва да похарчим повече за отбраната, това означава, че има заплаха. И ако ще похарчим повече за отбраната, това означава, че някой ще ни атакува. Това попитах днес Европейската комисия“.\r\n„Да ни кажете къде идват заплахите. Тук Жан-Клод Юнкер може да потвърди. [Аз попитах] от кои държави ще дойдат заплахите, за да укрепим съответните граници, така че да преразпределим армията, артилерията, ракетите, самолетите. Откъде ще дойде атаката?“\r\nБорисов допълни още, че по-голямата част от страните от ЕС са в НАТО, така че за отделните страни няма значение дали парите отиват в НАТО или в европейската отбрана, тъй като са взети от същите джобове.\r\nЮнкер направи допълнение: „България се намира в изключително сложна зона на Европа. Но днешната България не е държава, която консумира стабилност, а осигурява стабилност. Бих искал всички страни от региона да направят същото\".Тереза Герова", "date": "2017.11.09", "title": "EurActiv: Премиерът на България попита Жан-Клод Юнкер кои са враговете на ЕС, вместо отговор получи комплименти"}
{"url": "http://www.focus-news.net/news/2017/11/09/2455223/blagoevgrad-informatsionno-sabitie-10-godini-balgariya-v-es-i-predstoyashtoto-balgarsko-predsedatelstvo-shte-se-provede-v-gotse-delchev.html", "text": "Информационно събитие по повод 10 години от членството на Република България в Европейския съюз и Българското председателство на Съвета на Европейския съюз през 2018 г., ще се състои в Гоце Делчев, съобщиха от пресцентъра на Гоце Делчев. Организатори на събитието са Областна администрация Благоевград и Община Гоце Делчев.\r\nПо време на информационното събитие областния управител на Благоевградска област Бисер Михайлов ще направи презентация на тема „10 години България в Европейския съюз“, която ще представи приоритетите на българското председателство и ключовите послания в програмата на България.\r\nЗаместник-кметът на община Гоце Делчев Валери Сарандев ще представи резултатите, постигнати до момента в общината чрез реализиране на европейски проекти и ще начертае бъдещите предизвикателства.\r\nВ рамките на информационното събитие ще бъде представена презентацията на Карина Коршумова и Владислава Димитрова – ученички в НПГ „Димитър Талев“, класирани на първо място в Националния ученически конкурс на тема „10 години България в ЕС“. За реализираните по европейски програми проекти и как те са променили училищата им, ще разкажат ученици и учители от ПМГ „Яне Сандански“ и НПГ „Димитър Талев“.\r\nВ програмата на събитието са включени също изложба с детски рисунки на тема „Моята България в обединена Европа“ и концерт „Единство и богатство в многообразието“ с участието на местни групи и изпълнители.\r\nИнформационно събитие по повод 10 години от членството на Република България в Европейския съюз и българското председателство на Съвета на Европейския съюз през 2018 г., ще се състои в комплекс „Ува Нестум“ на 9 ноември от 18:00 часа.", "date": "2017.11.09", "title": "Благоевград: Информационно събитие „10 години България в ЕС и предстоящото Българско председателство“ ще се проведе в Гоце Делчев"}
{"url": "http://www.focus-news.net/news/2017/11/09/2455224/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata.html", "text": "„Софийска вода” временно ще прекъсне водоснабдяването в някои части на столицата днес, съобщиха от пресцентъра на дружеството. В четвъртък във връзка с подмяна на пожарен хидрант на ул. „Цветна градина“ в кв. „Лозенец“ се налага спиране на водоподаването от 10:00 до 16:00 часа на клиентите на „Софийска вода”, живеещи в района на: ул. „Цветна градина“ от ул. „Църноок“ до ул. „Бреза“, ул. „Бреза“; ул. „Николай Лилиев“ от бул. „Черни връх“ до ул. „Вежен“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес:  площад „Хелзинки“.\r\nВ четвъртък във връзка с подмяна на сградно водопроводно отклонение на ул. „Брегалница“, Център, се налага спиране на водоподаването от 10:00 до 17:00 часа на клиентите на „Софийска вода”, живеещи в района на: ул. „Брегалница“ от ул. „Цар Симеон“ до ул. „Пиротска“.  При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Цар Симеон“ ъгъла с ул. „Брегалница“.\r\nВ четвъртък във връзка с подмяна на спирателен кран на ул. „Владимир Трендафилов\", жк. „Дианабад“  се налага спиране на водоподаването от 10:00 до 20:00 часа на клиентите на „Софийска вода”, живеещи в района на: ул. „Владимир Трендафилов“ от ул. „Крум Кюлявков“ до ул. „Васил Калчев“; ул. „Васил Калчев“ от ул. „Владимир Трендафилов“ до ул. „Апостол Карамитев“, ул. „Св. Пимен Зографски“ - бл. 42, 34 ОДЗ. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Владимир Трендафилов“ ъгъла с ул. „Васил Калчев“.\r\nВ четвъртък във връзка с подмяна на сградно водопроводно отклонение на ул. 517, кв. „Христо Ботев“ се налага спиране на водоподаването от 9:30 до 17:30 часа на клиентите на „Софийска вода”, живеещи в района на: ул. 510, ул. 519, ул. „Георги Спасов“ и ул. 511. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. 517 №23.\r\nВ четвъртък във връзка с монтаж на спирателен кран на ул. „Самоковско шосе\" в кв. „Горубляне“ се налага спиране на водоподаването от 9:00 до 19:00 часа на клиентите на „Софийска вода”, живеещи в района на: ул. „Самоковско шосе“ от ул. „Обреща“ до бензиностанция OMV. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Обреща“ ъгъла с ул. „Самоковско шосе“ .\r\nВ четвъртък във връзка с подмяна на спирателен кран на ул. „Илия Кутев\" в кв. „Бояна“ се налага спиране на водоподаването от 10:00 до 18:00 часа на клиентите на „Софийска вода”, живеещи в района на: ул. „Илия Кутев\" от ул. „Беловодски път“ до ул. „Богова стъпка“, ул. „Църковна“, ул. „Учителят“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Илия Кутев“ ъгъла с ул. „Църковна“.\r\nВ четвъртък във връзка с подмяна на сградно водопроводно отклонение на ул. „Никола Петков“, с. Казичене се налага спиране на водоподаването от 10:00 до 17:00 часа на клиентите на „Софийска вода”, живеещи в района на: ул. „Никола Петков“, ул.  „Георги Бенковски “, ул. „Спас Андреев“ , ул. „Александър Стамболийски“, по ул. „Никола Петков“  от ул. „Цар Борис III “ до ул.  „Александър Стамболийски“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Никола Петков“ ъгъла с ул. „Георги Бенковски“.\r\nВ четвъртък във връзка с подмяна на сградно водопроводно отклонение на ул. „Ташкови ливади“ в жк. „Разсадника-Коньовица“ се налага спиране на водоподаването от 10:00 до 16:00 часа на клиентите на „Софийска вода”, живеещи в района на: бул. „Възкресение“, ул. „Трънски майстор“, бул. „Вардар“, ул. „Тома Никлев“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Трънски майстор“ ъгъла с бул. „Възкресение“.", "date": "2017.11.09", "title": "„Софийска вода” временно ще прекъсне водоснабдяването в някои части на столицата"}
{"url": "http://www.focus-news.net/news/2017/11/09/2455225/pregled-na-osnovnite-temi-v-dobrudzhanskiya-pechat.html", "text": "„Русгеоком БГ“ няма да осъществява подземна въглищна газификация“, съобщава челото на вестник „Нова добруджанска трибуна“. Поместено е изявления на изпълнителния директор на фирмата Христо Станев. Той заявява, че инвестиционното предложение е за добив на конвенционален природен газ от находище Спасово в блок Добрич. Компанията има договор с държавата и го изпълнява точка по точка. Проектът за проучване на залежите в добруджанското находище е с научна цел и е приключен преди 5 години. Като продължение на темата – „И американска фирма „Парк плейс енерджи“ е заявила желание да продължи проучванията за нефт и газ в Добруджа“. Желанието от страна на фирмата е заявено чрез писмо до Министерство на околната среда и водите. Проучванията трябва да са в блок Вранино. Фирмата настоява да получи екооценка. Тя има сключен договор за търсене и проучване на нефт и газ с Министерство на енергетиката. От региона – „Крапец ще има два нови квартала, осъвременяват квартали в Тюленово“. Решенията са взети на заседание на Общинския съвет на Шабла. В село Крапец се обособяват два нови квартала като съществуващите улични регулационни схеми остават. Трите квартала в село Тюленово не попадат в защитена зона – Понто-Сарматски степи. „Близо 90 хиляди птици са унищожени заради птичия грип у нас“, съобщава на първа страница другият регионален вестник „Добруджанска трибуна“.  Първото огнище беше регистрирано в средата на месец октомври в добричкото село Стефаново. Там са унищожени близо 11 хиляди птици. „Вкусен“ фестивал зарадва тошевци за празника на родния им град“, съобщава изданието. Големи колкото юмрук, приготвени с изцяло местни качествени продукти, са били зелевите сърми на фестивала. В пилотното издание на фестивала е участвал известния в цяла България Ути Бъчваров. Конкурсът освен за най-вкусна сърма е бил и за най-вкусно кюфте. От спортната страница – „Поредно общо събрание ще решава бъдещето на ФК „Добруджа 1919“. Милен Петков гарантира, че всички в клуба ще получат забавените си заплати. Събранието ще се състои на 11 декември от 17,00 часа в сградата, където е седалището на клуба. Първа точка от дневния ред включва избор на Управителен съвет и негов председател.", "date": "2017.11.09", "title": "Преглед на основните теми в добруджанския печат"}
{"url": "http://www.focus-news.net/news/2017/11/09/2455226/sitel-makedoniya-makedoniya-e-domakin-na-sreshta-na-stranite-ot-adriaticheskata-harta.html", "text": "В четвъртък, 9 ноември, в Скопие започва среща на началниците на Генералните щабове на страните от Адриатическата харта и САЩ, предава македонският телевизионен канал „Сител“.\r\nРазширяването на сътрудничеството между страните от организацията с цел пълна интеграция с НАТО и приносът за сигурността на Алианса ще бъдат основните теми на конференцията, която ще се проведе в македонската столица. Във форума ще участва заместник-командващият армията на САЩ в Европа генерал Тимъти Рей, а също и началничите на щабовете на войските на Албания, Хърватия, Черна гора и Босна и Херцеговина като членки на Адриатическата харта. Страните наблюдатели - Словения, Сърбия и Косово, също ще бъдат представени на срещата.Агенция „Фокус“ припомня:\r\nАдриатическата харта е основана през 2003 г. под покровителството на САЩ с цел да координира дейностите в подкрепа на страните кандидатки за членство в НАТО. Първоначално в нея членуват Албания, Македония и Хърватия, а през 2008 г. се присъединяват Черна гора и Босна и Херцеговина, а Сърбия и Словения приеха статут на наблюдатели. От 2012 г. статут на наблюдател получи и Косово.\r\nАлбания и Хърватия станаха членки на НАТО през 2009 г., а Черна гора – по-рано тази година..Тереза Герова", "date": "2017.11.09", "title": "„Сител“ (Македония): Македония е домакин на среща на страните от Адриатическата харта"}
{"url": "http://www.focus-news.net/news/2017/11/09/2455227/blagoevgrad-izvestnata-gadatelka-teodora-stefanova-shte-predstavi-novata-si-kniga.html", "text": "Известната гадателка Теодора Стефанова ще представи в Благоевград своята най-нова книга „Осмото чувство - ключът към вселената”, съобщиха от пресцентъра на Община Благоевград. Събитието ще се състои от 18.00 часа в зала „22 септември“. Жителите и гостите на града ще имат възможност да се срещнат на живо с Теодора Стефанова, която пристига в България специално за премиерата на книгата и среща с публиката. За пръв път тя ще обиколи 9 града в страната и ще разкрие тайните на бъдещето. \r\nТеодора Стефанова е прочута в цял свят със своите гадателски способности. Благодарение на тази своите способности, тя вече 26 години работи като футболен коментатор и анализатор в телевизията на Силвио Берлускони в Милано. \r\nПрисъствие на представянето на книгата може да бъде потвърдено на Александра Александрова - alexandrova@colibri.bg. \r\nПо време на представяне на книгата си в страната Теодора Стефанова ще се включи в кампанията „Жълти стотинки“. Нейната кауза, тази година са децата с множествени увреждания. Даренията от кампания 2017 ще осигурят допълнителни рехабилитатори към „Център за надежда“ в София.", "date": "2017.11.09", "title": "Благоевград: Известната гадателка Теодора Стефанова ще представи новата си книга"}
{"url": "http://www.focus-news.net/news/2017/11/09/2455228/makedoniya-nachalnitsite-na-generalni-shtabove-na-armiite-na-stranite-ot-adriaticheskata-harta-obsazhdat-sigurnostta-i-tsyalostnata-integratsiya-v-nato.html", "text": "Цялостната интеграция в НАТО и разширяване на сътрудничеството на страните е темата на провеждащата се в Скопие конференция на началниците на Генерални щабове на армиите на страните от Адриатическата харта, предават македонските медии.\r\nВ срещата в скопския хотел \"Александър Палас\" ще вземат участие заместник-командващият войските на САЩ в Европа генерал-лейтенант Тимъти Рей и началниците на Генералните щабове на армиите на Македония, Албания, Хърватия, Черна Гора, Босна и Херцеговина, а като наблюдатели ще присъстват колегите им от Словения, Сърбия и Косово.\r\nОчаква се висшите командващи на армиите на страните от Западните Балкани да излязат с общо изявление около 14,30 ч. местно време (15,30 ч. българско време - б.р.)Агенция \"Фокус\" припомня:\r\nДоговорът САЩ - Адриатическа харта за регионално сътрудничество в областта на отбраната и сигурността е подписан през 2003 г., като първоначално обхваща Хърватия, Албания и Македония.\r\nПрез 2008 г. в него се включват Черна Гора и Босна и Херцеговина.\r\nСрещите на ниво началници на Генерални щабове на армиите на страните- членки на Адриатическата харта се провеждат веднъж годишно като на тях се разглеждат проблеми, свързани с военното образование, военно-техническото сътрудничество, участието в миротворчески операции и актуални проблеми на сигурността в региона..Тереза Герова", "date": "2017.11.09", "title": "Македония: Началниците на Генерални щабове на армиите на страните от Адриатическата харта обсъждат сигурността и цялостната интеграция в НАТО"}
{"url": "http://www.focus-news.net/news/2017/11/09/2455229/pregled-na-osnovnite-temi-v-starozagorskiya-pechat.html", "text": "„Казанлъшка фирма ще подменя тръбопроводите в Куба“ е водещо заглавие в днешния брой на в. „Старозагорски новини”. Казанлъшкото дружество \"Строителна механизация\" АД ще участва в подмяната и изграждането на тръбопроводните системи в Куба. Фирмата ще се включи в смесено дружество с предприятие, собственост на кубинското министерство по водните ресурси. Това предвижда меморандум, който беше подписан на 3 ноември по време на посещението на българска бизнес делегация в Хавана, водена от зам.-министъра на икономиката Александър Манолев. Повече по темата четете на страниците на изданието. \r\n„Доброволец откри издирваната шест дни старозагорка“ е друго заглавие от вестника.  Обявената за издирване от ОДМВР - Стара Загора, и от близките й старозагорка Милка Андонова, страдаща от болестта на Алцхаймер, беше открита във вилата на сина й 6 дни по-късно. На премръзналата и обезводнена 65-годишна жена се натъкнал към 15:30 часа в сряда един от близо стоте доброволци от Стара Загора, които се организираха спонтанно във Фейсбук в група под надслов \"Да намерим Милка\". По думите на Кирил Марков, повече от случайно той минал покрай къщичката във вилната зона и чул стонове отвътре.  Повече по темата четете на страниците на изданието. \r\n„Бизнесменът Стефан Шоселов: КРИБ - Стара Загора, и СНЦ \"Клуб на работодателя\" са различни и конфронтация не може да има“,  е друга тема от страниците на в. „Старозагорски новини”. \r\nНа 17 ноември Конфедерацията на работодателите и индустриалците в България (КРИБ) ще събере националните представители на организацията в страната за провеждането на събрание, на което ще са формулирани целите и приоритетите на организацията през следващата година. Участие във форума за първи път ще вземе и новоучредената структура на Конфедерацията в Стара Загора, която ще бъде представена от избрания за председател работодател Стефан Шоселов. За провеждането на дискусията информира самият Шоселов, уточнявайки, че местният филиал все още е в процес на регистрация. Повече по темата можете да намерите на страниците на изданието.", "date": "2017.11.09", "title": "Преглед на основните теми в старозагорския печат"}
{"url": "http://www.focus-news.net/news/2017/11/09/2455230/ministar-ekaterina-zaharieva-zaminava-na-rabotno-poseshtenie-v-italiya.html", "text": "Заместник министър-председателят по правосъдната реформа и министър на външните работи Екатерина Захариева ще бъде на двудневно работно посещение в Италия днес и утре (10 ноември). Това съобщиха от пресцентъра на Министерството на външните работи.\r\nНа 10 ноември тя ще разговаря с министъра на външните работи и международното сътрудничество на Италия Анджелино Алфано и с държавния секретар на Италия по европейските въпроси Сандро Гоци.   \r\nНа двете срещи ще бъдат обсъдени въпроси от двустранните отношения с акцент върху отбраната и механизма за сътрудничество и оценка. Министър Захариева ще представи приоритетите на Българското председателство на Съвета на ЕС, както и българската визия в дебата за бъдещето на Европа. Ще бъдат разгледани и теми като миграция и реформата на Шенген.", "date": "2017.11.09", "title": "Министър Екатерина Захариева заминава на работно посещение в Италия"}
{"url": "http://www.focus-news.net/news/2017/11/09/2455231/afp-kitay-podpisa-sdelka-za-zakupuvane-na-300-samoleta-boing.html", "text": "Китай подписа споразумение за закупуване на 300 самолета от американския гигант „Боинг“ на стойност  37 млрд. долара, предава AFP.\r\nСделката е само една от многото, които ще бъдат сключени в рамките на посещението на президента Доналд Тръмп в Китай.Тереза Герова", "date": "2017.11.09", "title": "AFP: Китай подписа сделка за закупуване на 300 самолета „Боинг“"}
{"url": "http://www.focus-news.net/news/2017/11/09/2455232/knigata-na-prof-nikolay-ovcharov-tsar-ivan-aleksandar-asen-mirotvoretsat-shte-bade-predstavena-v-natsionalnata-galeriya-na-10-noemvri.html", "text": "Най-новата книга на проф. Николай Овчаров „Цар Иван Александър Асен – миротворецът” ще бъде представена в Балната зала на бившия царски дворец (Националната галерия) на 10 ноември. През първите две десетилетия от управлението си цар Иван Александър Асен (1331-1371) е изключително уравновесен и спокоен човек. С умели ходове той успява да отстрани вътрешните противници и да се укрепи на престола. При военните си победи не бърза необмислено да развива успеха, а винаги се стреми към преговори. Така е и след разгрома на ромеите при Русокастро (1332 г.), а също и по време на Гражданската война във Византия през 40-те години на ХІV в. Спокойно през този период Иван Александър може да се нарече миротворец.\r\nВсичко се променя след брака с новопокръстената еврейка, красавицата Теодора ІІ, който е сключен в края на 40-те години на столетието. Нещо се случва със стабилния Иван Александър. Той лишава от трона престолонаследника Иван Срацимир и обявява за такъв невръстния Иван Шишман. Обладан от крайните религиозни идеи на исихазма, започва да преследва различни обявявани за еретици хора, които са осъждани на смърт, инквизирани и дамгосвани. Това става под силното влияние на Теодосий Търновски, който в крайна сметка изоставя царя и бяга в Константинопол.\r\nНяма логично обяснение и за затварянето на пътя на византийския император Йоан V Палеолог през България в 1366 г., когато той се връща от посещението си при унгарския крал. Този акт не допринася нищо полезно за България, а предизвиква силният савойски граф и роднина на императора Амедей VІ да организира военна експедиция и да нападне българското черноморското крайбрежие. Това и унгарската агресия водят до верижна реакция, довела до отдалечаването на васалните територии от Търновград и до фактическото им обособяване като самостоятелни държави. \r\nНикой и никога не ще може да каже какво е станало с цар Иван Александър. Нима наистина еврейката го е омагьосала, както внушават народните песни? Или в края на отредените му седем десетилетия живот е загубил реална представа за света? Може би всичко това се смесва в едно наред с ужаса на страшното османско нашествие?\r\nСигурни са някои факти. През по-голямата част от живота си цар Иван Александър Асен умело съчетава военните победи с дипломацията. В средата на ХІV в. той достига до сериозно разширение на държавата, правейки я важен фактор на Стария континент. Турското нашествие променя всичко не само в България, но и за целия Балкански полуостров. Вече никой не може сам да решава съдбата си.\r\nТака в дългия си живот цар Иван Александър вижда няколко различни Българии. След разгрома на цар Михаил ІІІ Шишман от сърбите при Велбъжд през 1330 г. като че ли всичко за страната е загубено. Само две години по-късно царят стабилизира държавата и започва разширение, което достига до кулминацията в средата на столетието. Но точно тогава идват турците, цялата мечта рухва, а царството се разпада.\r\nВероятно владетелят е бил напълно сломен психически. Може би през последните три години от живота си той даже не е бил в състояние да изпълнява обязаностите си и затова името му изчезва от изворите. Но неговият син Иван Шишман запазва спомена за него, за образа му като обединител и миротворец. А мечтата за „златния век” на цар Иван Александър Асен се превръща в знамето на последната драматична схватка с османския враг.\r\nПроф. Пламен Павлов коментира книгата така: \"Цар Иван Александър е представен по оригинален и убедителен начин. В своя стегнат и синтезиран разказ авторът не е пропуснал нито едно важно политическо събитие и културно явление от онази наситена с драматизъм епоха. Напротив, Николай Овчаров е успял да оцени по новому някои от най-важните военни и дипломатически акции на българския цар, да представи свои оригинални идеи, свързани с вътрешната и външната политика, духовната сфера и т. н. При това се само да „освежи” картината с наблюденията си като археолог и проучвател на градове и крепости, но, малко или много, да изчисти „оптиката” на историческия поглед към важни обществени и геополитически процеси в български, балкански и европейски мащаб.\"", "date": "2017.11.09", "title": "Книгата на проф. Николай Овчаров „Цар Иван Александър Асен – миротворецът” ще бъде представена в Националната галерия на 10 ноември"}
{"url": "http://www.focus-news.net/news/2017/11/09/2455233/kyustendil-vzriveniyat-bankomat-v-sapareva-banya-se-e-namiral-v-tsentara-na-grada.html", "text": "Взривеният банкомат в Сапарева баня се е намирал в центъра на града. Това каза за Радио „Фокус” – Кюстендил кметът на Община Сапарева баня Калин Гелев. По думите му в момента мястото е отцепено от полицаи. „Работят по случая, това е което зная”, каза Калин Гелев. По думите му преди години също е имало посегателство върху банкомат, но тогава той не е бил взривяван.\r\nВенцеслав ИЛЧЕВ", "date": "2017.11.09", "title": "Кюстендил: Взривеният банкомат в Сапарева баня се е намирал в центъра на града"}
{"url": "http://www.focus-news.net/news/2017/11/09/2455234/pss-usloviyata-v-planinite-ne-sa-blagopriyatni-za-turizam.html", "text": "Условията в планините не са благоприятни за туризъм. Това съобщиха за Агенция „Фокус“ от Планинската спасителна служба (ПСС) при БЧК. Времето навсякъде е облачно и мъгливо. Температурите са между 0 и 3 градуса. На места през нощта е превалял сняг, заради което пътеките са мокри и хлъзгави. От ПСС не препоръчват излизане в планините днес освен ако не е много наложително. Лифтовите съоръжени не работят. Няма сигнали за инциденти през изминалото денонощие.\r\nИнформация за обстановката в планините може да намерите на .\r\nТелефоните на ПСС са: 02/ 9632000 и 088 1470", "date": "2017.11.09", "title": "ПСС: Условията в планините не са благоприятни за туризъм"}
{"url": "http://www.focus-news.net/news/2017/11/09/2455236/blagoevgrad-sastezanie-za-chetvartoklasnitsi-az-pisha-gramotno-shte-se-provede-v-bansko.html", "text": "Традиционно състезание „Аз пиша грамотно“ за четвъртокласниците от учебните заведения на територията на общината ще се проведе в Банско. Това съобщиха за Радио „Фокус“ – Пирин от Община Банско. Надпреварата е с начален час 15.00 часа. Състезанието е посветено на Деня на будителя.\r\nЛивия НИНОВА", "date": "2017.11.09", "title": "Благоевград: Състезание за четвъртокласници „Аз пиша грамотно“ ще се проведе в Банско"}
{"url": "http://www.focus-news.net/news/2017/11/09/2455237/za-parvi-pat-v-yuzhna-osetiya-izleze-kniga-s-balgarski-narodni-prikazki.html", "text": "За първи път в Южна Осетия бе издадена книга с български народни приказки. Инициативата е на Дружеството за южноосетинско-българско приятелство „Мурат Санакоев“.\r\nКнигата е предназначена за ученици от средните класове и е насочена към популяризиране на българското устно народно творчество сред осетинските деца, а също и към развиването на приятелски отношения между Южна Осетия и България.\r\nСъдържанието на книгата е разделено на две части. В първата са поместени приказките на български език, а във втората – преводът им на осетински език.\r\nИздаването на книгата е заслуга на представители на интелигенцията, които са които са добре познати в България и Южна Осетия. \r\nПреводът на българските приказки на осетински език е направен от доцента на Южно-Осетинския държавен университет Валерии Гобозов. Редакцията на българския текст е на бившия директор на Държавната агенция за българите в чужбина Райна Манджукова, а на осетинския – на професор Нафи Джусойти.\r\nПодборът на приказките е направен от професор Михаил Кръстев и неговата съпруга Валентина Кръстева. Илюстрациите са на младата, но доста известната Мария Кокоева.\r\n„Екипът, създал книгата, с пълно основание може да се нарече „съзвездие“. Дълбоко благодарен и признателен съм на всички представители на българска интеллигенция, подкрепили идеята и внесли своя дял в работата над нея“, заяви за Агенция „Фокус“ Инал Плиев, заместник-председател на Дружеството за южноосетинско-българско приятелство „Мурат Санакоев“ и един от създателите на книгата.", "date": "2017.11.09", "title": "За първи път в Южна Осетия излезе книга с български народни приказки"}
{"url": "http://www.focus-news.net/news/2017/11/09/2455238/gl-komisar-mladen-marinov-edin-e-zadarzhan-drugi-trima-se-izdirvat-vav-vrazka-s-vzriveniya-bankomat-v-sapareva-banya.html", "text": "Един е задържан, други трима се издирват във връзка с взривения банкомат в Сапарева баня. Това каза за Агенция „Фокус“ главният секретар на МВР гл. Комисар Младен Маринов във връзка с взривения банкомат в Сапарева баня. „Силите са на терен. В момента се провежда специализирана полицейска операция в района на пернишкото село Боснек по издирване на извършители криминално престъпление – взривен банкомат в Сапарева баня“, обясни гл. комисар Маринов. „Има задържано едно лице, други три се издирват. Установен е автомобилът, с който е извършено престъпление. Включени са сили на СОБТ, Жандармерия и „Гранична полиция“. В операцията участва и хеликоптер. Продължава издирването на другите трима извършители“, допълни той.\r\nМариела РУСЕВА", "date": "2017.11.09", "title": "Гл. комисар Младен Маринов: Един е задържан, други трима се издирват във връзка с взривения банкомат в Сапарева баня"}
{"url": "http://www.focus-news.net/news/2017/11/09/2455239/dps-kam-upravlyavashtite-ne-posyagayte-na-hlyaba-na-balgarskite-zemedelski-i-tyutyunoproizvoditeli.html", "text": "Не посягайте на хляба на българските земеделски производители и тютюнопроизводители. Това каза д-р Хасан Адемов, народен представител от ПГ на ДПС в декларация от името на група, предаде репортер Агенция „Фокус“. По думите му никой не е по-голям от хляба. „Повод за днешната декларация на ПГ на ДПС е заявеното намерение на правителството да увеличи драстично и безпрецедентно 60%  - от 300 лв. на 480 лв. минималния размер на осигурителния доход за регистрираните земеделски производители и тютюнопроизводители от началото на 2018 г. Странно съвпадение е фактът, че този акт на посегателство върху джоба на земеделския производител и тютюнопроизводител води своето начало от 2009 г.“, каза той. Д-р Хасан Адемов припомни, че в първото правителство на ГЕРБ минималният размер на осигурителния доход е увеличен от 130 на 240 лв. „Като резултат на тази мярка регистрираните земеделски производители намаляха с 30 хил.“, допълни д-р Адемов. По думите му сектор „Земеделие“ е известен с непривлекателните си работни места.  Според него това оказва пряко и косвено въздействие върху социалните и гражданските права на работещите в сектора и крие рискове за тяхното и семействата им благосъстояние. „Тези промени изискват отговорна политика, а не специално тенденциозно отношение. Предложените промени, свързани с пряко посегателство върху джоба и хляба, съдържат в себе си недоволство, недоумение и не на последно място огромен протестен заряд. Те нямат огромни трактори, комбайни и едър стопански инвентар, с който да блокират пътища, но имат силно чувствителна и ранима душевност, която вече е изпълнена с гняв“, каза той. \r\nДеница КИТАНОВА", "date": "2017.11.09", "title": "ДПС към управляващите: Не посягайте на хляба на българските земеделски и тютюнопроизводители"}
{"url": "http://www.focus-news.net/news/2017/11/09/2455240/pazardzhik-rayonniyat-sad-shte-razgleda-iskaneto-za-po-leka-myarka-na-bivshiya-predsedatel-na-obshtinskiya-savet-v-septemvri.html", "text": "Районен съд – Пазарджик ще разгледа наказателно дело, образувано по молба на защитника на Лазар Влайков за изменение на наложената му мярка за неотклонение „домашен арест“ в по-лека такава. Това съобщи за Радио „Фокус“ – Пазарджик Маринела Георгиева от администрацията на съда. Съдебното заседание ще започне в 14.00 часа в зала 5 на Съдебната палата.„Фокус“ припомня, че в началото на месец септември с пистолет, собственост на бившия председател на Общинския съвет в град Септември Лазар Влайков, бе убит Наско Тонкев собственик на заведение в село Виноградец. Той бе застрелян от 6-годишния Юри по време на празненство за рождения ден на детето.\r\nВаня НИКОЛОВА", "date": "2017.11.09", "title": "Пазарджик: Районният съд ще разгледа искането за по-лека мярка на бившия председател на Общинския съвет в Септември"}
{"url": "http://www.focus-news.net/news/2017/11/09/2455241/veliko-tarnovo-s-13-sm-se-e-povishilo-nivoto-na-reka-dunav-kray-svishtov-prez-izminaloto-denonoshtie.html", "text": "С 13 см се е повишило нивото на река Дунав при Свищов през изминалото денонощие, съобщиха от Хидрометеорологичната станция в града. Водният стоеж на реката е 185 см. Температурата на водата e 11.7  градуса. Над българския участък на Дунав днес ще е предимно облачно. В източните райони се очакват и превалявания. Ще духа слаб до умерен вятър от запад – северозапад. Максималните температури ще са между 9° и 13°.", "date": "2017.11.09", "title": "Велико Търново: С 13 см се е повишило нивото на река Дунав край Свищов през изминалото денонощие"}
{"url": "http://www.focus-news.net/news/2017/11/09/2455242/sofiya-sveti-kipriyanovi-molitvi-shte-badat-otsluzheni-v-mitropolitskata-katedrala-sv-nedelya.html", "text": "В митрополитската катедрала „Св. Вмца Неделя” в София след редовната света литургия от 10.00 часа ще бъдат отслужени молитви на св. Киприян, предаде репортер на Агенция \"Фокус\". Тези молитви се четат срещу влиянието на всички зли сили. Ще бъде извършен и водосвет. Вечернята ще започне в 16.00 часа. \r\nНикола ПЕТКОВ", "date": "2017.11.09", "title": "София: Свети Kиприянови молитви ще бъдат отслужени в митрополитската катедрала „Св. Неделя”"}
{"url": "http://www.focus-news.net/news/2017/11/09/2455243/inzh-mariya-valkanova-zam-kmet-na-asenovgrad-natsionalnata-kragla-masa-za-etnicheskata-integratsiya-shte-doprinese-za-reshavane-problemite-sas-zhizneniya-i-trudov-standart-na-romite.html", "text": "Националната кръгла маса в Асеновград е инициатива, чрез която искаме всички заинтересовани субекти в държавата и обществото да допринесат за решаване проблемите на интеграцията на ромския етнос. Това каза за Радио „Фокус“ – Пловдив заместник-кметът на Общината инж. Мария Вълканова по повод второто заседание на Националната кръгла маса за реална политика и ефективно решаване проблемите на етническата интеграция на тема „Здравеопазване, демографска и социална политика”. Началото на форума бе поставено в 09:00 часа в заседателна зала № 305 в Община Асеновград.\r\nНационалната кръгла маса за реална политика и ефективно решаване проблемите на етническата интеграция е инициатива на кмета на Община Асеновград д-р Емил Караиванов. На второто заседание днес присъстват представители на различни държавни, здравни и социални институции, на Националното сдружение на общините в България, представители на българския парламент, експерти, които работят по обсъжданите проблеми.\r\n„Темата на дискусията днес са проблемите на здравеопазването, демографската и социалната политика при ромската общност. Това са изключително тежки ресори в работата на държавата и обществото по проблемите на етническата интеграция. Само привидно може да ги разделим, но всъщност са дълбоко свързани. Зле живеещите общности при лоши битови условия са разбираемо най-тежките случай за здравната и социалната ни система. Известно е, че от десетилетия имаме статистика за ниския жизнен и трудов стандарт на ромския етнос. Поради умишлено социално затваряне с тяхната общност, немалка част от ромите в градовете обитават пренаселени махали. Много често, какво и в нашия случай в Асеновград, те живеят в извънградска регулация – без изградена водопроводна и канализационна мрежа. Това, разбира се, веднага увеличава риска от различни епидемии и заболявания. Това са реалните проблеми, пред които сме изправени днес на второто заседание. Има още един въпрос, който трайно ни вълнува като общество – семейното съжителство от ранни юношески години. Това отново е проблем на здравеопазването и продължава да бъде проблем ранната раждаемост, защото тя е рисков фактор за здравето на майката и детето, засилва проблемите с по-висока детска и майчина смъртност, също бедността сред жените и децата. Маркирам само тези тревоги които днес обсъждаме, но те съвсем не свършват до тук. Надявам се днес на активното участие на представителите на институциите, които споменах, и в края на днешното второ заседание на Националната кръгла маса да успеем да формулираме основните проблеми, нуждаещи се от институционално решаване – дали на ниво правителство, на български парламент или на ниво общини. Целта е да търсим по-трайно решаване на проблемите, свързани с интеграцията на ромския етнос“, обясни инж. Мария Вълканова.\r\nТя коментира, че предложенията от първото заседание на Националната кръгла маса в края на август, свързани с образованието и трудовата заетост, са били формулирани и изпратени до съответните институции. „Така се случи, че първото заседание съвпадна и с първите стъпки по реализацията на решението на МС за приобщаване към образователната система на всички деца до 16-годишна възраст. Рано е да отчетем какви са резултатите. Трябва да отбележим, че резултатите, когато говорим за преодоляване на проблеми, трупани с десетилетия, не могат да се почувстват веднага и осезаемо. За тях отново са необходими много години упорита работа в тази посока“, посочи инж. Мария Вълканова.\r\nТони МИХАЙЛОВ", "date": "2017.11.09", "title": "Инж. Мария Вълканова, зам.-кмет на Асеновград: Националната кръгла маса за етническата интеграция ще допринесе за решаване проблемите със жизнения и трудов стандарт на ромите"}
{"url": "http://www.focus-news.net/news/2017/11/09/2455244/burgas-obshtinskiyat-savet-shte-provede-izvanredna-sesiya.html", "text": "Ще се проведе извънредна сесия на Общинския съвет - Бургас, сочи справка на сайта на институцията. Заседанието ще започне от 11.00 часа в залата на Дома на нефтохимика. В проекта на дневния ред е включена една докладна записка. Тя е входирана от кмета на Община Бургас Димитър Николов за кандидатстване на Сдружение с нестопанска цел „Местна инициативна рибарска група Бургас - Камено“ по процедура BG14MFOP001-4.002 „Изпълнение на стратегиите за водено от общностите местно развитие“ по Програмата за морско дело и рибарство 2014-2020 г. Проектът е на стойност 47 995, 75 лв. Крайният срок за внасяне на проектното предложение е 15 ноември 2017 година. Резултатите от проекта за подготвителните дейности са изготвена стратегия за местно развитие и учредено и регистрирано Сдружение. Целта на проекта е насърчаване на икономическия растеж, социалното приобщаване, създаване на работни места. Финансовата помощ е безвъзмездна. За срока на изпълнение на стратегията местната инициативна рибарска група се нуждае от самостоятелен офис. \r\nВ тази връзка общинските съветници трябва да разрешат Община Бургас да предостави част от административна сграда, която се намира в к-с „Меден рудник“, зона А. Общинските съветници трябва да гласуват и дали да се отпусне сумата от 50 000 лева от бюджета за следващата година за управление на стратегията в случай на нейното одобрение. Сумата се предоставя на Сдружението за оперативни разходи, като след одобрение и възстановяването на окончателното плащане от страна на Държавен фонд „Земеделие“, тя ще бъде върната на Община Бургас.", "date": "2017.11.09", "title": "Бургас: Общинският съвет ще проведе извънредна сесия"}
{"url": "http://www.focus-news.net/news/2017/11/09/2455245/sport-petar-hubchev-e-podpisal-dogovor-s-balgarskiya-futbolen-sayuz-za-srok-ot-dve-godini.html", "text": "Селекционерът на България - Петър Хубчев разкри, че е подписал нов договор с Българския футболен съюз за срок от две години.\r\nТреньорът на \"лъвовете\" заяви, че настоява за това националите да играе контроли във всеки един възможен момент. Съгласно думите му, националният ни отбор ще преследва на всяка цена класиране за Евро 2020.", "date": "2017.11.09", "title": "Спорт: Петър Хубчев е подписал договор с Българския футболен съюз за срок от две години"}
{"url": "http://www.focus-news.net/news/2017/11/09/2455246/shumen-mezhdunarodna-konferentsiya-posvetena-na-1-100-godini-ot-bitkata-pri-reka-aheloy-shte-se-provede-vav-veliki-preslav.html", "text": "Двудневна Международна конференция, посветена на 1 100 години от битката при река Ахелой, ще се проведе във Велики Преслав, предаде репортер на Радио „Фокус“ - Шумен. Официалното откриването на форума ще бъде от 10.00 часа в Археологически музей - Велики Преслав. Предвидена е панихида в памет на загиналите войници и изложба „Въоръжение и снаряжение през Ранното българско средновековие“. Очаква се в рамките на пленарните заседания да бъдат представени над 30 доклада, по-голямата част от тях с археологическа насоченост. В работата на форума ще участват научни специалисти от НАИМ при БАН, от шуменския филиал на института, проучватели на Плиска и Преслав, музейни работници от Североизточна България и др. Международното участие е от Румъния, Сърбия и Катар. Конференцията ще завърши със заседание, посветено на средновековното стъкло. Докладите от конференцията ще бъдат издадени в Том 8 на сборник „Преслав“. Той ще излезе през следващата година. През 2018 година поредицата навърша 50 години. Първият том е бил издаден през 1968 година.\r\nИвелина ИВАНОВА", "date": "2017.11.09", "title": "Шумен: Международна конференция, посветена на 1 100 години от битката при река Ахелой, ще се проведе във Велики Преслав"}
{"url": "http://www.focus-news.net/news/2017/11/09/2455247/ministar-vladislav-goranov-byudzhet-2018-e-za-100-ot-balgarskite-grazhdani-a-ne-za-80.html", "text": "Бюджет 2018 е за 100% от българските граждани, а не за 80%. Това каза министърът на финансите в свое становище по време на дебатите в парламента по първото гласуване на държавния бюджет за 2018 г., предаде репортер на Агенция „Фокус“. „Бюджетът през приходната част ще разпредели близо 40 млрд. лв. Очаква се БВП да достигне за пръв път над 100 млрд. лв. и да възлезе на около 106 млрд. лв. Ние не променяме данъците. Единствената промяна е достигането на минималната акцизни ставки за тютюна. За нас е важно съществуващият модел на данъчна политика да бъде запазен. Чуха се много доктринални теми, свързани с неравенството и неговото преодоляване. Бих приел като искрени желание от страна на политическата класа, ако те биха довели действително до равенство. Спомняме си началото на Прехода, когато всички бяхме равни. След това рязко едни напреднаха, защото слава Богу хората не са еднакви“, заяви Горанов. По думите му по-инициативните, по-образованите трябва и могат да имат повече. „Ролята на бюджета е да изглажда неравенствата и да стимулира равния шанс на хората. Идентифицирахме като проблем качеството на работната сила. В следващата година продължаваме с инвестициите в човешки ресурси. На практика няма безработица, а свободни работни места, за които не могат да бъдат намерени служители. В края на периода, за който сме внесли бюджета, се очаква безработицата да бъде малко над 5%. Нива, исторически ниски, които достигнат потенциала на икономиката и спират възможността за по-голям растеж“, допълни той. Финансовият министър посочи, че инвестират допълнително и в здравеопазването, въпреки че не се е родил този, който ще начертае вярната рецепта как да излекуват болното българско здравеопазване. „Бюджетът е средство, а не инструмент“, каза още Владислав Горанов. \r\nЛюба АЛЕКСИЕВА", "date": "2017.11.09", "title": "Министър Владислав Горанов: Бюджет 2018 е за 100% от българските граждани, а не за 80%"}
{"url": "http://www.focus-news.net/news/2017/11/09/2455248/pregled-na-osnovnite-temi-vav-velikotarnovskiya-pechat.html", "text": "„Близо 600 от 870 лекари в областта са над 50-годишни“ е заглавие от първа страница на областния всекидневник „Янтра Днес”. Близо 600 лекари в областта са над 50 години, като отделно 62-ма продължават да работят на над 70-годишна възраст, съобщи д-р Янка Минчева, председател на Регионалната колегия на БЛС във Велико Търново. Под 30 години практикуват едва 43 доктори, между 30 и 40 години – само 36. „Търновец иска монументът „1300 години България“ да бъде преместен на Царевец“ е друго заглавие от днешното издание. Монументът „1300 години България“, който до преди три месеца украсяваше градината пред НДК в София, да бъде преместен във Велико Търново. Подробности за идеята и дали тя има реализация можете да научите от всекидневника. „Осъдиха условно служителка в кметството за присвоени над 12 000 лева“ е новина от криминалната хроника. На страниците на вестника ще откриете статия, разказваща за колоритни участници, които се явиха на кастиг на национално шоу.  \r\n„Николай Нанков откри в Свищов обекти, ремонтирани със 17 млн. лв. евро пари“ е заглавие от другия областен ежедневник „Борба“. Министърът на регионалното развитие и благоустройство Николай Нанков откри в Свищов обекти, реализирани с финансови средства от ОП „Региони в растеж“. Допълнителна информация за събитието, научете от „Борба“. „Майка изминава по 4 км с инвалидната количка на сина си, за да го заведе на училище“ е друга тема от вестника. Анета Янева от Велико Търново всеки ден изминава по 4 км пеша, за да заведе двете си деца на училище и детска градина. „В навечерието на Архангеловден донор от областта спаси живота на тежко болни пациенти“ е друга тема от всекидневника. Девета донорска ситуация бе реализирана в МОБАЛ „Д-р Стефан Черкезов“. 53-годишен мъж от Полски Тръмбеш даде шанс за втори живот на двама души с хронична бъбречна недостатъчност. „Осъденият на 3 г. затвор за пласиране на дрога Дилян Досков си пуска снимки от килията“, пише още ежедневникът. 26-годишният син на тартора на осемчленна банда за пласиране на дрога Дилян Досков – Испанеца търка нара в килия на Варненския затвор за три години. Това обаче не пречи на осъдения от спецсъда да използва социални мрежи. На страниците на днешното издание е поместена и статия, разказваща за Център за превенция, творчество и спорт, който бе открит в Елена.", "date": "2017.11.09", "title": "Преглед на основните теми във великотърновския печат"}
{"url": "http://www.focus-news.net/news/2017/11/09/2455249/vidin-s-21-sm-se-ponizhi-nivoto-na-dunav-v-nachaloto-na-balgarskiya-uchastak-na-rekata-pri-novo-selo.html", "text": "С 21 см се понижи нивото на Дунав в началото на българския участък на реката при Ново село за последното денонощие, водният стоеж е 193 см, съобщиха от местната Хидрометеорологична станция. При Видин е регистрирано понижение от 18 см, водният стоеж е 245 см. Нивото на река Дунав край Лом е 273 см, водният стоеж през последното денонощие се е понижил с 13 см. Нивото на реката се е понижило край Оряхово с 6 см, водният стоеж е 165 см. \r\nТемпературата на водата край Ново село е 11,2 градуса, край Оряхово е 12,4 градуса.", "date": "2017.11.09", "title": "Видин: С 21 см се понижи нивото на Дунав в началото на българския участък на реката при Ново село"}
{"url": "http://www.focus-news.net/news/2017/11/09/2455250/boyan-magdalinchev-vss-proektat-na-byudzhet-na-sadebnata-vlast-otrazyava-stremezha-za-povishavane-na-efektivnostta-na-tsyalata-rabota-na-sistemata.html", "text": "Проектът на бюджет на съдебната власт отразява стремежа за повишаване на ефективността на цялата работа на системата на равнище, отговарящо на членството на Република България в ЕС. Това каза от трибуната на Народното събрание представляващия ВСС Боян Магдалинчев по време на дебатите по проекта за държавен бюджет за 2018 г. на първо четене, предаде репортер Агенция „Фокус“. „ВСС е постоянно действащ орган, който представлява съдебната власт. Като такъв той определя състава и организацията на работа на съдебната власт, обезпечава финансово и технически дейността на органите на съдебната власт, без да се намесва в нейното осъществяване. Предложеният проект за бюджет за 2018 г. и актуализираните бюджетни прогнози за 2019 и 2020 г. на съдебната власт е съобразен с прогнозирането на оптимален размер на средствата за нормално функциониране на съдебните институции“, каза той. Магдалинчев поясни, че при изготвяне разчетите на бюджета на съдебната власт са използвани обективните потребности от числеността на магистратите и служителите в съдебната администрация и добави, че са предвидени допълнителни разходи, необходими за нормалното функциониране и осигуряващи бързо правораздаване и изграждане на информационните системи за реализиране на електронното правосъдие. Проектът за бюджет за 2018 г. и актуализираните бюджетни прогнози за 2019 и 2020 г. на съдебната власт са съобразени с указанията за изготвяне на проектобюджета за 2018 г. на Министерството на финансите. Предвидени са средства за обезпечаване на основните функции и дейности, свързани с измененията в Закона за съдебната власт, част от които са влезли в сила тази година“, допълни Магдалинчев. \r\nДеница КИТАНОВА", "date": "2017.11.09", "title": "Боян Магдалинчев, ВСС: Проектът на бюджет на съдебната власт отразява стремежа за повишаване на ефективността на цялата работа на системата"}
{"url": "http://www.focus-news.net/news/2017/11/09/2455251/ministarat-na-vatreshnite-raboti-valentin-radev-i-direktorat-na-gd-pbzn-gl-komisar-nikolay-nikolov-shte-posetyat-brusartsi.html", "text": "Министърът на вътрешните работи Валентин Радев и директорът на ГД „Пожарна безопасност и защита на населението“ главен комисар Николай Николов ще проведат среща пред общината с жителите на гр. Брусарци, област Монтана. Това съобщиха от пресцентъра на МВР. Срещата е с начален час 12.00.", "date": "2017.11.09", "title": "Министърът на вътрешните работи Валентин Радев и директорът на ГД ПБЗН гл. комисар Николай Николов ще посетят Брусарци"}
{"url": "http://www.focus-news.net/news/2017/11/09/2455252/dragomir-stoynev-bsp-byudzhetat-na-upravlyavashtite-e-litsemeren-i-tseli-da-im-kupuva-vreme.html", "text": "Бюджетът на управляващите е лицемерен и цели да им купува време. Това заяви зам.-председателят на ПГ на „БСП за България” Драгомир Стойнев по БНТ, съобщиха от пресцентъра на БСП. По думите му идеята на един бюджет е да покаже визията и реформите, които ще се извършват през следващата година. „Управляващите обаче нямат нито визия, нито пък се предвиждат реформи. Увеличават само разходите, именно за да си купят време и да се налеят пари в нереформирани системи, които имат добре смазани механизми за корупционни практики. Най-вероятно тези пари ще потънат и няма да има никой доволен”, каза зам.-председателят на ПГ.\r\n„За да има устойчив икономически растеж са ни необходими реформи. Той се дължи на няколко фактора в момента – износ от военно-промишления комплекс, европрофондовете, както и туризма. Върху тези три стълба обаче не се гради икономически растеж”, заяви Драгомир Стойнев. \r\n„Откакто ГЕРБ управлява, огромен брой от хората в България искат да работят извън страната, а не желаят да останат тук. Каквото и да говорят управляващите, огромна част от българското население е в риск да изпадне в бедност. Ние сме на първо място по този показател в целия Европейски съюз”, посочи Драгомир Стойнев. „За нас вотът на недоверие към правителството не е борба за гласове в парламента. Ние го искаме заради цялото българско общество”, каза още той.", "date": "2017.11.09", "title": "Драгомир Стойнев, БСП: Бюджетът на управляващите е лицемерен и цели да им купува време"}
{"url": "http://www.focus-news.net/news/2017/11/09/2455253/inzh-atanas-toshev-obshtina-asenovgrad-vsichki-uchilishta-i-detski-gradini-sa-s-osigureno-otoplenie-za-predstoyashtite-zimni-mesetsi.html", "text": "Всички училища и детски градини в Община Асеновград са с осигурено отопление за предстоящите зимни месеци. Това каза в интервю за Радио \"Фокус\" Инж. Атанас Тошев, директор на Дирекция „Строителство, благоустройство, строителен контрол и екология” към Община Асеновград. “Има инструктаж на ръководствата за почистване на дворове, прилежащи терени при снеговалежи. Всички училища и детски градини с изключение на една детска градина са газифицирани, но са заредени с алтернативно гориво за кратък период. Също така мога да кажа, че във връзка с изпълнение на водния цикъл в момента е затворен за движение път II-58, републиканският път в чертите на град Асеновград, използват се обходни маршрути край моста на ул. „Васил Левски“. Извършват се също така ремонтно - укрепителни дейности на пътя Асеновград - Лясково. Там е необходимо водачите и пешеходците да се движат с повишено внимание“, добави инж. Атанас Тошев. Той каза още, че Общината има заредени сол и пясък за третиране на улиците и пътната мрежа при евентуално влошаване на пътната обстановка.", "date": "2017.11.09", "title": "Инж. Атанас Тошев, Община Асеновград: Всички училища и детски градини са с осигурено отопление за предстоящите зимни месеци"}
{"url": "http://www.focus-news.net/news/2017/11/09/2455254/sarbiya-iztegli-poslanika-si-v-ukrayna-sled-obvineniyata-za-uchastie-na-srabski-naemnitsi-v-srazheniyata-v-donbas.html", "text": "В отговор на изтеглянето на украинския посланик Олександър Александрович Сърбия е повикала на съответните консултации посланика си в Киев, Раде Булатович, предават сръбските медии.\r\nДо изострянето на дипломатическите отношения между двете страни се стигна след размяната на взаимни обвинения за участието на сръбски наемници в сраженията в Донбас на страната на руските сепаратисти и на украинци на страната на хърватските сили по време на войните в бивша Югославия.\r\nМедиите цитират официално съобщение на Министерство на външните работи в Белград, в което се казва, че Сърбия няма да позволи да търпи щети в отношения, които не я засягат пряко, и припомнят изявлението на украинския посланик, което предизвика гневната реакция на Белград и в което се казва, че: \"Русия обучава сръбски наемници, които избиват украинци, използва сръбските екстремисти в подготовката на държавен преврат в Черна Гора и подклажда сръбския сепаратизъм в Република Сръбска. Русия използва сръбския фактор, за да дестабилизира Македония. Тя играе голяма роля за противоречията между косовските сърби и косовските албанци. Русия продава самолети на Сърбия, за да създаде напрежение в отношенията й с Хърватия\".Тереза Герова", "date": "2017.11.09", "title": "Сърбия изтегли посланика си в Украйна след обвиненията за участие на сръбски наемници в сраженията в Донбас"}
{"url": "http://www.focus-news.net/news/2017/11/09/2455255/gabrovo-kvartal-tonchevtsi-i-tri-sela-sa-bez-voda-zaradi-avarii.html", "text": "Без вода остават три габровски села и един от кварталите на областния център. Това съобщиха за Радио „Фокус“ – Велико Търново от Община Габрово. Водоподаването е преустановено до 17.00 часа за кв. „Тончевци“ и селата Киевци, Богданчовци и Фърговци. Причината е извършването на аварийни ремонтни дейности.„Фокус“ припомня:\r\nПоради продължителното засушаване и намаления дебит на водоизточниците и по предложение на кметския наместник на село Лесичарка ВиК – Габрово въвежда режим на водоподаване в селата Велковци, Лесичарка, Драгомани и махала Поповци ще се редуват със село Костенковци. Във връзка с намаления дебит на местните водоизточници и по предложение на кметския наместник режим на водоподаване е въведен и в село Кози рог – висока зона до възстановяване на дебита. В посочената зона вода има в събота, неделя и сряда. В останалите дни от седмицата вода няма да се подава. Пускането и спирането ще стават в 09.00 часа.\r\nНадежда КРЪСТЕВА", "date": "2017.11.09", "title": "Габрово: Квартал „Тончевци и три села са без вода заради аварии"}
{"url": "http://www.focus-news.net/news/2017/11/09/2455256/ministar-boil-banov-stilat-na-ndk-e-zapazen-i-sled-remonta-za-balgarskoto-predsedatelstvo.html", "text": "Стилът на НДК е запазен и след ремонта за Българското председателство. Това каза министърът на културата Боил Банов в предаването „Тази сутрин“ по БТВ.  Във връзка с ремонта в НДК Банов коментира, че има довършителни дейности. „Общо взето нещата са финализирани. Редовно идвам на проверки в НДК, като не винаги обявявам това. Работи се, човек има усещане, че темпото може да е по-добре. Работи се сериозно. Съхранени са мраморните стълби, част от естетиката на НДК“, добави Банов.\r\n„Голямото качество на този ремонт, който е много сложно, защото да ремонтираш нещо частично, което го има и има своята стойност е трудно, но е запазен стилът на НДК, идеята за НДК. Мисля, че на 1 декември ще сме в състояние да извършваме последни проби на техника, всичко ще е по места“, каза Боил Банов. \r\nВъв връзка с вчерашната среща в Брюксел, на която правителството обсъди с ЕК готовността на България за поемане на европредседателството, министърът на културата коментира: „Много сериозна среща, на която се коментираха всички аспекти на предстоящото председателство. Най-вече темите, по които ще се  работи, досиетата, които са ключови и България ще движи в рамките на председателството. Беше важно, защото получихме една оценка за много висока степен на готовност“. „Европа се вълнува от темите, които са водещи на Българското председателство. От Европа се вслушват и подкрепят инициативите ни, което е голямото качество и мен лично ме впечатли“, добави Банов.", "date": "2017.11.09", "title": "Министър Боил Банов: Стилът на НДК е запазен и след ремонта за Българското председателство"}
{"url": "http://www.focus-news.net/news/2017/11/09/2455257/yordanka-fandakova-kmet-na-sofiya-samo-za-edna-nepochistena-ot-snega-spirka-sanktsiyata-e-2-000-leva.html", "text": "Фирмите, които ще отговарят за зимното почистване, притежават необходимата техника и материали. Това каза кметът на София Йорданка Фандъкова в предаването „Още от деня” по БНТ. „Столицата е разделена на 7 зони и 7 фирми ще работят на територията на града, а още 5 зони включват общински пътища и пътя към Природен парк „Витоша”. Фирмите разполагат с минималното изискване от 237 снегорина, 37 челни товарача и 24 малки роторни снегорина за тротоари и с работници”, отбеляза столичният кмет. Фандъкова обясни, при снеговалеж спирките на градския транспорт трябва да бъдат почистени до 07.30 часа сутринта. „Само за една непочистена спирка санкцията е 2 000 лева. Строга е санкцията за пътните платна – при над 5% непочистена зона не се заплаща нищо. Фирмите знаят това и се надявам да имат нужната организация, която ще контролираме в хода на изпълнение на работата”, каза още Йорданка Фандъкова. \r\n„Ще закупим 7 газ анализатора, които ще предоставим на Пътната полиция, за да ги използват при първоначалната регистрация с цел контрол на вредните емисии. Поискали сме да има по-строги мерки по отношение на пунктовете за Годишни технически мерки. Трябва да водим битка, защото това е битка за здравето на нашите деца”, каза Фандъкова. Тя отчете успех в последните 3-4 години, през които е намалена средната възраст на автобусите в градския транспорт от 30 на 9 години. Предстои закупуването на нови 120 автобуса на природен газ. Обявена е и процедура за закупуване на електробуси. По този начин се включваме към нашите колеги в другите европейски столици, каза още Фандъкова.\r\nПредвиждат се и занапред сериозни инвестиции в градския транспорт. Метрото ще бъде най-голямата инвестиция в бюджета на Столичната община за 2018 г. Фандъкова изрази надежда, че ще се намерят подходящи условия, при които да бъдат изградени навсякъде удобни спирки на градския транспорт.\r\nЩе се реконструира цялостно тунелът под НДК, залагат се средства и за ремонт на по-малки квартални улици, както и цялостна реконструкция на Западния парк. Столичният кмет изрази надежда, че през 2018 г. София ще има система за отдаване на колела за придвижване.\r\n„Безкомпромисни сме към некоректните фирми, не слагам чадър над нито една. Наложени са над 2 млн. чисто финансови санкции”, каза Йорданка Фандъкова.", "date": "2017.11.09", "title": "Йорданка Фандъкова, кмет на София: Само за една непочистена от снега спирка санкцията е 2 000 лева"}
{"url": "http://www.focus-news.net/news/2017/11/09/2455258/razgrad-49-godishen-rabotnik-kam-firma-za-prevoz-na-darva-e-otkrit-martav-v-kabinata-na-kamiona.html", "text": "49-годишен работник към фирма за превоз на дърва е открит мъртъв в кабината на камиона. Това съобщиха от Областната дирекция на МВР – Разград. Сигналът на тел.112 е получен в 07.00 часа вчера. Горски стражар от община Исперих открил в товарната „Скания“, спряна на улица в село Голям Поровец, тялото на Г.Г. от град Антоново, област Търговище. Извършен е оглед в присъствието на екип от ЦСМП – Исперих, при който не са установени данни за насилствена смърт. По случая е образувано досъдебно производство по чл.127, ал.1 от НК.", "date": "2017.11.09", "title": "Разград: 49-годишен работник към фирма за превоз на дърва е открит мъртъв в кабината на камиона"}
{"url": "http://www.focus-news.net/news/2017/11/09/2455259/shumen-politsiyata-razsledva-krazhba-na-10-000-leva-ot-ofis-na-firma.html", "text": "Полицията разследва кражба на 10 000 лева от офис на фирма. Това съобщиха от Областната дирекция на МВР – Шумен. Малко след 08.30 часа вчера в Районно управление „Полиция” – Шумен бил получен сигнал за проникване в офис на ул. „Съединение“. На място бил пратен екип. Извършен е оглед по време на който било установено, че е срязана огнеупорна каса. По данни на управителя на фирмата липсвала сумата от 10 000 лева. Кражбата е станала за времето от 19.40 часа на 7 ноември до 08.30 часа на следващата сутрин. В офиса, който е на втори етаж апашът проникнал след натиск с твърд предмет върху ПВЦ прозорец. Започнато е досъдебно производство.", "date": "2017.11.09", "title": "Шумен: Полицията разследва кражба на 10 000 лева от офис на фирма"}
{"url": "http://www.focus-news.net/news/2017/11/09/2455260/tass-vladimir-putin-i-donald-tramp-shte-provedat-sreshta-vav-vietnam.html", "text": "Държавният глава на Руската федерация Владимир Путин и американският му колега Доналд Тръмп ще проведат среща в петък в кулоарите на форума на високо равнище на страните от Азиатско-тихоокеанско икономическо сътрудничество, предава TACC.\r\nПред журналисти Юрий Ушаков, съветник на руския президент, отбеляза, че теми на разговорите между двамата лидери ще бъдат отношенията между Москва и Вашингтон, ситуацията в Сирия и кризата на Корейския полуостров. \r\nСъгласно думите на Ушаков, към момента все още не са съгласувани часовите параметри на срещата между Путин и Тръмп. „Готови сме за провеждане на отделна среща [на двамата президенти], за която се говореше многократно“, въпреки че няма съгласуван график за нея.\r\nСъщевременно Ушаков подчерта, че двамата лидери ще участват във форума във Виетнам и „логично, че може да се срещнат и да обсъдят едни или други въпроси“.Тереза Герова", "date": "2017.11.09", "title": "ТАСС: Владимир Путин и Доналд Тръмп ще проведат среща във Виетнам"}
{"url": "http://www.focus-news.net/news/2017/11/09/2455261/inzh-atanas-stoilov-kmet-na-aksakovo-sastoyanieto-na-patnata-mrezha-na-teritoriyata-na-obshtinata-e-zadovolitelno.html", "text": "Състоянието на пътната мрежа на територията на община Аксаково е задоволително. Това каза в интервю за Радио „Фокус“ – Варна инж. Атанас Стоилов, кмет на Община Аксаково. Той допълни, че частични ремонти на асфалтовата настилка се извършват ежегодно, като към настоящия момент всички планирани дейности са приключили. Изкърпена е асфалтова настилка по пътищата Слънчево, Аксаково – Игнатиево – Припек – Слънчево, Любен Каравелово – Водица – Засмяно, Генерал Кантарджиево – Климентово, Въглен, Игнатиево – Доброглед, Изворско, Крумово – Ботево, Новаково – Долище, Осеново, Орешак, Куманово, Зорница и Яребична.\r\nМарияна ВАЛЕНТИНОВА", "date": "2017.11.09", "title": "Инж. Атанас Стоилов, кмет на Аксаково: Състоянието на пътната мрежа на територията на общината е задоволително"}
{"url": "http://www.focus-news.net/news/2017/11/09/2455262/daily-sabah-turskata-politsiya-e-zadarzhala-101-zapodozreni-za-vrazki-s-islyamska-darzhava.html", "text": "Полицията в Турция е задържала най-малко 101 заподозрени за връзки с близкоизточната радикална групировка „Ислямска държава“ в рамките на мащабна антитерористична операция, извършена в ранните часове на четвъртък в столицата Анкара, съобщава вестник Daily Sabah. \r\nСъгласно разпространените данни, в акцията са задействани 1500 полицейски служители.\r\nОперацията е проведена след издаването на заповеди за арест на 245 заподозрени. Полицията е извършила проверки на 240 различни адреса в различни квартали на Анкара, в рамките на които е иззела дигитални и други материали, свързани с терористичната групировка.Тереза Герова", "date": "2017.11.09", "title": "Daily Sabah: Турската полиция е задържала 101 заподозрени за връзки с „Ислямска държава“"}
{"url": "http://www.focus-news.net/news/2017/11/09/2455263/trima-dushi-sa-s-opasnost-za-zhivota-a-23-sa-raneni-pri-katastrofi-prez-izminaloto-denonoshtie-v-stranata.html", "text": "23 души са ранени при катастрофи през изминалото денонощие, съобщиха от пресцентъра на МВР. В страната са станали 13 пътнотранспортни произшествия, при които има един загинал и трима с опасност за живота. На територията на столицата са станали  220 леки и два тежки пътни инцидента, при които има шестима ранени.", "date": "2017.11.09", "title": "Трима души са с опасност за живота, а 23 са ранени при катастрофи през изминалото денонощие в страната"}
{"url": "http://www.focus-news.net/news/2017/11/09/2455264/pregled-na-osnovnite-temi-vav-varnenskiya-pechat.html", "text": "„Във Варненско всеки втори лекар е над 50 години“ е заглавие от първа страница в днешния брой на варненския вестник „Черно море“. 54 – 55% от лекарите във Варненско са на възраст над 51 години. Данните са от доклад, изнесен от зам.-председателя на БЛС д-р Галинка Павлова на кръгла маса в Юнашкия салон. В него се алармира и за недостиг на лекари в ДКЦ-та. Повечето от тях работят на няколко места, а тези, които са на постоянен трудов договор, са в пенсионна възраст. Изводът е, че към 2020 г. може да има сериозна криза за лекари, тъй като те или ще са на гурбет, или в пенсия, което звучи страшно, коментира доц. Цветкова. „Дават допълнително до 200 лв. месечно на безработни за работа на отдалечени места“, допълва изданието. Това е нова мярка за насърчаване на мобилността на безработните във Варненско. Хора, работещи на по-вече от 50 км от дома, ще получават пари за покриване на разходи за наем, такса за ясла или детска градина и интернет услуги. Бюрата по труда във Варненска област приемат вече заявления от желаещите, съобщиха от Регионалната служба по заетостта. „Мобилни пунктове приемат опасни отпадъци“ четем още в броя. Видовете отпадъци, които гражданите ще могат да предават, са лекарства с изтекъл срок на годност; живачни термометри и живак; почистващи препарати, дезинфектанти, белина, препарати за растителна защита и борба с вредители, киселини, основи и реактиви; замърсени опаковки, съдържащи остатъци от опасни вещества или замърсени с опасни вещества; бои, политури и лакове, праймери и разредители за боя, терпентин, лепила. „Варненци си спомниха за първата българска морска победа преди 105 години торпедоносецът“ допълва вестникът. 105 години от първата българска морска победа бяха почетени на тържествена церемония пред кораба музей „Дръзки“. Венци и цветя бяха положени пред паметника на капитан първи ранг Димитър Добрев, който е командир на отряда бойни кораби в паметните сражения от 1912 г. В нощта на 7 срещу 8 ноември торпедоносецът „Дръзки“ успява да порази с изстрела си турския крайцер „Хамидие“, в резултат на което го изважда от строя за дълго. „Навършват се 60 години от превръщането на торпедоносеца „Дръзки” в музей“ четем още в броя. Експониран е на сушата и е отворен за посещения на 21 ноември 1957 г. Последното му реновиране приключи буквално преди дни, разказа директорът на Военноморския музей д-р Мариана Кръстева. „27 са големите нарушения по Черноморието през изминалото лято“ е друга тема в изданието. Нередности по заустването са най-често констатираните нарушения от Басейнова дирекция „Черноморски район“ и РИОСВ през изминалия летен сезон. Инспекторите са издали 27 предписания относно нередности по заустването във воден обект или неизпълнение на условие за разрешаване за заустване във воден обект. „Едно от предписанията за нередности по къмпинг е издадено за незабавно прекратяване на водовземане от повърхностен воден обект по Южното Черноморие“, подчерта инж. Ирина Димитрова. „Иван Табаков: Квалификацията на кадрите е важен и тревожен проблем“ е друго заглавие в броя. „Варна е добро място за развитие на предприемачество“, каза Иван Табаков, председател на Варненската търговско-индустриална камара. На първо място поради факта, че във Варна има 6 университета, които подготвят висококвалифицирани кадри. Млади хора започват бизнес с добрата подготовка от следването“. Според него няма бум на нови ниши на пазара.", "date": "2017.11.09", "title": "Преглед на основните теми във варненския печат"}
{"url": "http://www.focus-news.net/news/2017/11/09/2455265/dobrich-silen-dazhd-vali-v-grada.html", "text": "Силен дъжд вали в града, предаде кореспондент на Радио „Фокус” – Варна. Пътните настилки са мокри и хлъзгави, апелът към водачите на МПС е да шофират с повишено внимание. \r\nТемпературата в Добрич е около 11 градуса, духа съвсем слаб вятър. \r\nЖулиета НИКОЛОВА", "date": "2017.11.09", "title": "Добрич: Силен дъжд вали в града"}
{"url": "http://www.focus-news.net/news/2017/11/09/2455266/ministar-vladislav-goranov-kam-bsp-za-debilite-ponyakoga-80-te-vzimat-preves-pri-vas-i-se-chuvat-neverni-tezi-za-byudzheta.html", "text": "Понякога 80-те % взимат превес при вас и се чуват неверни тези за бюджета. Това каза от трибуната на Народното събрание министърът на финансите Владислав Горанов по време на представянето на проекта за бюджет за 2018 г. на първо четене, предаде репортер Агенция „Фокус“. По отношение на разходите за заплати, министър Горанов поясни, че има увеличение в доста сектори. „Разбира се не е на калпак“, каза той. „Да, доходите в България са сравнително по-ниски от тези в държавите, към които се стремим, но не бюджетът е този, който увеличава доходите“, обясни министърът. Горанов обясни, че бюджетът преразпределя под 40% от БВП.  \r\n„Чуха се думи, че видите ли ние сме разпределяли много малко. Това било загуба за българските граждани. Това е факт.  Ако искате да преразпределяме повече ,трябва да се върнем към вашата позиция за увеличение на данъците“, обърна се Владислав Горанов към опозицията. „Един ваш народен представител от две седмици разказва как ние много ниско преразпределяме и трябва да стигнем до по-високо ниво на преразпределяне. Да приемем, че понякога  80-те % взимат превес във вас и се чуват и неверни тези“, каза Горанов.\r\nДеница КИТАНОВА", "date": "2017.11.09", "title": "Министър Владислав Горанов към БСП за \"дебилите\": Понякога 80-те % взимат превес при вас и се чуват неверни тези за бюджета"}
{"url": "http://www.focus-news.net/news/2017/11/09/2455267/menda-stoyanova-gerb-tsyalata-filosofiya-na-byudzhet-2018-e-za-prodalzhavasht-ustoychiv-ikonomicheski-rastezh.html", "text": "Цялата философия на Бюджет 2018 е за продължаващ устойчив икономически растеж. Това каза от парламентарната трибуна депутатът от ГЕРБ и председател на Комисията по бюджет и финанси Менда Стоянова по време на дебатите по първото гласуване на държавния бюджет за следващата година, предаде репортер на Агенция „Фокус“. „Какво е финансовото състояние на страната? Какво заварихме след управлението „Орешарски“ и БСП? Огромен бюджетен дефицит, неизпълнение на приходите, европейски програми през провал, висока безработица, несигурност в бизнеса, фалирала банка КТБ, недоверие в банковия сектор, високи лихви и практически спряло кредитиране. Какво имам днес?“, запита Стоянова и отговори, че в момента в страната има растяща икономика и най-синтезираният показател е БВП, който е над средното ниво за европейските страни. „За 2018 г. предвиждаме около 4%. За 2017 г. приходите ще бъдат с 2,3 млрд. лв. повече спрямо отчетените за предходната година. Над 11 млрд. лв. е фискалният резерв, върнато е доверието в банките, кредитирането е при изключително ниски лихви, финансова стабилност, гарантирана от стабилен валутен борд, подплатен с високи валутни резерви. България е трета в ЕС по размер дълг към БВП. За 2017 г. ще отчетем дълг спрямо БВП от 23%. За 2018 г. се предвиждат 22%. Ще имаме реално намаление на дълга с 600 млн. лв. Към 2020 г. се предвижда дългът да достигне 20% от БВП“, допълни тя. \r\nПо думите ѝ цялата философия на бюджета е за подкрепа на икономическата активност на бизнеса, за продължаващ устойчив икономически растеж. „Бюджет 2018 е и с грижа към хората в неравностойно положение. За социални помощи сумата нараства близо до милиард. Държавата се развива възходящо, устойчиво и това не е само заради икономическия цикъл, а и заради стабилната финансова и фискална среда“, добави Стоянова и подчерта, че това е програма, с която честно от ГЕРБ са заявили на хората, че ще осъществяват. „С която хората ни избраха да управляваме и която ще следваме неотклонно, останалото, колеги, са опозиционни брътвежи“, каза още Менда Стоянова. \r\nЛюба АЛЕКСИЕВА", "date": "2017.11.09", "title": "Менда Стоянова, ГЕРБ: Цялата философия на Бюджет 2018 е за продължаващ устойчив икономически растеж"}
{"url": "http://www.focus-news.net/news/2017/11/09/2455268/stoyan-stoyanov-obshtina-kyustendil-za-vtora-poredna-godina-shte-badat-nagradeni-detsa-v-evropeyskiya-den-na-sporta-v-uchilishte.html", "text": "За втора поредна година в Кюстендил ще бъдат наградени участници в Европейския ден на спорта в училище. Това съобщи за Радио „Фокус” – Кюстендил Стоян Стоянов, експерт „Младежки дейности” към Община Кюстендил. Награждаването на най-активните участници ще бъде от 14.00 часа в залата на Възрожденското училище. В инициативата за Община Кюстендил участваха в различни събития 770 ученици и 327 учители и родители от общо 6 учебни заведения. \r\n„Общината подкрепя учебните заведения в града, като осигурява финансови награди. Това се случва за втора поредна година”, каза Стоян Стоянов. На церемонията по награждаването са поканени да присъстват ученици, учители, представители на Община Кюстендил.\r\nВенцеслав ИЛЧЕВ", "date": "2017.11.09", "title": "Стоян Стоянов, Община Кюстендил: За втора поредна година ще бъдат наградени деца в Европейския ден на спорта в училище"}
{"url": "http://www.focus-news.net/news/2017/11/09/2455269/vitsepremierat-valeri-simeonov-priemam-vota-na-nedoverie-s-nasmeshka.html", "text": "\"Приемем вота на недоверие с насмешка. Ще пробват да направят такъв и после той няма как да мине. Може ли да се искат оставки за глупости? Вотът е лишен от основание. Ако има ощетяване на държавния бюджет, тогава бих го приел\". Това каза вицепремиерът Валери Симеонов в предаването \"България сутрин\" по Bulgaria ON AIR. Според него отново се прекалява с темата за изказването на проф. Иво Христов и пак медиите са започнали да се \"оливат\".\r\n\"Казал нещо човекът на маса. Някакъв, не особено морален човек, го е записал и пуснал в медиите. Този човек е професор и то много стойностен. Няма да стана съучастник в тази медийна клада, която се прави на всеки човек, когато каже нещо. Веднага се вадят думите от контекста. Всички папагали от всички папагалски студия започват с това да се занимават. Такъв ли е дневният ред на България - да се занимаваме с Иво Христов?\", попита той.\r\nПо думите му парламентът е място за говорене, там се обсъжда всичко, като може да се използват и различни изразни средства.\r\n\"Там всеки гони някаква цел със своето изказване. Има брилянтни речи, има и обидни такива\", каза още вицепремиерът.\r\nВалери Симеонов уточни, че в последно време медиите са доста \"пожълтели\" и не се занимават с важните неща в държавата.\r\nЗа назначаването на новия министър на здравеопазването, Симеонов коментира, че няма значение дали Кирил Ананиев е финансист или лекар, а дали е полезен и ефективен в работата си. Вицепремиерът няма нищо против тази кандидатура, защото има добро мнение за нея.\r\n\"Нима има друга партия, която да е доказала в такъв кратък срок, че държи на програмата си и спазва своите предизборни обещания? Да вземаш пост не е голям \"келепир\". Масовият българин не винаги казва истината. Масата повтаря това, с което от сутрин до вечер й промиват главата и мозъка медиите. Винаги за парламента се говори с обидни епитети и това се насажда в обществото. Свалянето на политиката на такова ниско ниво не е добре за България\", отсече Симеонов.\r\nТой отбеляза, че ДПС губи своя рейтинг и подкрепата за партията в смесените райони намалява.\r\n\"Вчерашният ден в Брюксел мина нормално.  Отговорно, сигурно, стабилно, \"здраво държахме кормилото на кораба\". От Брюксел идват добри сигнали, добри новини, имаше много хубаво посрещане и отношение към нашата делегация от страна на Юнкер. Бяха изказани добри и хубави думи за България - неща, които ние самите не си ги казваме, а трябва\", категоричен бе вицепремиерът.", "date": "2017.11.09", "title": "Вицепремиерът Валери Симеонов: Приемам вота на недоверие с насмешка"}
{"url": "http://www.focus-news.net/news/2017/11/09/2455270/veliko-tarnovo-40-godishen-mazh-e-podal-v-politsiyata-falshiv-signal-za-ubiystvo-za-da-zadarzhi-priyatelkata-si.html", "text": "40-годишен мъж е подал в полицията фалшив сигнал за убийство, за да задържи приятелката си. Това съобщиха от Областната дирекция на МВР – Велико Търново. Сигналът е подаден от 40-годишен мъж с инициали Ц.П., който не е искал да загуби приятелката си. Вчера в 06.40 часа в Районно управление „Полиция” – Павликени е получен сигнал за извършено убийство. На адреса незабавно е изпратен екип на полицията, който установил в жилището Ц.П. При извършената проверка е изяснено, че между него и приятелката му е възникнал скандал, при който тя заплашила да го напусне. Тогава той решил да повика полицейски патрул, мислейки, че по този начин ще я сплаши и тя ще промени намеренията си. Срещу Ц.П. е започнато досъдебно производство за престъпление по чл. 326, ал. 1 от НК.", "date": "2017.11.09", "title": "Велико Търново: 40-годишен мъж е подал в полицията фалшив сигнал за убийство, за да задържи приятелката си"}
{"url": "http://www.focus-news.net/news/2017/11/09/2455271/kyustendil-nyama-danni-za-postradali-grazhdani-pri-vzrivyavaneto-na-bankomata-v-sapareva-banya.html", "text": "Няма данни за пострадали граждани при взривяването на банкомата в Сапарева баня. Това съобщиха за Радио „Фокус” – Кюстендил от Областна дирекция на МВР – Кюстендил. Работата по установяване на фактите и обстоятелствата, свързани с инцидента и извършителите продължава на територията на областите Перник и Кюстендил. Участват полицейски служители и служители на жандармерията, уведомена е прокуратурата.\r\nВенцеслав ИЛЧЕВ", "date": "2017.11.09", "title": "Кюстендил: Няма данни за пострадали граждани при взривяването на банкомата в Сапарева баня"}
{"url": "http://www.focus-news.net/news/2017/11/09/2455272/faz-sreshtata-na-voennite-ministri-ot-nato-prodalzhava-s-obsazhdane-na-misiyata-v-afganistan.html", "text": "Двудневната среща на министрите на отбраната на страните от НАТО продължава в четвъртък с обсъждане на планираното увеличение на броя на военнослужещите, които Алиансът ще изпрати в Афганистан, отбелязва германският национален ежедневник Die Frankfurter Allgemeine Zeitung.\r\nСъгласно думите на генералния секретар Йенс Столтенберг, броят на военнослужещите, които ще бъдат дислоцирани в Афганистан с цел обучение на местните сили за сигурност, ще нарасне до 16 000 през през следващата година. \r\nПричина за подсилването на мисията на НАТО в Афганистан е възходът на талибаните и засилването на влиянието на близкоизточната радикална групировка „Ислямска държава“ в страната. \r\nПо-голямата част от войниците, които ще бъдат изпратени в Афганистан, ще са военнослужещи на САЩ. Дали и Германия ще изпрати повече войници през следващата година остава неясно към момента. Министерството на отбраната в Берлин обаче неотдавна потвърди плановете си да подсили тренировъчната мисия на Бундесвера в Афганистан. Понастоящем в страната има 980 германски войници – по-малко, отколкото в Мали..Тереза Герова", "date": "2017.11.09", "title": "FAZ: Срещата на военните министри от НАТО продължава с обсъждане на мисията в Афганистан"}
{"url": "http://www.focus-news.net/news/2017/11/09/2455273/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata-na-10-noemvri.html", "text": "„Софийска вода” временно ще прекъсне водоснабдяването в някои части на столицата на 10 ноември. Това съобщиха от пресцентъра на дружеството.\r\nОт 23:00 часа на 10 ноември 2017 г. до 06:00 часа на 11 ноември 2017 г. (събота) във връзка с подмяна на спирателен кран на ул. „Оборище\", Център,  се налага спиране на водоподаването на клиентите на „Софийска вода”, живеещи в района на: бул. „Евлоги и Христо Георгиеви“ от ул. „Шипка“ до ул. „Мърфи“; ул. „Оборище“ от бул. „Евлоги и Христо Георгиеви“ до ул. „Васил Друмев“; бул. „Мадрид“ от бул. „Евлоги и Христо Георгиеви“ до ул. „Алеко Константинов“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: бул. „Евлоги и Христо Георгиеви“ №106.\r\nВъв връзка с реконструкция на уличен водопровод до бл. 168 , жк. „Света Троица“  се налага спиране на водоподаването от 00:00  до 12:00 часа на клиентите на „Софийска вода”, живеещи в: бл. 168, бл. 354, бл. 357, бл. 361. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес:  пред бл. 168.\r\nВъв връзка с изграждане на ново сградно водопроводно отклонение на ул. „Любляна“, кв. „Карпузица“ се налага спиране на водоподаването от 10:00 до 20:00 часа на клиентите на „Софийска вода”, живеещи в района на: ул. „Любляна“ от №60 до ул. „Евлия Челеби“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Любляна“ на ъгъла с ул. „Евлия Челеби“.\r\nВъв връзка с подмяна на сградно водопроводно отклонение на ул. „Цар Борис III“ , с. Казичене се налага спиране на водоподаването от 10:00 до 19:00 часа на клиентите на „Софийска вода”, живеещи в района на: ул. „Цар Борис III“ от ул. „Христо Ботев“ до ул. „Аличо“; ул. „Пейо Яворов“ от ул. „Аличо“ до ул. „Околовръстна“; ул. „Околовръстна“ от ул. „Цар Борис III“ до ул. „Пейо Яворов“, ул. „Трети март“, ул. „Серафим Стоев“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Околовръстна“ на ъгъла с  ул. „Цар Борис III“.\r\nВъв връзка с подмяна на водомерен възел на ул. „Богдан\", вилна зона „Иваняне“  се налага спиране на водоподаването от 9:00  до 12:00 часа на клиентите на „Софийска вода”, живеещи в района на: Вилна зона „Иваняне“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Мусала“ №3.\r\nВъв връзка с подмяна на пожарни хидранти на ул. „Освобождение\", жк. „Разсадника - Коньовица“  се налага спиране на водоподаването от 10:00  до 17:00 часа на клиентите на „Софийска вода”, живеещи в района на: ул. „Освобождение\", ул. „Хъшове“, ул. „Обеля“, ул. „Самодивско изворче“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Освобождение“ на ъгъла с ул. „Самодивско изворче“.\r\nВъв връзка с подмяна на сградно водопроводно отклонение на ул. „Индже войвода“ , жк. „Разсадника – Коньовица“ се налага спиране на водоподаването от 10:00 до 16:00 часа на клиентите на „Софийска вода”, живеещи в района на: ул. „Индже войвода“ от ул. „Д-р Калинков“ до ул. „Три уши“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Индже войвода“ на ъгъла с  ул.“ Д-р Калинков“ .\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2017.11.09", "title": "„Софийска вода” временно ще прекъсне водоснабдяването в някои части на столицата на 10 ноември"}
{"url": "http://www.focus-news.net/news/2017/11/09/2455274/burgas-uchastnitsi-v-vi-balkanski-lager-po-yaponski-ezik-i-kultura-razkazvat-za-grada-v-risunki-i-yeroglifi.html", "text": "В забавни и вдъхновяващи пана с рисунки на забележителности и емблематични места в Бургас и анотации с йероглифи към тях участниците в проекта Шести Балкански лагер по японски език, пресъздадоха впечатленията си от града. Това съобщиха от пресцентъра на Община Бургас. Проектът беше организиран от специалност „Японистика“ на Софийския университет „Св. Климент Охридски“,  и финансиран от японската Фондация. „Идеята на тези лагер-школи е да задълбочат връзките на изучаващите японски език и същевременно да популяризират японската култура в България“, обясни ръководителят на проекта  ас. Елеонора Колева, специалност „Японистика“ в СУ „Св. Климент Охридски“.\r\nТази година в проекта се включиха 50 участници-студенти и преподаватели, от университети от 6 различни страни в Балканския регион : Турция, Македония, Сърбия, Босна и Херцеговина, Румъния и България. Основните теми върху които се фокусираха участниците бе обсъждане на различни диалекти и съставяне на много известните в Япония герои – символи с качества, които да олицетворяват най-характерното за съответната област/град. Всички японски градове и префектури имат такива герои, включително и град Тояма, с който Бургас има близки взаимоотношения. Различните групи подготвяха плакати и карти на интересните според тях места в града и сътвориха такъв образ-талисман. \r\nВсеки може да гласува за проекта на и-мейл . Проектите са 6 и са обозначени в снимките по долу с цифри от 1 до 6. Проектът с най-много гласове ще бъде изпратен на партньорите на Бургас в  японския град Тояма.", "date": "2017.11.09", "title": "Бургас: Участници в VI Балкански лагер по японски език и култура разказват за града в рисунки и йероглифи"}
{"url": "http://www.focus-news.net/news/2017/11/09/2455275/pernik-vazstanoveno-e-dvizhenieto-po-pat--63-pernik-tran-v-uchastaka-mezhdu-selo-filipovtsi-i-grad-tran.html", "text": "Възстановено е движението по път II-63 Перник – Трън, в участъка между село Филиповци и град Трън. Това съобщиха от пресцентъра на Агенция \"Пътна инфраструктура\".", "date": "2017.11.09", "title": "Перник: Възстановено е движението по път II-63 Перник – Трън, в участъка между село Филиповци и град Трън"}
{"url": "http://www.focus-news.net/news/2017/11/09/2455276/yordan-tsonev-dps-byudzhetat-ne-e-finansovo-schetovoden-balans-na-prihodite-i-razhodite-na-edna-darzhava-a-e-osnoven-instrument-za-pravene-na-politiki.html", "text": "Бюджетът не е финансово-счетоводен баланс на приходите и разходите на една държава, а е основен инструмент за правене на политики. Това каза от парламентарната трибуна депутатът от ДПС Йордан Цонев по време на дебатите по първото гласуване на държавния бюджет за следващата година, предаде репортер на Агенция „Фокус“. „От бюджет на зрителната измама в съпоставка с един холивудски филм, през бюджет на работните заплати и на изгубеното време. Имаме икономически растеж, който е добър и се вписва в цикъла на европейската световна икономика от 4%. На какво се дължи този икономически растеж и как да бъде запазен, стимулиран и увеличен? Правилно министър Горанов постави въпроса, че може би българската икономика прегрява. Внимателният анализ показва, че растежът се дължи преди всичко на потреблението. Икономиката има крещяща нужда от външни и вътрешни инвестиции“, заяви Цонев. По думите му увеличаването на капиталовите разходи по-скоро се явява фискален буфер. „Основната причина за неинвестиране са административните спънки в страната. По отношение на растежа – не се вземат предвид структурата на БВП. Как да бъдат стимулирани онези сектори и фактори на растежа, за да се получи ускоряване на икономическия растеж. Бюджетът не е финансово-счетоводен баланс на приходите и разходите на една държава, той е основен инструмент за правене на политики. В него се отразяват намеренията на базата на даденостите на съответното правителство да прави политики и реформи“, допълни той и уточни, че в бюджета на заплатите реалното увеличаване на разходите за труд е около 1 млрд. лв. „В този бюджет наистина няма реформи, а би трябвало да има. Как се лекуват недостатъците на една монополна система? Чрез вкарване на конкуренция. Да, здравеопазването не е пазар. Защо има монопол на една Каса? Отказахте да правите реформа в здравеопазването“, каза още Йордан Цонев. \r\nЛюба АЛЕКСИЕВА", "date": "2017.11.09", "title": "Йордан Цонев, ДПС: Бюджетът не е финансово-счетоводен баланс на приходите и разходите на една държава, а е основен инструмент за правене на политики"}
{"url": "http://www.focus-news.net/news/2017/11/09/2455277/pregled-na-nyakoi-ot-osnovnite-temi-v-evropeyskiya-pechat-agentsiya-fokus.html", "text": "Двудневната среща на министрите на отбраната на страните от НАТО продължава в четвъртък с обсъждане на планираното увеличение на броя на военнослужещите, които Алиансът ще изпрати в Афганистан, отбелязва германският национален ежедневник Die Frankfurter Allgemeine Zeitung.\r\nСъгласно думите на генералния секретар Йенс Столтенберг, броят на военнослужещите, които ще бъдат дислоцирани в Афганистан с цел обучение на местните сили за сигурност, ще нарасне до 16 000 през през следващата година. \r\nПричина за подсилването на мисията на НАТО в Афганистан е възходът на талибаните и засилването на влиянието на близкоизточната радикална групировка „Ислямска държава“ в страната. \r\nПо-голямата част от войниците, които ще бъдат изпратени в Афганистан, ще са военнослужещи на САЩ. Дали и Германия ще изпрати повече войници през следващата година остава неясно към момента. Министерството на отбраната в Берлин обаче неотдавна потвърди плановете си да подсили тренировъчната мисия на Бундесвера в Афганистан. Понастоящем в страната има 980 германски войници – по-малко, отколкото в Мали.\r\n*** Когато от редакцията на електронното издание EurActiv питат премиера на България и председателя на Европейската комисия кои са геополитическите рискове за предстоящото българско председателство на Съвета на ЕС, Бойко Борисов заяви, че е задал същия въпрос на Жан-Клод Юнкер, но не е получил отговор.\r\nБорисов бе в Брюксел в сряда (8 ноември), придружен почти от цялото българско правителство за традиционната среща, която държавите, които поемат председателството на ЕС, провеждат с изпълнителния орган на Общността.\r\nВъпросът на редакцията до голяма степен бе провокиран от изявленията, които самият Борисов направи пред пресата, подчертавайки, че би искал да разбере кои са потенциалните противници на ЕС - „ако говорим за война\".\r\n„Ако говорим за война или за подготовка за война, след като ще трябва да похарчим толкова милиарди, десетки и стотици милиарди за цяла Европа от името на НАТО, нека имаме по-ясна позиция“ къде и как ще бъдат изразходвани тези средства, и кои граници трябва да бъдат укрепени, отбеляза българският премиер. \r\nТой продължи: „Не говорим за индустриалното сътрудничество и възможностите, включително за България да произвежда такова [военно] оборудване, за сътрудничество с други европейски страни и по този начин да запазим работните места и конкурентоспособността\". Премиерът отбеляза, че чрез обсъждане на тези въпроси публичните средства могат да бъдат изразходвани по-ефективно.\r\nПо отношение на геополитическите рискове по време на българското председателство, Юнкер отговори в обичайния си стил: „Няма риск, защото българското правителство е много гъвкаво\".\r\nБорисов първоначално отказа да отговори на въпроса, но от изданието му отправят молба да обясни какво има предвид, когато споменава „война\". В тази връзка българският министър-председател коментира:  „Ако всички страни казват, че трябва да похарчим повече за отбраната, това означава, че има заплаха. И ако ще похарчим повече за отбраната, това означава, че някой ще ни атакува. Това попитах днес Европейската комисия“.\r\n„Да ни кажете къде идват заплахите. Тук Жан-Клод Юнкер може да потвърди. [Аз попитах] от кои държави ще дойдат заплахите, за да укрепим съответните граници, така че да преразпределим армията, артилерията, ракетите, самолетите. Откъде ще дойде атаката?“\r\nБорисов допълни още, че по-голямата част от страните от ЕС са в НАТО, така че за отделните страни няма значение дали парите отиват в НАТО или в европейската отбрана, тъй като са взети от същите джобове.\r\nЮнкер направи допълнение: „България се намира в изключително сложна зона на Европа. Но днешната България не е държава, която консумира стабилност, а осигурява стабилност. Бих искал всички страни от региона да направят същото\".\r\n***Откакто неочаквано победи Хилари Клинтън на президентските избори на 8 ноември 2016 г., Доналд Тръмп не пропуска повод да се похвали за постиженията си в икономиката на САЩ. Как обаче изглежда всъщност икономическото представяне на Щатите през първите 12 месеца на ерата на Тръмп и доколко това действително се дължи именно на него, пише британският вестник  The Independent. Фондовият пазар на САЩ е една от гордостите на Тръмп. Миналия месец дори станахме свидетели на твърдението, че оживлението на пазарите след нанасянето му в Белия дом е било толкова съществено, че това е съкратило голяма част от американския национален дълг. Това твърдение няма смисъл. Истина е, че от 8 ноември миналата година на борсата се вижда положителна тенденция. За този период индексът S&P на 100-те водещи американски компании е отбелязал ръст от около 22%. Това се равнява на увеличение на стойността на акциите с около 4 трилиона долара. Идеята обаче това увеличение да се приписва на Тръмп е доста съмнителна. Европейските фондови борси също имат силно представяне след изборите в САЩ, което отразява по-силните икономически  перспективи. Твърденията на държавния глава, че е дал тласък на трудовия пазар чрез призивите за спиране на делокализирането на работните места в чужбина, също са спорни. В същото време икономическият растеж остава далеч под набелязаните по време на президентската кампания цели от 4% от БВП, а пробив по отношение на търговския дефицит все още няма, коментира изданието.  \r\n***", "date": "2017.11.09", "title": "Преглед на някои от основните теми в европейския печат (Агенция „Фокус“)"}
{"url": "http://www.focus-news.net/news/2017/11/09/2455278/varna-balgarin-osaden-v-gartsiya-za-trafik-na-migranti-shte-tarpi-nakazanieto-si-ot-10-godini-zatvor-u-nas.html", "text": "Подсъдимият Димо Георгиев ще изтърпи в България наказание лишаване от свобода за срок 10 години при строг режим. Това съобщиха от пресцентъра на Апелативна прокуратура - Варна. Той е осъден от Апелативния наказателен съд в гръцкия град Козани на 19 години лишаване от свобода, глоба от 45 000 евро и конфискация на автомобил.  Това се случи, след като присъдата на гръцкия съд бе приспособена по българския наказателен закон. Производството е било образувано по реда на член 44, ал. 11 от Закона за екстрадицията и ЕЗА и внесено във Варненския окръжен съд по предложение на окръжния прокурор. \r\n30-годишният мъж бил признат за виновен за транспортиране на територията на Република Гърция на чуждестранни граждани на трета страна, които нямали право на влизане в гръцка територия. Престъплението по гръцкия наказателен закон било извършено от Георгиев в съучастие и с цел печалба. \r\nДеянието съответства в българския Наказателен кодекс на престъпление по член 280, ал. 2, т. 3 и 4 и се наказва с лишаване от свобода от 1 до 10 години. С решението си Варненският окръжен съд зачете времето, през което Георгиев е бил с мярка за неотклонение „Задържане под стража“ на територията на Република Гърция, както и задържането му в България в изпълнение на ЕЗА.\r\nСъдът остави без уважение наложените наказания глоба в размер на 45 000 евро и конфискация на лекия автомобил на осъдения, тъй като същите следва да се бъдат разгледани по специален закон – Закон за признаване, изпълнение и изпращане на решения за конфискация или отнемане и решения за налагане на финансови санкции.\r\nРешението подлежи на обжалване пред Апелативния съд във Варна.", "date": "2017.11.09", "title": "Варна: Българин, осъден в Гърция за трафик на мигранти, ще търпи наказанието си от 10 години затвор у нас"}
{"url": "http://www.focus-news.net/news/2017/11/09/2455279/yambol-dvama-sa-postradali-pri-katastrofa-mezhdu-bus-i-lek-avtomobil-na-bul-evropa.html", "text": "Бус и лек автомобил са се ударили на бул. „Европа”, двама души са пострадали, съобщиха от Областна дирекция на МВР – Ямбол. В 05.20 часа тази сутрин е получен сигнал за настъпило пътнотранспортно произшествие на бул. „Европа” в Ямбол в близост до бензиностанция „Петрол”. По първоначални данни автобус „Сетра”, управляван от 56-годишен от Елхово, при движение в посока Сливен, в дясно на главния път предприема маневра завиване в обратна посока като отнема предимството на движещият се в направо лек автомобил „Ауди А3”, управляван от 21-годишен мъж. В следствие на инцидента в ЦСМП – Ямбол са транспортирани 32-годишна жена е с контузна рана на главата, съмнение за комоцио и фрактура на ръка и 27-годишен мъж с фрактура на ръката - и двамата са били пътници в лекия автомобил. Пробата за употреба на алкохол и на двамата водачи е отрицателна. На местопроизшествието се извършва оглед от дежурна оперативна група. По случая е образувано досъдебно производство.", "date": "2017.11.09", "title": "Ямбол: Двама са пострадали при катастрофа между бус и лек автомобил на бул. „Европа”"}
{"url": "http://www.focus-news.net/news/2017/11/09/2455280/sport-v-chetvartak-shte-stanat-yasni-polufinalistite-ot-sledvashtoto-pokolenie.html", "text": "Днес ще се изиграят последните двубои от груповата фаза на Финалите на „Следващото поколение“ в Милано, след които ще станат ясни имената всички полуфиналисти в надпреварата.\r\nПрограмата на Централния корт ще бъде открита в 15:00 часа с мач между Хьон Чунг от Южна Корея и представителя на домакините Джанлуиджи Куинци. Последният двубой за деня ще бъде между Борна Чорич и Карен Хачанов.", "date": "2017.11.09", "title": "Спорт: В четвъртък ще станат ясни полуфиналистите от „Следващото поколение“"}
{"url": "http://www.focus-news.net/news/2017/11/09/2455281/sliven-namaleno-e-deystvieto-na-sinyata-zona-v-grada.html", "text": "Намалено е действието на „Синята зона“ в Сливен, съобщиха от „Градска мобилност“. Работното време на „Синя зона“ е променено и вече е от 09.00 до 17.00 часа. Досега работното време беше от 08.00 до 18.00 часа. \r\nНа страницата на Община Сливен е публикувана промяната на Наредба за условията и реда за платено и безплатно почасово паркиране на моторни превозни средства на територията на община Сливен изменена и допълнена с решение № 865/17.10.2017 г., където е посочено новото работно време на „Синя зона“ град.", "date": "2017.11.09", "title": "Сливен: Намалено е действието на „Синята зона“ в града"}
{"url": "http://www.focus-news.net/news/2017/11/09/2455282/v-92-sarbiya-spored-ruskata-darzhavna-agentsiya-tass-ukrainskiya-poslanik-v-belgrad-e-predizvikal-diplomaticheski-skandal.html", "text": "Според руската държавна агенция ТАСС украинският посланик в Белград е предизвикал дипломатически скандал, предава белградското радио В-92.\r\nРадиото отбелязва, че информационната агенция публикува пълния текст на съобщението на сръбското министерство на външните работи и акцентира върху решението за изтеглянето на посланик Булатович за консултации.\r\nСпоред ТАСС \"сръбската общественост е била силно възмутена от изявленията на украинския посланик Олександър Александрович и е препоръчала на Киевда го задържи в Украйна\".Тереза Герова", "date": "2017.11.09", "title": "В-92 (Сърбия): Според руската държавна агенция ТАСС украинския посланик в Белград е предизвикал дипломатически скандал"}
{"url": "http://www.focus-news.net/news/2017/11/09/2455283/viktor-stanchev-chez-razpredelenie-balgariya-elektrorazpredelitelnata-mrezha-na-druzhestvoto-e-napalno-gotova-za-zimniya-sezon.html", "text": "Електроразпределителната мрежа на дружеството е напълно готова за зимния сезон. Това каза Виктор Станчев, главен оперативен директор на \"ЧЕЗ Разпределение България\", в интервю за Агенция \"Фокус\". Той уточни, че дружеството е готово да противодейства на метеорологични условия, подобни на тези, които имаше през януари-март тази година. „Защото началото на годината беше рекордно за нашата мрежа като товари. Имаме на разположение 400 аварийни екипа, като в това число над 300 проходими аварийни автомобила, 125 броя специализирана техника – кранове, багери и др. Разполагаме и с 12 броя АТВ машини, снабдени и с вериги за сняг, за местата, където исторически падат по-големи количества сняг, както и с 12 моторни шейни. Следим и ежедневно метеорологичните прогнози и когато има индикации за влошаване на метеорологичната обстановка – било силен вятър, било снеговалеж, било обледявания, - ние ангажираме през целия ден и цялата нощ допълнителни групи на дежурства, с които да можем бързо да реагираме и по този начин да спестим часове наред без захранване на нашите клиенти“, каза Станчев.\r\nПо думите му подготовката за есенно-зимния сезон е започнала още от началото на месец април. „Първо извършихме необходимите огледи на съоръженията поради тежката зима, на която бяха подложени. В тази връзка направихме термовизионна диагностика на над 3100 трафопоста, от които 710 бяха профилактирани. Извършена е просека на над 35 електропровода средно напрежение основно на места, които са планински и полупланински и преминават през горски масиви. Наблегнахме и на подмяна и реконструкция на въздушни електропроводи средно напрежение и през тази календарна година се подмениха над 44 хил. изолатора по мрежата. Бяха подменени и над 130 стълба за средно напрежение и над 280 стоманобетонни стълба, които трябваше да се махнат заради лошите метеорологични условия в периода януари-март тази година, за да можем да гарантираме надеждно електрозахранване. Другото, което беше направено и то в доста сериозни мащаби, е подмяната на проводник по тези електропроводи. Подменени са над 137  хил. метра проводник и отделно бяха подменени и 186 кабела средно напрежение основно в урбанизираните територии, големите окръжни градове на нашата територия и в град София. С това считаме, че захранването ще бъде доста по-стабилно и ще понесе всички товари, които очакваме да се получат по нашата мрежа през тази зима“, обясни той.\r\nВесела ПЕТРОВА", "date": "2017.11.09", "title": "Виктор Станчев, \"ЧЕЗ Разпределение България\": Електроразпределителната мрежа на дружеството е напълно готова за зимния сезон"}
{"url": "http://www.focus-news.net/news/2017/11/09/2455284/korneliya-ninova-bsp-byudzhetat-za-2018-g-na-borisov-3-e-paralelniyat-byudzhet-na-paralelnata-darzhava-neka-narodat-znae-che-toy-ima-alternativa.html", "text": "Бюджетът за 2018 г. на „Борисов“ 3 е паралелният бюджет на паралелната държава - нека народът знае, че той има алтернатива. Това каза лидерът на БСП Корнелия Нинова по време на дебатите по проекта за държавен бюджет за 2018 г. на първо четене, предаде репортер Агенция „Фокус“. „Традиционно при гледане на бюджет в НС управляващи и опозиция се позоваваме на числа, проценти, разменяме алтернативни разбирания за БВП, дефицит, бюджетно салдо. Един разговор, който заслужава уважение. Предлагам ви днес друг подход за дискусията. Даже се позоваваме на думите на министър Владислав Горанов, който каза, че това е бюджет за народа. Предлагам ви да погледнем на бюджета не от ваша, не от наша гледна точка, а от гледна точка на тези, за които го правим“, призова Нинова. По думите й според изследване хората казват, че образование, здравеопазване, доходи и сигурност са четирите политики, по които очакват решения от политическата класа. По темата за здравеопазването, Нинова попита дали бюджет 2018 г. предлага решение на проблема с достъпа до него. Според нея в сектора няма политики за общинското и районното здравеопазване. Като втори проблем в сектор „Здравеопазване“, тя избори скъпите лекарства. „Има ли в този бюджет решение на това? Не, няма. Нещо повече – предвиждате увеличение в политиката по лекарства и медицински изделия с 32 хил. лв., а за администрация 1,6 млн. лв. Хората не се тревожат от администрацията, а от цените на лекарствата“, заяви Нинова.  По думите й трети проблем в сектора е недостигът на медицински сестри и лекари. „Има ли решение на този проблем? Нищо подобно. Няма като предложение. Ето какво ни казват хората: „Искаме тези три проблема да решите“, ето какво казва правителството на Бойко Борисов: „Не“. „Проблемите на хората не са решени в този бюджет. Второ - образование и наука – казвате, че е станала там реформа – защо резултатът от тази реформа е увеличаване на броя на напусналите деца в последната година? Значи тази реформа не дава ефекта, който сте очаквали. Значи има нещо сбъркано“, коментира Нинова. По думите й значителен брой деца не тръгват на училище. „Бюджетът предлага ли решение – не. Няма увеличение на средствата за първокласници. Второ – неравенствата между училищата в страната. Има ли предложение за решение на този проблем в бюджета – не, няма. Неравенствата между училищата в страната остават същите, защото принципът е същият – парите следват ученика“, заяви лидерът на БСП. По думите й трети проблем в сектор „Образование“ е липсата на необходими  кадри за икономиката. „Бюджетът предвижда ли политика, която да обвърже средно и висше образование за нуждите на икономиката? Не.“, посочи Нинова. Тя поясни, че средствата за държавните висши училища са увеличени с 20 млн. и те покриват само разликата в минималната работна заплата. „Нищо повече. Тук доброто, което предлагате е увеличението на заплатите на учителите“, заяви Нинова. Според нея в бюджета липсва политика за наука. „Това, което предлагате на БАН като увеличение също е само покриване на разликата в минималната работна заплата“, допълни тя.  „Трета тема, която хората сочат в тези изследвания – доходи и бедност. Относителният дял на разходите за социални плащания намалява. Какви са проблемите тук? Да ги видим с реалните очи на хората“, призова Нинова.  „Тези 8 хил. са онези можещи, знаещи, които са се развили добре, само че на фона на това 3 млн. са със 670 лв. Между тях няма ли инженери, лекари, умни хора, професионалисти? Сигурно има“, коментира Нинова. Тя отчете, че има работещи бедни. „Как се решават тези проблеми в бюджета? Хайде да поговорим какво замразявате. Замразявате размера на еднократна помощ при бременност, еднократна помощ при раждане, еднократна помощ при раждане на близнаци“, изброи Нинова. По думите й замразява се помощта за хората с увреждания, за децата с увреждане, доходите и пенсиите. „Що за социален бюджет е това? Виждате ли какви групи хора замразявате – хората с увреждания, майките. За каква демографска политика говорите?“, заяви лидерът на БСП. Тя попита кой проблем се решава с 4 лв. „Сигурност“ е последната тема. Този бюджет решава ли основните проблеми в тема „Сигурност“? Не“, заяви Нинова. По думите й МО има нужда от 6000 души. Според нея ситуацията в МВР е сходна. „Средствата за оперативна и бойна подготовка са недостатъчни“, изтъкна тя. „По четирите въпроса бюджетът на правителството „Борисов 3“ не предлага нито едно решение. Това е бюджет на застоя. Това е паралелният бюджет на паралелната държава, държавата на управляващите, която гледа от високо, която не иска да вникне в ежедневния живот на хората. Паралелният бюджет не е съсредоточен в живия живот. Това е бюджет 2018 г.“, каза лидерът на БСП. „Има ли друга възможност? Има разбира се, и не кърпене на последиците от проблемите , а промяна на моделите“, каза Нинова. Според нея това не е единствено възможният бюджет. „Ние от \"БСП за България“ ще го внесем между първо и второ четене. Нека народът знае, че бюджетът на правителството „Борисов“ 3 има алтернатива“, подчерта тя. \r\nДеница КИТАНОВА", "date": "2017.11.09", "title": "Корнелия Нинова, БСП: Бюджетът за 2018 г. на „Борисов“ 3 е паралелният бюджет на паралелната държава - нека народът знае, че той има алтернатива"}
{"url": "http://www.focus-news.net/news/2017/11/09/2455285/chavdar-bozhurski-oblasten-upravitel-na-sliven-prodalzhava-zasileniyat-kontrol-okolo-ognishteto-na-influentsa-v-glushnik.html", "text": "Областният управител на Сливен Чавдар Божурски разпореди продължаване на засиления контрол в 3-километровата предпазна и в 10-километровата наблюдавана зона около ликвидираното огнище на инфлуенца в село Глушник, съобщиха от пресцентъра на Областната администрация. В заповедта се съобщава, че транспортирането на птици и птичи продукти ще е възможно само транзит, без разтоварване и спиране. Птиците ще могат да бъдат превозени само, ако са произведени извън зоната и са за незабавно клане в кланица извън нея.  А яйцата – ако са предназначени за пакетиране в опаковка за еднократна употреба.\r\nОбластният управител препоръчва в най-кратки срокове да приключи процедурата за обезщетение на потърпевшите стопани в Глушник. Извършен опис на унищожените птици. Обезщетенията ще се определят по пазарни цени според ценовите справки на официалната статистика за последните няколко месеца.", "date": "2017.11.09", "title": "Чавдар Божурски, областен управител на Сливен: Продължава засиленият контрол около огнището на инфлуенца в Глушник"}
{"url": "http://www.focus-news.net/news/2017/11/09/2455286/ministar-temenuzhka-petkova-eso-poluchava-nad-12-mln-lv-bezvazmezdno-finansirane-za-edin-ot-strategicheskite-proekti-na-es-v-oblastta-na-inteligentnite-mrezhi.html", "text": "„Електроенергийният системен оператор“ ЕАД се включва като стратегически партньор в проекта „Трансгранично управление на непостоянните енергийни източници и инсталации за съхранение на енергия, позволяващи транснационален пазар на едро – CROSSBOW”. Това съобщиха от пресцентъра на Министерство на енергетиката. Общата му стойност е над 21 млн. евро, от които над 17 млн. евро е безвъзмездното съфинансиране. Проектът е финансиран със средства от програма „Хоризонт“ 2020“ на Европейската комисия. Над 1.2 млн. лв. безвъзмездно ще получи ЕСО ЕАД за изпълнение на дейности в рамките на проекта, който се определя като един от стратегическите за Европейския съюз в областта на интелигентните мрежи. Основна цел на проекта е да предложи споделено използване на ресурси за насърчаване на трансграничното управление на непостоянните източници на възобновяема енергия.\r\n„Даваме началото на проекта именно в навечерието на първото българско председателство на Съвета на ЕС – ясен знак, че сме ангажирани с приоритета за приложение на законодателството „Чиста енергия за всички европейци“ и интегриране на електроенергийните пазари в Западните балкани“, каза Теменужка Петкова по време на откриването на срещата в Министерството на енергетиката. Двудневната среща събира участници от 14 държави, сред които и 8 оператори на преносни мрежи - България, Румъния, Македония, Сърбия, Гърция, Босна и Херцеговина, Хърватия и Черна гора. \r\nЕСО ЕАД има опит с разрешаването на експлоатационни проблеми, свързани баланса между производство и потребление на електроенергия. В тази връзка системният оператор ще участва в демонстрациите по CROSSBOW проекта с този актуален казус и предприеманите мерки. ПАВЕЦ Чаира би могла да разшири дейността си по балансиране на пазара в региона. Целта е CROSSBOW да анализира данните и помогне за използване на възобновяемата енергия на регионално равнище със съседните страни. \r\n„Участието на ЕСО в проекта CROSSBOW ще се даде възможност на операторите в региона да обменят най-добри практики в процеса по управление на електроенергийната система“, подчерта министър Петкова. Тя допълни, че създаването на регионален координационен център в Югоизточна Европа, подобен на вече съществуващите в Западна и Централна Европа ще гарантира повишаване надеждността и ефективността на преносната система в региона. \r\nПроектът „CROSSBOW“ се ръководи от ETRA GROUP и има за цел да предложи споделено използване на ресурси за насърчаване на трансграничното управление на непостоянните източници на възобновяема енергия и съоръженията за нейното съхранение. Това способства по-широко разгръщане на незамърсяващи енергийни източници,  съкращаване на мрежовите експлоатационни разходи и увеличаване на икономическите ползи от екологично чистата енергия. \r\nРезултатите от проекта “CROSSBOW” ще бъдат анализирани от осемте оператори на преносни системи от Югоизточна Европа. Ще бъдат демонстрирани отделни случаи на справяне с транснационалните предизвикателства, пред които е изправена всяка от участващите в проекта страни.", "date": "2017.11.09", "title": "Министър Теменужка  Петкова: ЕСО получава над 1.2 млн. лв. безвъзмездно финансиране за един от стратегическите проекти на ЕС в областта на интелигентните мрежи"}
{"url": "http://www.focus-news.net/news/2017/11/09/2455287/afp-bivshiyat-predsedatel-na-katalunskiya-parlament-shte-se-yavi-pred-varhovniya-sad-na-ispaniya.html", "text": "Бившият председател на разпуснатия парламент на Каталуния Карме Форкадел ще се яви в четвъртък пред Върховния съд на Испания, за да отговаря за ролята си в едностранното обявяване на независимостта на региона, предава AFP.\r\nСъдията може да реши да задържи Форкадел и някои бивши депутати по обвинения в организиране на бунт и злоупотреба с обществени средства, след като каталунските депутати гласуваха миналия месец за отделянето от Испания.Тереза Герова", "date": "2017.11.09", "title": "AFP: Бившият председател на каталунския парламент ще се яви пред Върховния съд на Испания"}
{"url": "http://www.focus-news.net/news/2017/11/09/2455288/kyustendil-45-godishen-mazh-ot-selo-zhilentsi-e-napadnal-meditsinska-sestra.html", "text": "Медицинска сестра от болницата в Кюстендил е станала обект на посегателство. Това каза пред Радио „Фокус” – Кюстендил д-р Александър Величков, управител на Многопрофилна болница за активно лечение – Кюстендил. „Имаше посегателство. Ние се обадихме в полицията и реакцията беше мигновена”, каза д-р Александър Величков. \r\nПо данни на Областна дирекция на МВР – Кюстендил по случая е образувано бързо полицейско производство срещу 45-годишен мъж от село Жиленци за нанасяне на телесна повреда на медицинската сестра. По случая е уведомен дежурен прокурор.\r\nВенцеслав ИЛЧЕВ", "date": "2017.11.09", "title": "Кюстендил: 45-годишен мъж от село Жиленци е нападнал медицинска сестра"}
{"url": "http://www.focus-news.net/news/2017/11/09/2455289/pregled-na-osnovnite-temi-v-pazardzhishkiya-pechat.html", "text": "Водещото заглавие на първа страница на вестник „Пазарджишка Марица“ е „Готвачи от Молдова спасяват ски сезона“. В статията се коментира темата за хотелите във Велинград, които масово наемат кадри от Молдова и Украйна за да ски сезона. Кризата за работна ръка е осезаема, тъй като квалифицираните родни кадри предпочитат да заминат за чужбина, където получават на значително по-добро заплащане. \r\nЕдинственото решение е да се наема персонал от бившите съветски републики. Друго заглавие от първа страница на изданието е „Лазар Влайков иска по-лека мярка“. Вестникът пише, че Районният съд в Пазарджик ще разгледа наказателно дело, образувано по молба на защитника на Лазар Влайков за изменение на наложената му мярка „домашен арест“ с по-лека. Съдебното заседание ще се проведе днес от 14.00 часа. На втора страница основна е темата за неплатените навреме фактури от пазарджишки фирми под заглавие „Плащаш 20 хиляди за дълг от 2000 лева“. Изданието отбелязва, че местни фирми се оказват с огромни задължения, заради непогасени навреме борчове. Втора страница на вестника коментира поредното заседание вчера на Окръжния съд в Пазарджик по делото за пропагандиране на идеите на „Ислямска държава“ под заглавие „СРС-тата пропагандират война“. На трета страница е продължена темата за кризата на работна ръка в планинските курорти. Четвърта страница отделя място на замърсяването на терен в Пещера, дни след почистването му. Изданието уточнява как вандали са изсипали отпадъци в местността Студен дол до Пещера. От Общината са пояснили, че мястото е било изчистено само преди няколко дни. Шеста, седма и осма страница на вестника коментират здравни теми, а на десета страница са публикувани новини от спорта.", "date": "2017.11.09", "title": "Преглед на основните теми в пазарджишкия печат"}
{"url": "http://www.focus-news.net/news/2017/11/09/2455290/blagoevgrad-yugozapadno-darzhavno-predpriyatie-shte-predstavi-proekt-po-programa-layf-za-opazvane-na-bioraznoobrazieto-v-zoni-ot-mrezhata-natura-2000.html", "text": "Пресконференция за представяне на проекта „Възстановяване и подобряване на природозащитния статус на приоритетни горски хабитати от мрежата Натура 2000 в България“ ще се проведе в сградата на Югозападно държавно предприятие от 11.30 часа. Това съобщиха за Радио „Фокус“ – Пирин от предприятието. Проектът е съвместна инициатива на Югозападното държавно предприятие и Горска семеконтролна станция – София и се реализира с финансовата подкрепа на програма LIFE+ 2016 на Европейската комисия. Изпълнението му започна на 18 септември и ще продължи до 2021 година. Основната цел на проекта е подобряване на природозащитното състояние и увеличаване покритието на 7 приоритетни горски местообитания в 6 целеви Натура 2000 зони в България, разположени на територията на Югозападното държавно предприятие. Екипът по управление ще представи основните дейности, съпътстващи събития и очаквани резултати от реализацията на проекта.\r\nЛивия НИНОВА", "date": "2017.11.09", "title": "Благоевград: Югозападно държавно предприятие ще представи проект по програма „Лайф +“ за опазване на биоразнообразието в зони от мрежата НАТУРА 2000"}
{"url": "http://www.focus-news.net/news/2017/11/09/2455291/elektroenergiyniyat-sistemen-operator-kato-strategicheski-partnyor-po-mezhdunarodniya-proekt-crossbow-e-domakin-na-parvata-sreshta-na-konsortsiuma.html", "text": "Под патронажа на министъра на енергетиката на България Теменужка Петкова в София се провежда първото Общо събрание на консорциума “CROSSBOW”, съобщиха от пресцентъра на ЕСО. Електроенергийният системен оператор (ЕСО) в качеството си на стратегически партньор е домакин на първата среща по международния проект „Трансгранично управление на непостоянните възобновяеми енергийни източници и инсталации за съхранение на енергия, позволяващи транснационален пазар на едро – CROSSBOW“, финансиран със средства от програма „Хоризонт 2020“ на ЕК.\r\nМинистърът на енергетиката на България Теменужка Петкова и изпълнителният директор на ЕСО Иван Йотов приветстваха участниците и пожелаха успех на мащабния изследователски проект.\r\nВ продължение на два дни двадесет и четирите участници от 14 държави, сред които и 8 оператори на преносни мрежи - България, Румъния, Македония, Сърбия, Гърция, Босна и Херцеговина, Хърватия и Черна гора, обсъждат дейностите в рамките на проекта, които ще бъдат реализирани през следващите четири години.\r\nЦелта на мащабния проект е развитие на екологично чисти енергийни източници, намаляване на разходите на регионалната енергийна система и стратегии за развитие на електропреносните мрежи в Югоизточна Европа.\r\nПроектът „CROSSBOW“ е с европейско финансиране по линия на програмата “Хоризонт 2020”. Общата му стойност е над 21 милиона евро, от които над 17 милиона евро е безвъзмездното съфинансиране. Близо 623 хиляди евро безвъзмездно ще получи ЕСО ЕАД за изпълнение на дейности в рамките на  проекта. \r\n„CROSSBOW“ е един от най-важните иновационни проекти на Европейския съюз в областта на интелигентните мрежи. \r\nПроектът „CROSSBOW“ се ръководи от ETRA GROUP и има за цел да предложи споделено използване на ресурси за насърчаване на трансграничното управление на непостоянните източници на възобновяема енергия и съоръженията за съхранение, способствайки за по-широко разгръщане на незамърсяващи енергийни източници, съкращаване на мрежовите експлоатационни разходи и увеличаване на икономическите ползи от екологично чистата енергия и от съоръженията за съхранение.  \r\nЦелта е да бъдат демонстрирани множество взаимодопълващи се технологии, предлагащи на операторите на преносни системни, като ЕСО, по-голяма гъвкавост и устойчивост посредством по-добро управление на енергийния обмен по междусистемните сечения, нови решения за съхранение на енергия – разпределено и централизирано, по-добри комуникации и управление с възможности за наблюдение на мрежите. В рамките на проекта ще бъдат разработени стратегии за определяне на транснационален пазар, който предлага справедливо и устойчиво възнаграждение за чиста енергия, чрез нови бизнес модели, насърчаващи по-широко участие и намаляването на разходите.\r\nРезултатите от проекта “CROSSBOW” ще бъдат анализирани в продължение на 18 месеца от осемте оператори на преносни системи от Югоизточна Европа. Ще бъдат демонстрирани отделни случаи на справяне с транснационалните предизвикателства, пред които е изправена всяка от участващите в проекта страни. \r\nС участието си в проекта ЕСО ще има възможността да се запознае с най-добрите практики за дефиниране на пазарните бизнес процеси на местно и регионално ниво и да въведе използването на специализирани софтуерни приложения за управление на регионалния електроенергийния пазар, осигуряващи сигурност на доставките и надеждност на електроенергийните системи.", "date": "2017.11.09", "title": "Електроенергийният системен оператор като стратегически партньор по международния проект „CROSSBOW“ е домакин на първата среща на консорциума"}
{"url": "http://www.focus-news.net/news/2017/11/09/2455292/d-r-plamen-penchev-odbh-sliven-1-584-ptitsi-sa-unishtozheni-zaradi-influentsa-v-oblastta.html", "text": "1 584 птици са унищожени заради инфлуенца, т.н „птичи грип“, в Сливенско, съобщи пред Радио „Фокус“ – Сливен директорът на Областната дирекция по безопасност на храните д-р Пламен Пенчев. На 4 и 5 ноември в Глушник са били принудително унищожени по хуманен начин всички птици, отглеждани в дворовете на местното население: кокошки, токачки, патици, пуйки. Сред тях е имало три фазана и 298 гълъба. Извършена е дезинфекция на местата, където са били отглеждани, на дворовете и на улиците пред тях.  Дезинфекцията продължава. От ОДБХ ще уведомят всички частно практикуващи ветеринарни лекари да извършват ежедневни прегледи в предпазната и наблюдаваната зона.\r\n Д-р Пенчев обясни, че е извършен опис на унищожените птици. Обезщетенията ще се определят по пазарни цени според ценовите справки на официалната статистика за последните няколко месеца.\r\nЛюдмила ЙОРГОВА", "date": "2017.11.09", "title": "Д-р Пламен Пенчев, ОДБХ – Сливен: 1 584 птици са унищожени заради инфлуенца в областта"}
{"url": "http://www.focus-news.net/news/2017/11/09/2455293/pavel-klimkin-ukrayna-shte-se-obarne-kam-es-vav-vrazka-s-uchastieto-na-srabski-naemnitsi-v-konflikta-v-donbas.html", "text": "Украйна ще се обърне към европейските партньори във връзка с участието на сръбски наемници във въоръжения конфликт в Донбас на страната на контролираните от Русия сили. Това заяви министърът на външните работи на Украйна Павел Климкин в социалната мрежа „Туитър“, предава информационната агенция УНИАН.\r\nПо-рано Киев отзова за консултации посланика си в Сърбия Олександър Александрович. С него са обсъдени „проблемите със сръбските наемници и незаконните контакти с окупирания Крим“, отбеляза Климкин. „По този въпрос ще се обърнем също и към нашите европейски приятели“, увери украинският външен министър. Агенция „Фокус“ припомня:\r\nВ началото на месеца в интервю за Balkan Insight украинският посланик в Белград заяви, че Русия използва Сърбия, за да разпали война на Балканите и да унищожи Европа. При това Александрович отбеляза, че властите в Белград не предприемат никакви мерки, за да прекратят участието на свои граждани във военните действия в Източна Украйна. Коментарите му доведоха до изостряне на напрежението между Белград и Киев.Тереза Герова", "date": "2017.11.09", "title": "Павел Климкин: Украйна ще се обърне към ЕС във връзка с участието на сръбски наемници в конфликта в Донбас"}
{"url": "http://www.focus-news.net/news/2017/11/09/2455294/vidin-shofyor-bez-knizhka-i-s-325-promila-alkohol-predizvika-katastrofa-v-selo-archar.html", "text": "Шофьор без книжка и с 3.25 промила алкохол предизвика катастрофа в село Арчар. Това съобщиха от ОДМВР - Видин. Вчера в полицейския арест е задържан 33-годишен мъж с инициали А. М. от Арчар - неправоспособен водач, който след употреба на алкохол шофирал автомобил с регистрационни табели, предназначени за друго МПС и предизвикал катастрофа. Сигналът за пътен инцидент на ул. ”Арчарица” в селото бил получен на тел.112 минути след 13.00 часа. Пристигналите на мястото полицейски служители установили, че лек автомобил „Рено” със софийска регистрация, управляван от 33-годишния мъж, навлязъл в насрещната лента и се блъснал във „Фолксваген”, шофиран от 23-годишен местен жител. В резултат на удара били нанесени материални щети по превозните средства. Последвалата проверка констатирала, че А. М. е неправоспособен, а регистрационните табели на колата са издадени за друг автомобил. При тестване с дрегер, пробата му отчела показание 3.25 промила. Другият шофьор не е употребил алкохол, пробата му е отрицателна. Мъжът е задържан с полицейска мярка за срок до 24 часа, регистрационните табели на колата са иззети. Работата по случая продължава, в ОДМВР - Видин е образувано досъдебно производство.", "date": "2017.11.09", "title": "Видин: Шофьор без книжка и с 3.25 промила алкохол предизвика катастрофа в село Арчар"}
{"url": "http://www.focus-news.net/news/2017/11/09/2455295/srbija-danas-sarbiya-ruskite-medii-opredeliha-izyavleniyata-na-poslanika-na-ukrayna-kato-antiruski-i-rusofobski.html", "text": "Руските медии определят изявленията на посланика на Украйна като антируски и русофобски, съобщава електронното издание Srbija danas.\r\nИзданието се позовава на коментарите в руската преса на дипломатическата криза, настъпила между двете страни по повод изявленията на украинския посланик Oлександър Александрович за ролята на Русия на Балканите и за участието на сръбски наемници в боевете в Донбас. \r\nСпоред Srbija danas руските издания отбелязват огромното възмущение на сръбската общественост срещу обвиненията на украинската страна. Тереза Герова", "date": "2017.11.09", "title": "Srbija danas (Сърбия): Руските медии определиха изявленията на посланика на Украйна като антируски и русофобски"}
{"url": "http://www.focus-news.net/news/2017/11/09/2455296/nsi-prez-perioda-yanuari-septemvri-2017-g-iznosat-na-balgariya-za-treti-strani-se-uvelichava-s-150-v-sravnenie-sas-sashtiya-period-na-2016-g.html", "text": "През периода януари - септември 2017 г. износът на България за трети страни се увеличава с 15.0% в сравнение със съответния период на предходната година и е на стойност 13 042.9 млн. лева. Това сочи статистика на Националния статистически институт (НСИ). Основни търговски партньори на България са Турция, Руската федерация, Китай, Сърбия, бившата югославска република Македония и Съединените американски щати, които формират 52.0% от износа за трети страни. \r\nПрез септември 2017 г. износът на България за трети страни нараства с 1.7% спрямо същия месец на предходната година и е в размер на 1 349.2 млрд. лева.\r\nПрез периода януари - септември 2017 г. при износа на България за трети страни, разпределен според Стандартната външнотърговска класификация, най-голям ръст в сравнение със същия период на 2016 г. е отбелязан в секторите „Артикули, класифицирани главно според вида на материала” (51.4%) и „Разнообразни готови продукти” (29.6%). Спад се наблюдава в секторите „Храни и живи животни” (8.2%) и „Минерални горива, масла и подобни продукти“ (7.0%).  \r\nВносът на България от трети страни през периода януари - септември 2017 г. се увеличава с 25.0% в сравнение със съответния период на предходната година и е на стойност 15 552.1 млн. лева (по цени CIF). Най-голям е стойностният обем на стоките, внесени от Руската федерация, Турция, Китай и Сърбия.\r\nПрез септември 2017 г. вносът на България от трети страни нараства с 12.6% спрямо същия месец на предходната година и е в размер на 1 619.3 млрд. лeвa.\r\nПри вноса от трети страни, разпределен според Стандартната външнотърговска класификация, през периода януари - септември 2017 г. спрямо същия период на 2016 г. най-голямо процентно увеличение е отчетено в секторите „Необработени (сурови) материали, негодни за консумация (изкл. горивата)“ (59.9%) и „Мазнини, масла и восъци от животински и растителен произход” (42.6%). \r\nВъншнотърговското салдо (износ FOB - внос CIF) на България с трети страни през периода януари - септември 2017 г. е отрицателно и е в размер на 2 509.2 млн. лева (табл. 1 от приложението). По цени FOB/FOB (след елиминиране на разходите за транспорт и застраховки при внос на стоки) салдото също е отрицателно и е на стойност 1 744.8 млн. лева.\r\nПрез септември 2017 г. външнотърговското салдо (износ FOB - внос CIF) с трети страни е отрицателно и е на стойност 270.1 млн. лева.\r\nПрез периода януари - септември 2017 г. от България са изнесени стоки общо на стойност 38 598.2 млн. лв. и в сравнение със съответния период на предходната година износът се увеличава с 12.3%.\r\nПрез септември 2017 г. общият износ възлиза на 4 502.9 млрд. лв. и нараства с 8.0% спрямо същия месец на предходната година.\r\nПрез периода януари - септември 2017 г. в страната са внесени стоки общо на стойност 42 833.2 млн. лв. (по цени CIF), или с 15.8% повече спрямо същия период на 2016 година. \r\nПрез септември 2017 г. общият внос се увеличава с 12.6% спрямо същия месец на предходната година и възлиза на 4 707.0 млрд. лева.\r\nОбщото външнотърговско салдо (износ FOB - внос CIF) е отрицателно през периода януари - септември 2017 г. и е на стойност 4 235.0 млн. лева. По цени FOB/FOB (след елиминиране на разходите за транспорт и застраховки при внос на стоки) салдото през периода януари - септември 2017 г. също е отрицателно и е в размер на 2 157.4 млн. лева. \r\nПрез септември 2017 г. общото външнотърговско салдо (износ FOB - внос CIF) е отрицателно и е на стойност 204.1 млн. лева. По цени FOB/FOB салдото е положително и е в размер на 33.4 млн. лева.", "date": "2017.11.09", "title": "НСИ: През периода януари - септември 2017 г. износът на България за трети страни се увеличава с 15.0% в сравнение със същия период на 2016 г."}
{"url": "http://www.focus-news.net/news/2017/11/09/2455297/yambol-shofyorite-v-grada-shte-se-samotaksuvat-pri-parkirane-v-sinyata-zona.html", "text": "Шофьорите в Ямбол ще се самотаксуват при паркиране в „Синята зона“ в града, съобщиха от пресцентъра на Общината. Местата на всички паркинг автомати са обозначени с указателни знаци поставени в зоните за самотаксуване. Водачите са длъжни при паркиране в тези зони да установят месторазположението на паркинг автоматите, да закупят необходимият им билет за времетраенето, за което ще паркират. Поставянето на билета става на вътрешната страна на предното стъкло на автомобила така, че да се вижда добре отвън. Минималната стойност на билета е от един лев и разрешава престой от един час. Паркинг автоматът не връща ресто. При поставяне на повече монети от един лев, той пресмята съответното време на престой.\r\nБилетът от паркинг автомата важи за цялата „Синя зона“ до изтичане на съответно разрешеното време.\r\nОстава самотаксуването чрез SMS на кратък номер 1346 за всички мобилни оператори и самотаксуване чрез закупуване на специални талони за паркиране от служителите на „Синята зона“, търговската мрежа на град Ямбол и от офиса на ОП „Платени зони за паркиране“ – ул. „Александър Стамболийски“ № 29.\r\nПромените влизат . Те важат за паркирали в „Синята Зона“ на следните улици и паркинги в централната част на град Ямбол:\r\n1. Обособена зона за паркиране, ул. „5-ти Януари“, от ул. „Преслав“ до ул. „Стефан Караджа“ и паркинг, ограничен от ул. „Преслав“, ул. „5-ти Януари“ и ул. „Страхил войвода“ . Тази зона ще се обслужват от един паркинг автомат поставен в началото на кръстовището на ул. „5-ти Януари“ и ул. „Преслав“.\r\n2. Обособена зона за паркиране, ул. „Стефан Караджа“ от ул. „5-ти Януари“ до ул.“Александър Стамболийски“ и ул. „Александър Стамболийски от ул. „Стефан Караджа“ до ул. „Хан Кубрат“. Тази зона ще се обслужва от един паркинг автомат поставен на кръстовището на ул. „Александър Стамболийски и ул. „Стефан Караджа“.\r\n3. Обособена зона за паркиране, ул. „Стефан Караджа“ от ул. „Александър Стамболийски“ до ул. „Г.С.Раковски“ и ул. „Екзарх Йосиф“ от ул. „Стефан Караджа“ до ул. „Хан Кубрат“. Тази зона ще се обслужва от един паркинг автомат поставен на кръстовището на ул. „Стефан Караджа“ и ул. „Екзарх Йосиф“.\r\n4. Обособена зона за паркиране, ул. „Хан Кубрат“ от ул. „Александър Стамболийски“ до ул. „Г.С.Раковски“. Тази зона ще се обслужва от един паркинг автомат поставен на кръстовището на ул. „Хан Кубрат“ и ул. „Екзарх Йосиф.\r\n5. Обособена зона за паркиране, ул. „Калина Карадимова“ от ул. „Стефан Караджа“ до ул. „Хан Кубрат“ Тази зона ще се обслужва от един паркинг автомат поставен в средата на зоната.\r\n6. Обособена зона за паркиране, ул. „Васил Карагьозов“ от ул. „Георги Дражев“ до ул. „Джон Атанасов“, ул. „Джон Атанасов“ и ул. „Иван Вазов“ от ул. „Джон Атанасов“ до ул. „Цар Самуил“. Тази зона ще се обслужва от един паркинг автомат поставен на кръстовището на ул. „Джон Атанасов“ и ул. „Иван Вазов“.\r\n7. Обособена зона за паркиране, ул. „Иван Вазов“ от ул. Джон Атанасов“ до ул. „Цар Самуил“ и ул. „Цар Самуил“ от ул. „Иван Вазов“ до ул. „Бяло море“. Тази зона ще се обслужва от един паркинг автомат поставен на кръстовището на ул. „Иван Вазов“ и ул. „Цар Самуил“.\r\n8. Обособена зона за паркиране, ул. „Цар Самуил“ от ул. Бяло море“ до ул. „Преслав“ и ул. „Одрин“ от ул. „Г.С. Раковски“ до ул. „Цар Самуил“. Тази зона ще се обслужва от един паркинг автомат поставен на кръстовището на ул. „Одрин“ и ул. „Цар Самуил“.\r\n9. Ул. „Бузлуджа“ в частта й от кръстовището с ул. „Волга“ до кръстовището с ул. „Цар Иван Александър“ е  отворена в двете посоки за движение. Поводът е да се създаде алтернативен маршрут на ул. „Константин Иречек“, която ще бъде отремонтирана окончателно след приключване на дейностите по водния цикъл.\r\nЗабранява се спирането от двете страни на ул. „Бузлуджа“, като  нарушителите на тази забрана ще бъдат санкционирани.\r\nСинята зона в участъка на ул. „Бузлуджа“ престава да действа, докато движението е двупосочно.", "date": "2017.11.09", "title": "Ямбол: Шофьорите в града ще се самотаксуват при паркиране в „Синята зона“"}
{"url": "http://www.focus-news.net/news/2017/11/09/2455298/sport-fifa-nalozhi-globa-na-futbolniya-sayuz-na-sarbiya.html", "text": "ФИФА наложи глоба в размер на 160 хиляди швейцарски франка на Футболния съюз на Сърбия заради поведението на феновете на националния отбор по футбол на мачовете от квалификациите за Мондиал 2018 срещу Австрия и Грузия. \r\nВ съобщението, публикувано на официалния сайт на ФИФА, се пояснява, че глобата е наложена заради издигането на забранени политически банери, скандиране на политически лозунги и използване на пиротехника. Освен финансовите санкции, ФИФА е отправила и официално предупреждение към Футболния съюз на Сърбия.", "date": "2017.11.09", "title": "Спорт: ФИФА наложи глоба на Футболния съюз на Сърбия"}
{"url": "http://www.focus-news.net/news/2017/11/09/2455299/aktsenti-v-predavaneto-sas-slavnata-2-ra-trakiyska-diviziya-za-chestta-na-balgariya-na-radio-fokus-plovdiv.html", "text": "В предаването „Със славната 2-ра Тракийска дивизия – За честта на България“ на Радио „Фокус” – Пловдив днес ще си припомним за боевете на 2-ра пехотна Тракийска дивизия при Кенали и Велюшина през октомври-ноември 1916 г. При село Кенали, разположено в Битолската равнина, българските войски водят кръвопролитни отбранителни боеве срещу връхлитащите съглашенски войски. В тези боеве българските полкове срещат в открит бой превъзхождащите френски войски. За героизма на българите ще ни разкаже военният историк Петър Ненков. В Рубриката „Герои“ ще ви разкажем и за полк. Христо Брайков, командир на 43-ти пехотен полк – български офицер, участвал в сраженията на Македонския фронт по време на Първата световна война.\r\nВъв втората част от предаването ни ще попитаме директора на Регионалния исторически музей в Пловдив Стефан Шивачев запазени ли са военните гробища на загиналите български войници извън страната ни, пази ли се споменът за проявения героизъм на българите по бойните полета на Балканите. Впечатленията му са събрани от участието му в експедиция по бойния път на 9-ти пехотен полк, изминат през Балканската и Междусъюзническата война, за отбелязването на 100-годишнината от Балканската война.\r\nВ днешното предаване ще ви разкажем и за това как в Клисура подеха инициатива за изграждане на алея с паметни плочи на достойни клисурци, участвали във войните за национално единение на българите. Първата плоча там вече е поставена и тя е на Спас Дринов, който е служил в 28-ми Стремски пехотен полк в Първата балканска и в Междусъюзническата война. За това ще ни разкаже директорът на музея в Клисура Стоян Иванов.\r\nПредаването „Със славната 2-ра Тракийска дивизия – За честта на България“ се излъчва всеки четвъртък от 15.00 до 16.00 часа. Телефонът за връзка с нас е 032/65 25 65. Водещ на предаването е Цветана Тончева.", "date": "2017.11.09", "title": "Акценти в предаването „Със славната 2-ра Тракийска дивизия – За честта на България“ на Радио „Фокус” – Пловдив"}
{"url": "http://www.focus-news.net/news/2017/11/09/2455300/nsi-prez-perioda-yanuari-avgust-2017-g-iznosat-na-balgariya-za-es-se-uvelichava-s-110-spryamo-sashtiya-period-na-2016-g.html", "text": "През периода януари - август 2017 г. износът на България за ЕС се увеличава с 11.0% спрямо същия период на 2016 г. и е на стойност 22 401.6 млн. лева. Основни търговски партньори на България са Германия, Италия, Румъния, Гърция, Франция и Белгия, които формират 67.9% от износа за държавите - членки на ЕС. Това сочи статистика на Националния статистически институт (НСИ). \r\nПрез август 2017 г. износът за ЕС нараства с 9.4% спрямо същия месец на предходната година и е в размер на 2 932.9 млн. лева.\r\nПри износа на България за ЕС, разпределен според Стандартната външнотърговска класификация, през периода януари - август 2017 г. в сравнение със същия период на предходната година най-голям ръст е отбелязан в секторите „Минерални горива, масла и подобни продукти” (32.0%) и „Артикули, класифицирани главно според вида на материала” (29.2%). Най-голям спад се наблюдава в секторите „Безалкохолни и алкохолни напитки и тютюн” (13.1%) и „Необработени (сурови) материали, негодни за консумация (изкл. горивата)” (10.3%).\r\nВносът на България от ЕС през периода януари - август 2017 г. се увеличава с 10.9% спрямо същия период на 2016 г. и е на стойност 24 193.4 млн. лв. по цени CIF. Най-голям е стойностният обем на стоките, внесени от Германия, Италия, Румъния, Испания и Гърция.\r\nПрез август 2017 г. вносът на България от държавите - членки на ЕС, нараства с 12.3% спрямо същия месец на предходната година и е в размер на 3 129.3 млн. лева. \r\nПри вноса от ЕС, разпределен според Стандартната външнотърговска класификация, през периода януари - август 2017 г. в сравнение със същия период на 2016 г. най-голямо процентно увеличение е отчетено в секторите „Необработени (сурови) материали, негодни за консумация (изкл. горивата)” (53.0%) и „Минерални горива, масла и подобни продукти” (34.1%). Най-голямо намаление се наблюдава в сектор „Безалкохолни и алкохолни напитки и тютюн” (3.0%).\r\nВъншнотърговското салдо (износ FOB - внос CIF) на България с ЕС за периода януари - август 2017 г. е отрицателно и е на стойност 1 791.8 млн. лева. По цени FOB/FOB (след елиминиране на разходите за транспорт и застраховки при внос на стоки) салдото също е отрицателно и е в размер на 632.9 млн. лева.", "date": "2017.11.09", "title": "НСИ: През периода януари - август 2017 г. износът на България за ЕС се увеличава с 11.0% спрямо същия период на 2016 г."}
{"url": "http://www.focus-news.net/news/2017/11/09/2455301/zhelyo-boychev-volya-nyama-da-podkrepyat-vota-na-nedoverie-kam-kabineta-tsvetan-tsvetanov-dobre-se-spravya.html", "text": "„Воля“ няма да подкрепят вота недоверие към кабинета, подкрепиха бюджетите на НЗОК и ДОО - Цветан Цветанов добре се справя. Това каза заместник-председателят на ПГ на „БСП за България“ Жельо Бойчев след срещата между БСП и „Воля“ за вота на недоверие към кабинета, предаде репортер на Агенция „Фокус“.  „Приключихме втората среща по търсенето на подкрепа за инициативата вот на недоверие към правителството на Борисов. Не срещнахме разбиране за подкрепа на тази наша парламентарна инициатива. Разбират, че темата е важна за българското общество, но считат, че един вот за недоверие няма да помогне за решаване на проблема за борба с корупцията в България. ПГ на „БСП за България“ продължава да търси подкрепа. Ще търсим подкрепа за всички български граждани за тази наша инициатива за свалянето на правителството на ГЕРБ и Борисов от власт“, заяви Бойчев. Попитан дали вотът на недоверие става обречен, Бойчев отговори, че той има важна цел. По думите му вотът определя ясно в българския парламент кой подкрепя правителството на Борисов и кой е опозицията. „Това се вижда от всички български граждани. Вотът на недоверие по темата „Борба с корупцията“ поставя една разделителна линия кой иска истинска промяна, кой иска смяна на модела на управление на страната и кой е за запазване на това статукво, което продължава да ограбва всеки един български гражданин. Дебатът не е безсмислен. Напротив, този дебат тепърва предстои в българското общество. БСП има силата и волята да го води. От поведението на останалите можете да си направите изводите“, заяви Бойчев. Заместник-председателят на ПГ на „БСП за България“ Жельо Бойчев заяви, че БСП счита, че борбата с корупцията е тема, която ощетява и касае всеки един български гражданин. По думите му това е разговорът за всеки лев, който не се събира в бюджета. „Това е разговор за всеки лев, който продължава да се харчи по начина, по който го правят те на близките до тях. Това е голям разговор“, заяви Бойчев.\r\nДеница КИТАНОВА", "date": "2017.11.09", "title": "Жельо Бойчев: „Воля“ няма да подкрепят вота на недоверие към кабинета, Цветан Цветанов добре се справя"}
{"url": "http://www.focus-news.net/news/2017/11/09/2455302/burgas-zdravoslovnoto-hranene-prodalzhava-da-e-aktsent-v-obuchenieto-na-detsata-v-detskite-gradini-v-grada.html", "text": "Здравословното хранене продължава да е акцент в обучението на децата в бургаските детските градини. Това съобщиха от пресцентъра на Община Бургас. Възпитателите и малчуганите от ДГ „Надежда“ посветиха тази седмица на полезната храна и научиха ценни съвети за здравето. Инициативата на ДГ „Надежда“ е под надслов „Да се храним разумно и здравословно“ и включва тематични лекции по различни въпроси, свързани с правилното хранене. В нея се включиха и родители, които наблюдаваха провеждането на тематичните занимания.\r\nОбучителните занимания, посветени на седмицата на здравословното хранене, се проведоха по следните теми:\r\n„Хигиена спазвай ти, от зарази се пази“ – беседа;\r\n„Да направим туршия“ – наблюдение, разговор, експериментиране;\r\n„За да растем здрави и силни – трябва да се храним добре“ – беседа;\r\n„Сладко и полезно“ – открит урок пред родителите;\r\n„Зъбките ни здрави, чистички и бели“ – открит урок пред родителите;\r\n„Есенен пазар“ – посещение на близкия пазар и избор на свежи плодове и зеленчуци;\r\n„Помощници в кухнята“ – включване на децата в подготовката на здравословен обяд.", "date": "2017.11.09", "title": "Бургас: Здравословното хранене продължава да е акцент в обучението на децата в детските градини в града"}
{"url": "http://www.focus-news.net/news/2017/11/09/2455303/pazardzhik-uchenik-ot-detskoto-politseysko-upravlenie-vav-velingrad-e-sred-otlichenite-v-natsionalniya-konkurs-za-risunka-az-i-detskoto-politseysko-upravlenie.html", "text": "Ученик от Детското полицейско управление във Велинград е сред отличените в Националния конкурс за детска рисунка „Аз и детското полицейско управление”. Това съобщи за Радио „Фокус“ – Пазарджик говорителят на ОД на МВР в Пазарджик Мирослав Стоянов. Той обясни, че на церемонията в Националния дворец на децата в столицата са присъствали представители на политическото и професионалното ръководство на вътрешното министерство. „След отличените с награда е и Атанас Муртин от Детското полицейско управление при СУ „Св. Св. Кирил и Методий” във Велинград. Ръководител и наставник на децата е младши експерт Здравко Пашов от полицейското управление в курортния град. Младият автор с пълно основание може да се гордее, тъй като творбата му е отличена сред общо 83 детски рисунки от цялата страна“, коментира Стоянов.\r\nВаня НИКОЛОВА", "date": "2017.11.09", "title": "Пазарджик: Ученик от Детското полицейско управление във Велинград е сред отличените в Националния конкурс за рисунка „Аз и детското полицейско управление”"}
{"url": "http://www.focus-news.net/news/2017/11/09/2455304/kyustendil-obshtina-dupnitsa-organizira-predstavyane-na-fotodokumentalnata-izlozhba-pogromat-v-bosilegradsko-15-16-may-1917-godina.html", "text": "Община Дупница организира представяне на фотодокументалната изложба „Погромът в Босилеградско 15 – 16 май 1917 година”. Това съобщи за Радио „Фокус” – Кюстендил авторът на изложбата историкът Ангел Джонев. Представянето на изложбата ще започне от 16.00 часа във фоайето на сградата на Община Дупница. То се организира по покана на Община Дупница и на Общинския исторически музей и е инициатива на Български културно-информационен център „Босилеград”. \r\n„Изложбата е създадена по повод отбелязването на 100-годишнината от престъплението срещу цивилното българско население в Босилеградско. При нахлуването на сръбската паравоенна чета на Коста Милованович Печанац през 1917 година са убити 35 души, опожарени са 317 жилищни постройки, нанесените вреди са оценени на над 2,5 милиона лева”, каза Ангел Джонев. Изложбата включва снимки на изгорелия Босилеград на известния български учен от Босилеград Йордан Захариев, съхранявани в Регионалния исторически музей в Кюстендил и архивни документи.\r\nВенцеслав ИЛЧЕВ", "date": "2017.11.09", "title": "Кюстендил: Община Дупница организира представяне на фотодокументалната изложба „Погромът в Босилеградско 15 – 16 май 1917 година”"}
{"url": "http://www.focus-news.net/news/2017/11/09/2455305/veselin-mareshki-volya-shte-glasuvame-vazdarzhali-se-po-vota-na-nedoverie-ako-ima-ideya-za-kabinet-mezhdu-bsp-dps-vmro-i-ataka-da-go-kazhat.html", "text": "Ще гласуваме „Въздържали се“ по вота на недоверие,ако има идея за кабинет между БСП, ДПС, ВМРО и Атака - да го кажат. Това каза лидерът на „Воля“ Веселин Марешки след срещата между БСП и „Воля“ за вота на недоверие към кабинета, предаде репортер на Агенция „Фокус“. Марешки поясни, че така „Воля“ ще покаже разграничаването си от формациите, управлявали България през всичките тези години. „Ние като прагматици и професионалисти не можем да участваме в едно празно говорене. Темата за корупцията, картелите, контрабандата ние ще я изнасяме всеки ден пред всички медии. Не е необходимо да използваме такъв механизъм като вот на недоверие, за да си я изкажем в още един ден“, коментира Марешки. „Не считаме за нормално сега - преди коледните празници и преди председателството на Европа, да се използва този парламентарен механизъм“, посочи Марешки. Попитан какво се е променило от началото на парламентарния сезон, за да не искат вот на недоверие, Марешки каза, че нищо не се е променило. „Всички тогава ни убеждаваха, че това е безсмислен ход, който нищо няма да допринесе. Ние подадохме ръка и казахме, че сме готови дори да участваме във вот на недоверие, ако е ясно какво следва и какъв е крайният изход“, каза той. „Може би правителство между БСП, ДПС и Атака и ВМРО? Виждате, че атаките към националистите са само по отношение на Валери Симеонов. Никой не атакува Каракачанов и Волен Сидеров. Ако идеята е да се направи правителство между БСП, ДПС, Атака и ВМРО - да излязат и да го кажат“, посочи Марешки. Според него няма в момента критична маса от хора, които да искат предсрочни парламентарни избори. \r\nДеница КИТАНОВА", "date": "2017.11.09", "title": "Веселин Марешки, „Воля“: Ще гласуваме „Въздържали се“ по вота на недоверие, ако има идея за кабинет между БСП, ДПС, ВМРО и Атака - да го кажат"}
{"url": "http://www.focus-news.net/news/2017/11/09/2455306/milorad-dodik-sarbiya-i-republika-srabska-sa-edno-tsyalo-granitsata-e-formalnost.html", "text": "Сърбия и Република Сръбска са едно цяло и затова изобщо не е от значение къде ще бъде прокарана формалната граница. Това заяви президентът на Република Сръбска Милорад Додик, отбелязва скопското електронно издание „Локално“.\r\n„В нашето подсъзнание не признаваме границата, въпреки че официално съществува в международен правен смисъл“, подчерта Додик в рамките на събитие в Невесине.\r\nИзявлението на Додик е във връзка с по-рано разпространената информация, съгласно която до края на годината ще бъде определена границата между Сърбия и Босна и Херцеговина в участъка на Република Сръбска.\r\nДодик подчерта, че границата между Босна и Херцеговина и Сърбия трябва да се коригира, като към сръбската територия ще бъдат включат части, които са жизненоважни за функционирането на транспортната инфраструктура на страната, визирайки частта от линията Белград-Бар, която при Щръпци влиза на босненска територия.\r\n„Готови сме да направим това.  Тук онези от Сараево нямат работа. Ако Република Сръбска приеме това, те трябва да го ратифицират“, категоричен бе Додик.Тереза Герова", "date": "2017.11.09", "title": "Милорад Додик: Сърбия и Република Сръбска са едно цяло, границата е формалност"}
{"url": "http://www.focus-news.net/news/2017/11/09/2455307/burgas-sdruzhenie-balgarska-istoriya-shte-iznese-otkrit-urok-pred-uchenitsi-ot-nemskata-ezikova-gimnaziya.html", "text": "Сдружение „Българска история“ ще изнесе открит урок пред ученици от Немската езикова гимназия в Бургас в 16.00 часа. Това съобщиха от пресцентъра на Община Бургас. Ще бъдат излъчени и няколко документални исторически филма от новата поредица на сдружението. \r\nОткрият урок е част от образователната инициатива „Българско военно чудо“ на „Българска история“ и ЗАД „Армеец“, която цели да превърне историята в атрактивен учебен предмет. Филмите от поредицата се предоставят безвъзмездно за образователни цели, така че учителите да могат да ги използват, за да разнообразят по интересен мултимедиен начин учебните си часове.", "date": "2017.11.09", "title": "Бургас: Сдружение „Българска история“ ще изнесе открит урок пред ученици от Немската езикова гимназия"}
{"url": "http://www.focus-news.net/news/2017/11/09/2455308/ministar-krasimir-valchev-davaneto-na-pari-na-uchitelite-ne-e-nalivane-a-polivane-na-edno-darvo-koeto-iskame-da-dava-plodove.html", "text": "Даването на пари на учителите не е наливане, а поливане на едно дърво, което искаме да дава плодове. Това каза от парламентарната трибуна министърът на образованието Красимир Вълчев по време на първото гласуване на държавния бюджет за 2018 г., предаде репортер на Агенция „Фокус“. „Чух две групи критики – едните от по-либерална гледна точка, че се наливат средства в образованието и те не са обвързани с резултати и реформи. От друга страна, от ляво, че средствата не са достатъчно или че съществуват и ще продължават да съществуват всеобщи неравенства. Само пари изискват инвестициите в учители. Това е разликата между българската и финландската система. Във  Финландия учители стават ученици от 10-те процента с най-високи образователни резултати на изхода на гимназиално образование. Даването на пари на учители е днешната инвестиция в образованието за след 20 години. Това не е наливане, а поливане на едно дърво, което искаме да даде плодове“, заяви Вълчев. По думите му средствата, които се предоставят не са голям процент, но по отношение на малките училища се получава по-висок процент. „Радвам се, че имаме общо мнение по отношение на промените в системата на делегираните бюджети. Броят на учениците ще се запази като фактор, но ще бъде по-скоро като разпределителна величина, а не в основата на концепцията „парите следват ученика“. Няма как финансирането на едно училище да не зависи от броя на учениците. Опорната точка за частните училища вече може да отпадне, защото средствата, които ще предоставят за частни училища ще бъдат по-малко от 2 млн. лв. На фона на рамка от 3,8 млрд. лв. и ръст от над половин милиард лева, 2 млн. лв. да твърдите, че са повишили неграмотността и отпадането, е меко казано необоснована теза“, подчерта Вълчев. За висшите училища той уточни, че парите са разпределени точно във връзка със системата за комплексна оценка между качество и съответствие с потребностите на пазара на труда. „9 млн. лв. допълнително са за стипендии по приоритетните професионални направления. Те са инструментът, с който искаме да насочим едни студенти да учат по тези нежелани специалности и направления. Бюджетът сам по себе си не е пакетът от реформи, който се предлага. Основното е, че трябва да имаме учители, ако искаме да имаме добро образование“, каза още просветният министър. \r\nЛюба АЛЕКСИЕВА", "date": "2017.11.09", "title": "Министър Красимир Вълчев: Даването на пари на учителите не е наливане, а поливане на едно дърво, което искаме да дава плодове"}
{"url": "http://www.focus-news.net/news/2017/11/09/2455309/pregled-na-nyakoi-ot-osnovnite-temi-v-balkanskiya-pechat-agentsiya-fokus.html", "text": "Руските медии определят изявленията на посланика на Украйна като антируски и русофобски, съобщава електронното издание Srbija danas.\r\nИзданието се позовава на коментарите в руската преса на дипломатическата криза, настъпила между двете страни по повод изявленията на украинския посланик Oлександър Александрович за ролята на Русия на Балканите и за участието на сръбски наемници в боевете в Донбас. \r\nСпоред Srbija danas руските издания отбелязват огромното възмущение на сръбската общественост срещу обвиненията на украинската страна.\r\n*** Сърбия и Република Сръбска са едно цяло и затова изобщо не е от значение къде ще бъде прокарана формалната граница. Това заяви президентът на Република Сръбска Милорад Додик, отбелязва скопското електронно издание „Локално“.\r\n„В нашето подсъзнание не признаваме границата, въпреки че официално съществува в международен правен смисъл“, подчерта Додик в рамките на събитие в Невесине.\r\nИзявлението на Додик е във връзка с по-рано разпространената информация, съгласно която до края на годината ще бъде определена границата между Сърбия и Босна и Херцеговина в участъка на Република Сръбска.\r\nДодик подчерта, че границата между Босна и Херцеговина и Сърбия трябва да се коригира, като към сръбската територия ще бъдат включат части, които са жизненоважни за функционирането на транспортната инфраструктура на страната, визирайки частта от линията Белград-Бар, която при Щръпци влиза на босненска територия.\r\n„Готови сме да направим това.  Тук онези от Сараево нямат работа. Ако Република Сръбска приеме това, те трябва да го ратифицират“, категоричен бе Додик.\r\n*** Полицията в Турция е задържала най-малко 101 заподозрени за връзки с близкоизточната радикална групировка „Ислямска държава“ в рамките на мащабна антитерористична операция, извършена в ранните часове на четвъртък в столицата Анкара, съобщава вестник Daily Sabah. \r\nСъгласно разпространените данни, в акцията са задействани 1500 полицейски служители.\r\nОперацията е проведена след издаването на заповеди за арест на 245 заподозрени. Полицията е извършила проверки на 240 различни адреса в различни квартали на Анкара, в рамките на които е иззела дигитални и други материали, свързани с терористичната групировка.\r\n***", "date": "2017.11.09", "title": "Преглед на някои от основните теми в балканския печат (Агенция „Фокус“)"}
{"url": "http://www.focus-news.net/news/2017/11/09/2455310/politsiyata-izdirva-76-godishnata-liliya-parlapanova-ot-sofiya.html", "text": "Столичното Шесто РУ издирва  76-годишната Лилия Русева Парлапанова от София, съобщиха от пресцентъра на МВР. Жената напуснала дома си на 3 ноември в 14.00 часа и оттогава е в неизвестност. Лилия е висока около 160 см, с чуплива, прошарена коса и кафяви очи. Била е облечена с лилаво палто.", "date": "2017.11.09", "title": "Полицията издирва 76-годишната Лилия Парлапанова от София"}
{"url": "http://www.focus-news.net/news/2017/11/09/2455311/mvr-pozharnikari-ot-tran-i-pernik-spasiha-shofyor-na-tir-nadvisnal-nad-most.html", "text": "Пожарникари от Трън и Перник спасиха шофьор на ТИР, надвиснал над мост. Това съобщиха от пресцентъра на МВР. Към 22.30 часа, в пожарната служба в Трън е полученсигнал от районното управление в града за пътен инцидент с товарен автомобил /сръбска регистрация/ на моста на разклона за с. Врабча, местността Секирица, област Перник. Движението в двете посоки на пътя временно е било спряно. На място са изпратени противопожарни екипи от Трън и от Перник, които установили, че  кабината на камиона заедно с шофьора е надвиснала над дерето на височина 10-15 м. Предприети са незабавни действия за изваждане на шофьора от кабината на автомобила. Към 0.20 часа днес водачът на автомобила е изваден невдредим. Организирана е техника за оказване на помощ и освобождаване на пътя от катастрофиралия товарен автомобил.", "date": "2017.11.09", "title": "МВР: Пожарникари от Трън и Перник спасиха шофьор на ТИР, надвиснал над мост"}
{"url": "http://www.focus-news.net/news/2017/11/09/2455312/plovdiv-bezplatni-ochni-pregledi-se-izvarshvat-v-detskite-gradini-v-rayon-zapaden.html", "text": "Безплатни очни прегледи се извършват в детските градини в район „Западен“ в Пловдив. Това съобщи за Радио „Фокус“ – Пловдив районният кмет Димитър Колев. Прегледите са част от втория етап от благотворителната кампания „Весели очички”. Изследването се реализира със специален апарат, който чрез звук и картина привлича вниманието на детето, очите му се улавят в бял правоъгълник и могат да се анализират. Димитър Колев даде начало на кампанията от детска градина „Елица”, като предстоят прегледи в още 7 детски градини в район „Западен“. Статистиката от последното изследване сочи, че от 399 изследвани деца в района при 149 са открити зрителни аномалии. Специалистите твърдят, че основната причина са силно светещите екрани от мобилни и компютърни устройства. При редовни прегледи и вземане на своевременни мерки броят на децата със зрителни проблеми значително ще намалее.\r\nТони МИХАЙЛОВ", "date": "2017.11.09", "title": "Пловдив: Безплатни очни прегледи се извършват в детските градини в район „Западен“"}
{"url": "http://www.focus-news.net/news/2017/11/09/2455313/sofiya-koloezdach-e-blasnat-ot-lek-avtomobil-v-samokov.html", "text": "Колоездач е блъснат от лек автомобил в Самоков. Това съобщиха от ОДМВР - София. Около 19.05 часа на 8 ноември в РУ- Самоков се получил сигнал за тежко пътнотранспортно произшествие на бул. „Искър“ с пострадал колоездач. Извършен е оглед на местопроизшествието. По първоначални данни колоездачът е излязъл внезапно на пътното платно, вследствие на което е бил блъснат от лек автомобил „Пежо“, а след падането му в насрещната лента за движение и от втори автомобил- „Мерцедес Спринтер“. Двамата водачи са изпробвани за употреба на алкохол и наркотични вещества, като пробите им са отрицателни. Пострадалият 67- годишен мъж е транспортиран за лечение с открита рана на главата, счупени ребра и други травми, като му е взета кръвна проба за анализ. По случая е образувано досъдебно производство.", "date": "2017.11.09", "title": "София: Колоездач е блъснат от лек автомобил в Самоков"}
{"url": "http://www.focus-news.net/news/2017/11/09/2455314/stoyan-yovchev-obshtina-peshtera-savetat-za-mladezhka-politika-shte-ima-klon-v-grada.html", "text": "Съветът за младежка политика ще има клон в Пещера, съобщи за Радио „Фокус“ – Пазарджик Стоян Йовчев от Общината. По думите му неправителствената организация започва работа по създаването му по инициатива на кмета Николай Зайчев, който е събрал на среща директорите на СУ „Св. Климент Охридски“, ПГХВТ „Атанас Ченгелев“ и ПГЛПМ „Васил Левски“ и представители на Съвета. „Бяха набелязани първите стъпки за организирането на структура в Пещера. След това трите училища излъчиха свои представители, които се срещнаха с кмета и Александър Иванов, председател на Съвета за младежка политика, който ги запозна с дейността на организацията. Представителите на училищата споделиха впечатленията си от своя роден град и дискутираха различни младежки проблеми. За тях предстои да преминат през запознаване с цялата система на организацията в Пазарджик, а първото им посещение на среща на колегите им в областния град предстои“, допълни Йовчев. \r\nСъветът за младежка политика в Пещера ще цели да развие личностните и лидерски умения на младите хора и да създаде алтернативна среда за младежите в града. Съветът за младежка политика е неправителствена организация, която цели да развива потребностите и интересите на младите хора, чрез младежко включване, граждански активност и неформално образование.\r\nВаня НИКОЛОВА", "date": "2017.11.09", "title": "Стоян Йовчев, Община Пещера: Съветът за младежка политика ще има клон в града"}
{"url": "http://www.focus-news.net/news/2017/11/09/2455315/bchk-zapochna-kolednata-blagotvoritelna-kampaniya-topal-obyad-za-nuzhdaeshti-se-balgarski-detsa.html", "text": "Днес стартира съвместната коледна благотворителна кампания на Самекс ЕООД, представител на веригите KFC, Dunkin’ Donuts и Nordsee, и БЧК в подкрепа на каузата „Топъл обяд“ в училище. Това съобщиха от пресцентъра на БЧК. В периода 9 ноември 2017 г. – 3 януари 2018 г. служителите във веригите ресторанти в цялата страна за седма поредна година ще набират средства за осигуряване на безплатен обяд в училище за нуждаещи се български деца от социално-слаби семейства. \r\nСредствата ще се даряват чрез отчисления на процент от продажбата на собствени продукти на компанията и от дарения на клиенти и служители на касите в ресторантите от трите вериги на територията на страната. Компанията е дарила до момента приблизително 300 000 лв., с които са осигурени 150 000 безплатни обяда.\r\nПрез учебната 2017/2018 г. 1 600 нуждаещи се деца ще получават всеки учебен ден безплатна топла храна в училище на територията на 25 области в страната. Програмата, която се реализира вече 13 години има за цел да се подпомогне физическото развитие на деца в неравностойно положение и чрез топлия обяд те да се върнат в класните стаи. Осигуряването на храна на някои особено уязвими ученици чрез включването им в проекта „Топъл обяд” е единствената възможност те да посещават редовно учебните занятия. До сега програмата е обхванала 14 500 деца от цялата страна.", "date": "2017.11.09", "title": "БЧК: Започна коледната благотворителна кампания „Топъл обяд“ за нуждаещи се български деца"}
{"url": "http://www.focus-news.net/news/2017/11/09/2455316/moskovskiy-komsomolets-rusiya-belgrad-pripomni-na-kiev-voennite-prestapleniya-na-ukrainskite-teroristi-v-bivsha-yugoslaviya.html", "text": "Белград припомни на Киев военните престъпления на украинските терористи в бивша Югославия, предава електронното издание на вестник \"Московский комсомолец\" за дипломатическия скандал между Сърбия и Украйна във връзка с изявленията на посланик Олександър Александрович за ролята на Русия на Балканите и за участието на сръбски наемници в боевете в Донбас.\r\nСпоред \"Московский комсомолец\", \"в ход е разгарянето на грандиозен дипломатически скандал между двете страни, като поводът за това според Киев са топлите отношения на Сърбия с Русия и присъствието на сръбски доброволци в състава на проруските военни формации в Донбас\".\r\nРуският вестник смята, че отношенията между двете страни са се влошили рязко, след като украинският посланик е заявил, че Русия използва Сърбия за разпалване на война на Балканите и за унищожение на Европа.Тереза Герова", "date": "2017.11.09", "title": "\"Московский комсомолец\" (Русия): Белград припомни на Киев военните престъпления на украинските терористи в бивша Югославия"}
{"url": "http://www.focus-news.net/news/2017/11/09/2455317/burgas-mestnata-initsiativna-ribarska-grupa-shte-kandidatstva-po-programata-za-morsko-delo-i-ribarstvo-2014-2020-g.html", "text": "С пълно мнозинство общинските съветници в Бургас решиха Сдружение с нестопанска цел „Местна инициативна рибарска група Бургас - Камено“ (СНЦ „МИРГ Бургас-Камено“) да кандидатства по процедура BG14MFOP001-4.002 „Изпълнение на стратегиите за водено от общностите местно развитие“ по Програмата за морско дело и рибарство 2014-2020 г., предаде кореспондентът на Радио „Фокус“ - Бургас. Проектът е на стойност 47 995,75 лв. Крайният срок за внасяне на проектното предложение е 15 ноември 2017 година. Резултатите от проекта за подготвителните дейности са изготвена стратегия за местно развитие и учредено и регистрирано Сдружение. Целта на проекта е насърчаване на икономическия растеж, социалното приобщаване, създаване на работни места. Финансовата помощ е безвъзмездна. За срока на изпълнение на стратегията местната инициативна рибарска група се нуждае от самостоятелен офис. Общинските съветници дадоха съгласието си Община Бургас да предостави част от административна сграда, която се намира в к-с „Меден рудник“, зона А. \r\nОбщинските съветници одобриха и да се отпусне сумата от 50 000 лева от бюджета за следващата година за управление на стратегията в случай на нейното одобрение. Сумата се предоставя на Сдружението за оперативни разходи, като след одобрение и възстановяването на окончателното плащане от страна на Държавен фонд „Земеделие“, тя ще бъде върната на Община Бургас.\r\nМария РУСЕВА", "date": "2017.11.09", "title": "Бургас: Местната инициативна рибарска група ще кандидатства по Програмата за морско дело и рибарство 2014-2020 г."}
{"url": "http://www.focus-news.net/news/2017/11/09/2455318/kyustendil-rayonna-prokuratura-dupnitsa-nablyudava-sluchaya-s-vzriveniya-bankomat-v-sapareva-banya.html", "text": "Районна прокуратура – Дупница наблюдава случая с взривения банкомат в Сапарева баня. Това съобщиха за Радио „Фокус” – Кюстендил от пресцентъра на Районна прокуратура – Дупница. По случая е уведомен дежурният прокурор. Образувано е досъдебно производство. Работата по случая продължава.\r\nВенцеслав ИЛЧЕВ", "date": "2017.11.09", "title": "Кюстендил: Районна прокуратура – Дупница наблюдава случая с взривения банкомат в Сапарева баня"}
{"url": "http://www.focus-news.net/news/2017/11/09/2455319/dobrich-nad-300-kg-hrani-sa-sabrani-do-momenta-v-grada-v-ramkite-na-kampaniya-na-bchk-za-podpomagane-na-grazhdani-v-tezhko-materialno-polozhenie.html", "text": "Над 300 кг храни са събрани в добруджанския град до момента в рамките на кампания на БЧК и верига хипермаркети за подпомагане на граждани в тежко материално положение. Това съобщи инж. Кольо Стойков от Областния съвет на Български червен кръст (ОС на БЧК) в Добрич, предаде кореспондент на Радио „Фокус” – Варна. ОС на БЧК в Добрич има споразумение за сътрудничество от лятото на миналата година с верига хипермаркети, която има два магазина в Добрич. В рамките на кампанията, която е в ход, всеки желаещ да се включи благотворително, може да закупи пакетирана храна от рода на боб, леща, захар, ориз, макарони и др. от тези магазини. Даренията се оставят в количка, поставена след касите в съответните хипермаркети. „Идеята ни е в навечерието на коледните и новогодишни празници да съберем малко повече продукти и те да бъдат разпределени и раздадени на нуждаещи се граждани в нашия град, изпаднали в социално неравенство. Като до момента сме събрали някъде от порядъка на 350 кг, говоря за период от година и нещо. Стойността е около 660 лв. Считаме, че тези количества са крайно недостатъчни, раздали сме ги на около 63 лица, нуждаещи се и попадащи в критериите на нашите бенефициенти. Но идеята е малко повече да популяризираме тази кампания сред обществеността на града и хората с добри и големи сърца да откликнат, да ни помогнат и съдействат, за да съберем малко повече продукти и както всяка година БЧК при възможност откликва и прави готови хранители пакети и ги раздава в навечерието на коледните и новогодишни празници“, каза инж. Стойков. Той добави, че в тази кампания се включват и доброволци на Българския младежки червен кръст в представянето ѝ като в пиковете часове на деня - от 17.00 до 18.00 часа, в магазините от веригата хипермаркети в Добрич те насочват и разясняват на гражданите, които имат желание да направят жест на добра воля, какво да закупят, за да подарят усмивка на някой в нужда. \r\nЖулиета НИКОЛОВА", "date": "2017.11.09", "title": "Добрич: Над 300 кг храни са събрани до момента в града в рамките на кампания на БЧК за подпомагане на граждани в тежко материално положение"}
{"url": "http://www.focus-news.net/news/2017/11/09/2455320/filmat-na-elena-yoncheva-za-balgaro-turskata-granitsa-shte-bade-izlachen-na-13-noemvri-2017-g.html", "text": "Филмът на Елена Йончева за българо-турската граница ще бъде излъчен на 13 ноември 2017 г. Това обяви  говорителят на ПГ на „БСП за България“ Елена Йончева пред журналисти във връзка с подготвения от нея филма за българо-турската граница, предаде репортер на Агенция „Фокус“. Йончева уточни, че филмът ще бъде излъчен в 15.00 часа в Клуб „Перото“ на НДК. „Ще представя този документален филм, който снимам последните няколко месеца за българо-турската граница, филмът „Граница“. Той е 20-минутен. В него ще видим как се охранява българо-турската граница. Има смущаващи факти за това. Ще видим смущаващи факти за това колко е ефективна оградата“, заяви Йончева. Тя поясни, че такива факти ще има и за съществуването на бежански канали от Турция през България и за Европа. „Заповядайте всички, които смятате, че темата представлява интерес“, допълни Йончева. Тя поясни, че в началото не е имала намерение да прави филм, а просто е събирала факти за оградата по границата. „Факти, документални, които да послужат като аргументи в моя дебат по тази тема. Още по време на предизборната кампания, представители на ГЕРБ казаха, че много добре се охранява. Моята информация като депутат от Хасково, беше противоположна. Точно тогава имах смущаваща информация, но нямах доказателства“, коментира Елена Йончева. Тя допълни, че прави този материал като депутат от гражданската квота, а не като представител на парламентарна група или на БСП.  \r\nДеница КИТАНОВА", "date": "2017.11.09", "title": "Филмът на Елена Йончева за българо-турската граница ще бъде излъчен на 13 ноември 2017 г."}
{"url": "http://www.focus-news.net/news/2017/11/09/2455321/veliko-tarnovo-30-pozharnikari-i-trima-spasiteli-sa-uchastvali-v-pogasyavaneto-na-pozhara-v-mesokombinata.html", "text": "30 пожарникари и трима спасители са гасили пожара в месокомбината, който горя във Велико Търново. Това обобщиха за Радио „Фокус“ – Велико Търново от Регионална дирекция „Пожарна безопасност и защита на населението“. В акцията са участвали екипи от Районните служби във Велико Търново, Свищов, Павликени, Горна Оряховица, Полски Тръмбеш и Габрово. Ангажираната техника е била 12 пожарни коли и един спасителен автомобил. \r\nПожарникарите са погасявали огъня близо два дни. Цялото производствено помещение, с площ 6 хиляди кв. метра,  е унищожено. Спасени са две сгради: административната и тази, в която се съхранява готовата продукция. Тяхната площ е 42 хиляди кв. метра. Месокомбинатът се намира на ул. „Гара Трапезица“. \r\nПричините за инцидента са в процес на изясняване. В момента тече съвместно разследване на пожарна, полиция и прокуратура.\r\nЛуиза ТРАНЧЕВА", "date": "2017.11.09", "title": "Велико Търново: 30 пожарникари и трима спасители са участвали в погасяването на пожара в месокомбината"}
{"url": "http://www.focus-news.net/news/2017/11/09/2455322/faz-avstraliya-vklyuchi-za-parvi-pat-predstavitel-na-aborigenite-v-otbora-za-zimnite-olimpiyski-igri.html", "text": "Австралия включи за първи път представител на коренното население на континента в отбора по фигурно пързаляне, който ще представи страната на Зимните олимпийски игри в Пьончан, Южна Корея, съобщава германският национален ежедневник Die Frankfurter Allgemeine Zeitung.\r\nНационалният олимпийски комитет номинира 21-годишната Харли Уиндзор за участник в квартета по фигурно пързаляне. \r\nАвстралия е представяна на Летни олимпийски игри от общо 51 аборигени, но до този момент нито един представител на коренното й население не бе изпратен за участие в съревнованията по зимни спортове, припомнят от редакцията.Тереза Герова", "date": "2017.11.09", "title": "FAZ: Австралия включи за първи път представител на аборигените в отбора за Зимните олимпийски игри"}
{"url": "http://www.focus-news.net/news/2017/11/09/2455323/prezidentat-rumen-radev-demokratichnite-izbori-sa-kriteriy-za-tsivilizovanostta-na-obshtestvoto.html", "text": "Демократичните избори са критерий за цивилизоваността на едно общество. Именно посредством прозрачен и честен вот съвременният свят постига важните си цели, а политическите идеи се трансформират в контролирана от гражданите власт. Това заяви президентът Румен Радев, който днес в София откри 26-aта международна конференция на Асоциацията на органите за управление на избори от Европа (АСЕЕЕО) на тема „Осъзнати гласоподаватели в дигиталната епоха“, съобщиха от прессекретариата на държавния глава. Румен Радев поздрави участниците за приноса им към утвърждаването на демократичните процеси в Европа. „Задачата да бъде гарантирана свободата на избор и да бъдат отчитани коректно гласовете на гражданите е поверена на компетентните органи в Европа и от тях се изисква много знания, почтеност, разум, безпристрастност и кураж“, заяви президентът. Държавният глава посочи, че пред изборния процес в демократичните държави стоят сериозни предизвикателства. „В дигиталния свят заплахите са навсякъде и се развиват  в реално време с голяма динамика“, заяви Румен Радев и определи злонамерената дезинформация на избирателите чрез т.нар. „фалшиви новини“ и кибератаките като сериозни рискове за честността на вота в днешно време.\r\nСпоред президента задача от първостепенна важност за страната ни e да се намерят ефективни начини за гарантиране на право на глас на сънародниците ни във всички точки на света. „Голяма част от българските граждани напуснаха страната, но срещат трудности да упражняват конституционното си право на глас“, отбеляза Румен Радев. Той призова да бъде изграден механизъм за електронно дистанционно гласуване, който защитава тайната и честността на вота.", "date": "2017.11.09", "title": "Президентът Румен Радев: Демократичните избори са критерий за цивилизоваността на обществото"}
{"url": "http://www.focus-news.net/news/2017/11/09/2455324/sport-gergana-topalova-zapochna-s-pobedi-uchastieto-si-v-turnira-v-la-pas.html", "text": "Гергана Топалова започна с две победи участието си на турнира за юноши и девойки в Ла Пас, Боливия. Поставената под номер 53 в ранглистата при девойките се наложи над Александра Стромова от Русия с 6:4, 6:3.\r\nВ надпреварата по двойки българката и Кейси Харви от САЩ се наложиха с 6:3, 6:4 над представителките на домакините Гианкаглини и Варгас.", "date": "2017.11.09", "title": "Спорт: Гергана Топалова започна с победи участието си в турнира в Ла Пас"}
{"url": "http://www.focus-news.net/news/2017/11/09/2455325/shumen-oblastniyat-savet-za-namalyavane-na-riska-ot-bedstviya-shte-provede-zasedanie-na-10-noemvri.html", "text": "Областният съвет за намаляване на риска от бедствия в област Шумен ще проведе заседание на 10 ноември от 10.00 часа в зала 2 на Областна администрация Шумен. Това съобщиха от пресцентъра на областната администрация. Представители на общините и на териториалните структури на министерства и ведомства, намиращи се на територията на областта, ще докладват за готовността им за работа през зимния период. Ще бъде представена информация и за състоянието на язовирите на територията на област Шумен.", "date": "2017.11.09", "title": "Шумен: Областният съвет за намаляване на риска от бедствия ще проведе заседание на 10 ноември"}
{"url": "http://www.focus-news.net/news/2017/11/09/2455326/stara-zagora-obshtinata-izpalnyava-natsionalni-i-evropeyski-proekti-za-nad-100-mln-lv.html", "text": "Данните от годишния отчет на кмета Живко Тодоров, който ще бъде представен днес сочат, че Община Стара Загора изпълнява национални и европейски проекти за над 100 млн. лв. Това съобщиха от пресцентъра на Общината. В началото на октомври започна изпълнение на дейностите по втория етап от проект „Зелена и достъпна градска среда за жителите на Стара Загора “, финансиран безвъзмездно по Оперативна програма \"Региони в растеж\" 2014-2020 (ОПРР), за реконструкция на площадното пространство около община Стара Загора и пешеходната зона по бул. „Цар Симеон Велики“, от ул. „Хаджи Димитър Асенов“ до бул. „Патриарх Евтимий“. Третият обект, чиято реконструкция предстои по втората фаза на проект „Зелена и достъпна градска среда“ е парк „Митрополит Методий Кусев“. Общата стойност на дейностите по трите обекта е за близо 15,9 млн. лв., от които 229 000 лева съфинансиране от Община Стара Загора. Срокът за изпълнението им е 14.08.2019 г.\r\nДве професионални училища - Търговска гимназия „Княз Симеон Търновски“ и Професионалната гимназия по ветеринарна медицина „Иван П. Павлов“ се обновяват с близо 2,7 млн.лв. европейски средства по проекти за “Реконструкция, модернизация и въвеждане на мерки за енергийна ефективност“. Строително-монтажните работи са в процес на изпълнение.\r\nДо 03.04.2020 г. е срокът за завършването на проект „Обновяване на образователната инфраструктура в община Стара Загора“ на обща стойност 15,2 млн. лв., от които 328 000 лева съфинансиране. Той включва реконструкция, модернизация и въвеждане на мерки за енергийна ефективност за сградата на ОДЗ № 58 „Звездица“, ДГ № 1 „Звънче“, кв. „Три чучура – север“, СУ „Железник”, ЕГ \"Ромен Ролан\", ІХ ОУ „Веселин Ханчев“ и СУ \"Иван Вазов\". \r\nВтората фаза на проекта за обновление и модернизация на градския транспорт в Община Стара Загора ще продължи с въвеждане на автоматизирана система за таксуване и електронни карти за пътуване, на видеонаблюдение и Система за управление на градския транспорт. Ще бъде реконструиран и надлезът над ж.п. линиите и бул. „Славянски“, по протежението на бул. „Патриарх Евтимий“ и ще се извърши рехабилитация на ремонтното хале на тролейбусното депо на общинската фирма „Тролейбусни и автобусни превози“.\r\nПроектът на стойност близо 15 млн. лв. ще бъде реализиран в рамките на 3 години.\r\nПо проект „Въвеждане на мерки за енергийна ефективност на административни и обществени сгради“ предстои обновление на сградата на Общинска администрация Стара Загора“. Проектът е на обща стойност 2,4 млн. лв. , а дейностите ще стартират през 2018 г. Също през 2018 г. ще започне изпълнението на проект „Изграждане на нови социални жилища“ в сградата на ул. \"Мусала\" 26 /бивша сграда на метрологията/. Проектът е на стойност 3,2 млн. лв. За 2019 г. е планирано стартиране на дейностите по проект „Енергийна ефективност на многофамилни жилищни сгради“, на обща стойност 2,4 млн. лв., става ясно още от отчета на кмета Живко Тодоров, който ще бъде представен тази вечер от 18.00 часа в залата на хотел „Мериан палас“.\r\nБлизо 81 млн. лева В Стара Загора са инвестирани за санирането на 75 жилищни сгради с над 36 апартамента по Националната програма за енергийна ефективност на многофамилни жилищни сгради от старта ѝ през февруари 2015 г. до момента. Сключени са 75 договора с Българска банка за развитие, около 40 сгради са завършени, а останалите 35 са в различен етап на изпълнение на строително-монтажните работи, сочат \r\nПрез 2016 г. Община Стара Загора е регистрирала за участие в програмата още 113 сгради (от които 32 сгради с над 36 апартамента и 81 сгради с под 36 апартамента), които очакват осигуряване на финансиране.", "date": "2017.11.09", "title": "Стара Загора: Общината изпълнява национални и европейски проекти за над 100 млн. лв."}
{"url": "http://www.focus-news.net/news/2017/11/09/2455327/vitseprezidentat-iliyana-yotova-shte-uchastva-v-natsionalna-nauchna-konferentsiya-posvetena-na-10-godini-ot-prisaedinyavaneto-na-balgariya-kam-es.html", "text": "Вицепрезидентът Илияна Йотова ще участва в национална научна конференция „10 години България в ЕС – въздействие върху развитието на публичните политики и законодателството“. Това съобщиха от прессекретариата на държавния глава. Събитието ще се проведе на 10 ноември 2017 г. в Аулата на Нов български университет с начало от 09.30 часа. От 11.00 часа в Аулата на СУ „Св. Климент Охридски“ Илияна Йотова ще бъде гост на официалната церемония по награждаването на победителите от Националната стипендиантска програма „За жените в науката“.", "date": "2017.11.09", "title": "Вицепрезидентът Илияна Йотова ще участва в национална научна конференция, посветена на 10 години от присъединяването на България към ЕС"}
{"url": "http://www.focus-news.net/news/2017/11/09/2455328/ruska-boyadzhieva-zam-kmet-na-burgas-za-parvi-pat-se-dava-vazmozhnost-na-obshtinata-da-razraboti-i-predlozhi-strategiya-za-razvitie-na-ribarskite-obshtnosti.html", "text": "За първи път се дава възможност на Община Бургас да разработи и предложи Стратегия за развитие на рибарските общности. Това каза по време на извънредната сесия на Общинския съвет зам.-кметът по по европейски политики и околна среда Руска Бояджиева, предаде кореспондент на Радио „Фокус“ - Бургас. Общината вече изпълнява проект „Създаване на Местна инициативна рибарска група на територията на Община Бургас и Община Камено“ по Програма за морско дело и рибарство 2014- 2020 г. Той обаче е свързан само с финансирането на подготовката на Стратегия за местно развитие. „Тепърва с тази Стратегия Общината ще кандидатства за финансиране. Това, което се дава като възможност за първи път в програмния период 2014-2020 г., е Община Бургас да разработи и предложи Стратегия за развитие на рибарските общности или т.нар. „местни инициативни рибарски групи“. За първи, защото по регламент до 2013 година това не беше възможно. Бяха определени предварително няколко рибарски общности в България и Бургас не беше част от тази територия. Сега с промяната на регламента се предоставя тази възможност“, обясни Бояджиева. По думите й идеята е самата местна общност да разработва стратегия, която да включва онези проекти, които тя би искала да види реализирани. \r\nВ продължение на два месеца и половина Общината е работила на терен с всички рибарски общности в Бургас и не само, а и тези, които са заети в сектор „Рибарство и аквакултури“ на територията на община Камено, която е партньор по проекта. Целта е била проучване и разработване на онези проекти, които те биха искали да се включват в стратегията, посочи Бояджиева. По думите й вчера е приключил анализът и разработката на стратегията. Ако последната бъде одобрена, местната инициативна рибарска група ще разполага с приблизително 1,5 млн. евро до 2023 година, по която рибари еднолични търговци, търговски дружества, общината, неправителствени организации, сдружения, занимаващи се с рибарския сектор, биха могли да подават проектни предложения в няколко направления, които да бъдат финансирани в размер до 200 000 хил. евро. По-горе изброените ще могат да кандидатства към Стратегията и ще се конкурират само помежду се, т.е. шансът е много по-голям. Срокът за подаване на проектните предложения е до 15 ноември 2017 година.\r\nМария РУСЕВА", "date": "2017.11.09", "title": "Руска Бояджиева, зам.-кмет на Бургас: За първи път се дава възможност на Общината да разработи и предложи Стратегия за развитие на рибарските общности"}
{"url": "http://www.focus-news.net/news/2017/11/09/2455329/ruse-pet-avtomobila-sred-koito-i-politseyska-patrulka-sa-postradali-pri-dve-katastrofi-tazi-sutrin-na-bul-hristo-botev.html", "text": "Пет автомобила, сред които и полицейска патрулка, са пострадали при две катастрофи тази сутрин на бул. \"Христо Ботев\". Това съобщиха от ОДМВР-Русе. Тази сутрин в 07:37 часа е постъпил сигнал за преобърната кола по таван на булеврада. На място са изпратени два екипа на полицията и един на пожарната за оказване на помощ, запазване и обезопасяване на местопроизшествието. Според първоначалната информация водачката /И.С. на 55 г./ на лек автомобил „Пежо“, който се е движел в посока града, е загубила управление над колата и е преминала през разделителната ивица на булеварда в насрещното движение, преобръщайки се по таван. Жената е била отведена за преглед в болницата, където е диагностицирана с травми по долни крайници и комоцио.\r\nМалко след тази катастрофа на булеварда е станало още едно ПТП с четири автомобила. Лек автомобил „Мерцедес“ е блъснал други две коли пред него /с марки БМВ и „Опел“/, като след удара едната от тях е засегнала леко патрулния автомобил „Опел“, който е бил спрян, за да запази местопроизшествието. При втория инцидент няма пострадали хора. На водача на мерцедеса е измерена концентрация на алкохол над 1.2 промила. Служителите на Пътна полиция продължават работата си по изясняване и документиране на произшествията.", "date": "2017.11.09", "title": "Русе: Пет автомобила, сред които и полицейска патрулка, са пострадали при две катастрофи тази сутрин на бул. \"Христо Ботев\""}
{"url": "http://www.focus-news.net/news/2017/11/09/2455330/sport-zapochvat-pleyofite-za-mondial-2018-v-zona-evropa.html", "text": "Тази вечер ще бъдат изиграни първите два мача от плейофите за Мондиал 2018 в зона Европа. \r\nХърватия ще бъде домакин на отбора на Гърция, а във втората плейофна среща Швейцария ще гостува на Северна Ирландия. И двата мача започват в 21:45 часа. \r\nРеваншите ще бъдат изиграни на 12 ноември.", "date": "2017.11.09", "title": "Спорт: Започват плейофите за Мондиал 2018 в зона Европа"}
{"url": "http://www.focus-news.net/news/2017/11/09/2455331/vodata-vav-vratsa-burgas-i-yambol-poskapva.html", "text": "По-скъпа питейна вода ще плащат абонатите във Враца, Бургас и Ямбол. Увеличението е заложено в проект на регулатора, според заявките за инвестиции на ВиК дружествата, предаде бТВ. \r\nВъв Враца водата ще поскъпне с между 12 и 33%. По-сериозно е увеличението за абонатите, които получават вода по гравитачен път. \r\nПоскъпването в Ямбол е с близо 19 на сто. Там трябва да заработи и пречиствателна станция. Като от догодина се готви още едно увеличение с подобен процент.\r\nВодата за абонатите на ВиК в Бургас ще поскъпне с  13%. В замяна на по-високите цени, абонатите трябва да получават по-качествена и чиста вода.", "date": "2017.11.09", "title": "Водата във Враца, Бургас и Ямбол поскъпва"}
{"url": "http://www.focus-news.net/news/2017/11/09/2455332/dima-ukalska-obshtina-kyustendil-detskata-kniga-drakoncheto-v-men-na-mihail-kaldaramov-shte-bade-predstavena-v-hg-vladimir-dimitrov-maystora.html", "text": "Детската книга на писателя Михаил Калдъръмов „Дракончето в мен” ще бъде представена в Кюстендил. Това съобщи за Радио „Фокус” – Кюстендил Дима Укалска, началник на отдел „Култура и духовно развитие” към Община Кюстендил. Представянето ще започне от 18.00 часа в Художествена галерия „Владимир Димитров – Майстора”, а участие в събитието ще вземат и децата от театралната школа към Обединен детски комплекс – Кюстендил. \r\nМихаил Калдъръмов е автор на седем поетични книги, носител е на редица награди от национални литературни конкурси. Той е бивш директор на художествената галерия и автор на сборника с импресии „Почит към Майстора“. „Дракончето в мен“ е първата му книга за деца.\r\nВенцеслав ИЛЧЕВ", "date": "2017.11.09", "title": "Дима Укалска, Община Кюстендил: Детската книга „Дракончето в мен” на Михаил Калдъръмов ще бъде представена в ХГ „Владимир Димитров – Майстора”"}
{"url": "http://www.focus-news.net/news/2017/11/09/2455333/zadarzhaha-58-000-lv-vav-valuta-na-gkpp-kapitan-andrevo.html", "text": "Контрабандна валута с левова равностойност 58 675 лeва откриха митническите и гранични служители на ГКПП \"Капитан Андреево\", съобщиха от Агенция \"Митници\". На 05 ноември на митнически пункт \"Капитан Андреево\" на трасе „Изходящи леки автомобили и автобуси\" пристига лек автомобил „Ауди\" с румънска регистрация, пътуващ от Румъния през България за Турция. В колата пътували семейство - съпрузи и непълнолетното им дете, които заявили пред българските митнически служители, че не пренасят нищо за деклариране. Превозното средство е селектирано за щателна митническа проверка. При личен преглед на мъжа, в един от джобовете на панталона му, са открити недекларирани 30 000 евро: 37 банкноти в купюри по 500 евро, 50 банкноти по 200 евро и 15 по 100 евро.\r\nНа нарушителя, турски гражданин, е съставен акт за нарушение на Валутния закон и Закона за митниците. Недекларираната валута е иззета и подлежи на отнемане в полза на държавата. По случая ще бъде образувано административнонаказателно производство. \r\nСамо преди месец митническите служители на МП Капитан Андреево откриха 26 000 евро в дамската чанта и бельото на сръбска гражданка.", "date": "2017.11.09", "title": "Задържаха 58 000 лв. във валута на ГКПП \"Капитан Андрево\""}
{"url": "http://www.focus-news.net/news/2017/11/09/2455334/voennoe-obozrenie-rusiya-belgrad-kam-kiev-nima-vie-zabravihte-kak-ukrainskite-naemnitsi-voyuvaha-v-sarbiyai.html", "text": "Сърбия припомни на Украйна участието на украински наемници във войната в бивша Югославия на страната на хърватите, пише руското електронно издание \"Военное обозрение\".\r\nИзданието цитира изявлението на сръбския министър на външните работи на Сърбия, Ивица Дачич, в което се казва, че \"Сърбия уважава териториалната цялост на Украйна, както го е доказвала многократно, в това число и по време на председателството на ОССЕ. Но нас ни е добре известно и участието на украинските наемници в престъпленията, които са извършвали хърватските сили спрямо сръбското население в Хърватия. До момента Украйна не е осъдила тези престъпления\". \r\n\"Военное обозрение\" припомня скандала, предизвикан от изявлението на украинския посланик за ролята на Русия на Балканите и за участието на сръбски наемници в бойните действия в Донбас, а също и отзоваването за консултации на посланиците на двете страни.Тереза Герова", "date": "2017.11.09", "title": "\"Военное обозрение\" (Русия): Белград към Киев: Нима вие забравихте как украинските наемници воюваха в Сърбия?"}
{"url": "http://www.focus-news.net/news/2017/11/09/2455335/marin-marinov-okrazhen-sad-varna-mnogo-sadii-podkrepiha-ideyata-za-mediatsiyata.html", "text": "Много съдии подкрепиха идеята за медиацията. Това каза на пресконференция председателят на Окръжен съд – Варна Марин Маринов по повод навършването на 2 години от създаването на Центъра за медиация във Варна, предаде репортер на Радио „Фокус“ – Варна. Центърът за медиацията предоставя безвъзмездно възможност на страните по делата да разрешат правния спор доброволно, посредством медиация и със съдействието на медиатор, всеки работен ден от 9.00 до 17.00 часа. За съдействие към Центъра могат да се обърнат страни по неприключили граждански, частни наказателни и търговски дела, разглеждани в съдилищата от съдебния район на Окръжен съд Варна. „Бяхме наясно, че медиацията е един успешен способ за всички цивилизовани държави в Европа. В САЩ също има много добри практики. Създадохме центъра със средства от бюджета на съдебната власт, без външни проекти. Той заработи и се оказа, че има добри резултати, по които можем да се сравняваме само с практиките в град София. За изминалите две години  много съдии прегърнаха идеята за медиацията и имаме постоянно увеличаване на препращания от страна на съдебните състави. Много важно за нас бе популяризирането на медиацията и сред обществеността на град Варна, защото без знание у хората за възможността да ползват тази процедура, успехите нямаше да бъдат такива. През първата година проведохме форум, привлякохме не само държавните институции и обществеността“, обясни Маринов. \r\nПо думите му през втората година медиацията се ползва от много сериозен интерес и сред образователните институции в града: средни и висши училища. Той подчерта, че след като са постигнати сравнително стабилни резултати, идеята е да се продължи популяризирането на медиацията като способ и сред хората и най-вече сред съдиите. „Препращането ще осигури разтоварване и на съдилищата от онези дела, които могат да бъдат разрешени от самите страни. Целта е да се създаде у хората култура самите те да разрешават спора помежду си, а не винаги да търсят по-скъпия и по-бавен по дефиниция способ на съда“, каза още Марин Маринов.\r\nМарияна ВАЛЕНТИНОВА", "date": "2017.11.09", "title": "Марин Маринов, Окръжен съд – Варна: Много съдии подкрепиха идеята за медиацията"}
{"url": "http://www.focus-news.net/news/2017/11/09/2455336/gen-konstantin-popov-gerb-byudzhet-2018-dava-vyarnata-posoka-za-badeshteto-na-otbranata-i-grizhata-za-lichniya-sastav.html", "text": "Бюджет 2018 дава вярната посока за бъдещето на отбраната и грижата за личния състав. Това каза от парламентарната трибуна депутатът от ГЕРБ и председател на Комисията по отбрана ген. Константин Попов по време на дебатите по първото гласуване на държавния бюджет за 2018 г., предаде репортер на Агенция „Фокус“. „Очевидно е, че един бюджет не може да реши абсолютно всички проблеми с магическа пръчка във всички сфери. Особено вярно е това за сферата на отбраната. Тя има сериозни проблеми, наслагани през годините, десетилетията. В интерес на истината от 1992 г. бюджетът за отбрана систематично пада. Какви достойнства има този бюджет, който е в сферата на отбраната. Има поне 2 достойнства. Първото е грижата за личния състав. Над 100 млн. лв. се дават за личен състав. Ще има ли проблем с попълването на личния състав? Да, ще има, но този бюджет дава и решения в тази посока“, заяви Попов. По думите му ще бъдат назначени допълнително 1300 човека. „Това е огромна цифра и според мен това ще даде наистина добра перспектива. Ако продължим с този бюджет, ще имаме попълване, окомплектовани с личен състав близо до 100%. Допълнително 6 млн. лв. ще бъдат за текуща издръжка на курсанти. Втората добра част в този бюджет е модернизацията на армията. Допълнително 397 млн. лв. Общо за трите години 1, 191 млрд. лв. Тук става въпрос и за придобиването на многофункционални патрулни кораби, нов тип боен самолет и допълнително 26 млн. лв. за поддръжка на МиГ-29“, допълни той и уточни, че преди 2 години поддръжката на МиГ-29 е била в капиталовите разходи. „Капиталовите разходи на Министерство на отбраната винаги са били около 50 млн. лв. и сега са 55 млн. лв. Но т.е. ние в момента ще имаме капиталови разходи близо 80 млн. лв. Ще дадем глътка въздух на нашите летци, които наистина летят малко. Проблеми има, не стигат, съгласен съм. Но правилна ли е посоката? Според мен е правилна. Има възможност и за вътрешно преструктуриране на бюджета. Искам да приветствам министъра на отбраната за това, че се е взело решение за 20 млн. лв. за горива. Това е бюджетът, който осигурява бъдещето и личния състав“, каза още ген. Константин Попов. \r\nЛюба АЛЕКСИЕВА", "date": "2017.11.09", "title": "Ген. Константин Попов, ГЕРБ: Бюджет 2018 дава вярната посока за бъдещето на отбраната и грижата за личния състав"}
{"url": "http://www.focus-news.net/news/2017/11/09/2455337/burgas-zam-kmetat-yordanka-ananieva-se-sreshtna-s-uchastnitsite-v-mezhdunarodniya-proekt-evropa-nashiyat-obsht-proekt-po-programa-erazam.html", "text": "Зам.-кметът по култура и образование Йорданка Ананиева се срещна с участниците в международния проект „Европа - нашия общ проект“. Това съобщиха от пресцентъра на Община Бургас. Те бяха придружени от директора на ГРЕ „Г.С. Раковски“ Радостина Георгиева. В проекта участват ученици от Франция, Италия, Испания, Белгия, Люксембург и България.\r\nГРЕ „Г.С. Раковски“ е домакин на проекта, който се реализира по програмата „Еразъм+“.\r\n28-те ученици от 6 държави от ще работят заедно една седмица в Бургас. Тяхната задача е да направят репортажи на родните си езици по теми, свързани с Европейския съюз и европейската общност.", "date": "2017.11.09", "title": "Бургас: Зам.-кметът Йорданка  Ананиева се срещна с участниците в международния проект „Европа нашият общ проект“ по програма „Еразъм+“"}
{"url": "http://www.focus-news.net/news/2017/11/09/2455338/afp-es-ryazko-povishi-prognozata-za-rastezha-v-evrozonata.html", "text": "Европейският съюз рязко повиши прогнозата си за растежа в еврозоната през текущата 2017 г., предава AFP.\r\nРъстът в 19-те държави от еврозоната ще бъде 2,2 %. Това е най-бързият темп, регистриран през последното десетилетие, става ясно от есенната прогноза на Европейската комисия.Тереза Герова", "date": "2017.11.09", "title": "AFP: ЕС рязко повиши прогнозата за растежа в еврозоната"}
{"url": "http://www.focus-news.net/news/2017/11/09/2455339/stolichniyat-obshtinski-savet-prie-postavyaneto-na-vremennata-hudozhestvena-instalatsiya-bronzovata-kashta-na-pl-knyaz-aleksandar-i-za-perioda-yanuari-dekemvri-2018-g.html", "text": "Столичният общински съвет прие поставянето на временната художествена инсталация „Бронзовата къща“ на пл. „Княз Александър I“ за периода януари-декември 2018 г., предаде репортер на Агенция „Фокус“. Докладът, внесен от общинските съветници Малина Едрева, Силвия Христова, Стефан Марков и Прошко Прошков, беше приет с гласа 44 „За“, 0 „Против“ и 8 „Въздържал се“. Преди гласуването общинският съветник Милка Христова от името на групата на БСП в Столичния общински съвет обяви, че те ще се въздържат от гласуване.\r\n\"Бронзовата къща\" е скулптурна сграда - едновременно произведение на изкуството и функционален обект, висок между 12 и 14 м. и съставен от над 1000 масивни бронзови елемента, които препращат към силуети и орнаменти от българската архитектура. Инсталацията е създадена от живеещият в Австрия български художник Пламен Деянофф и ще бъде поставена на мястото на бившия мавзолей.  Поставянето й е по предложение на австрийското правителство във връзка с председателството на Съвета на ЕС, което двете държави поделят догодина.\r\nТомас Щьолцл - заместник-посланик в Посолство на Република Австрия в България, обясни, че „Бронзовата къща“ е проект, който е много важен за Австрия. „Австрийското посолство и Австрийското генерално канцлерство се решиха да подкрепят проекта, защото 2018 г. може да се нарече, че е нашата година – през първата година България ще председателства Съвета на ЕС, а след това Австрия приема председателството. По този начин бихме искали да отбележим европейската година на културното наследство. Този проект има много специално отношение към България и София, защото като модел за „Бронзовата къща“ служи Хральовата кула в Рилския манастир. Бихме искали в центъра на София да се постави един подобен монумент, който да свидетелства за приятелските отношения между нашите две страни. Бихме искали да поканим гражданите на София да участват активно в обживяването на „Бронзовата къща“, защото там биха могли да се провеждат концерти и различни други събития“, обясни той.\r\nЦветилена СИМЕОНОВА", "date": "2017.11.09", "title": "Столичният общински съвет прие поставянето на временната художествена инсталация „Бронзовата къща“ на пл. „Княз Александър I“ за периода януари-декември 2018 г."}
{"url": "http://www.focus-news.net/news/2017/11/09/2455340/blagoevgrad-informatsionno-sabitie-10-godini-balgariya-v-es-i-predstoyashtoto-balgarsko-predsedatelstvo-shte-se-provede-v-gotse-delchev.html", "text": "Информационно събитие „10 години България в ЕС и предстоящото българско председателство“ ще се проведе в Гоце Делчев. Това каза за Радио „Фокус“ – Пирин Даниела Крантева, връзки с обществеността към Община Гоце Делчев. Организатори на събитието са Областна администрация Благоевград и Община Гоце Делчев. „По време на информационното събитие областният управител на Благоевградска област Бисер Михайлов ще направи презентация на тема „10 години България в Европейския съюз”, която ще представи приоритетите на българското председателство и ключовите послания в програмата на България“, каза Крантева. По думите й заместник-кметът на Гоце Делчев Валери Сарандев ще представи резултатите, постигнати до момента в общината чрез реализиране на европейски проекти и ще начертае бъдещите предизвикателства. \r\nВ рамките на информационното събитие ще бъде представена презентацията на Карина Коршумова и Владислава Димитрова – ученички в НПГ „Димитър Талев“, класирани на първо място в Националния ученически конкурс на тема „10 години България в ЕС“. За реализираните по европейски програми проекти и как те са променили училищата им, ще разкажат ученици и учители от ПМГ „Яне Сандански“ и НПГ „Димитър Талев“. „В програмата на събитието са включени също изложба с детски рисунки на тема „Моята България в обединена Европа“ и концерт „Единство и богатство в многообразието“ с участието на местни групи и изпълнители. Информационно събитие по повод 10 години от членството на Република България в Европейския съюз и българското председателство на Съвета на Европейския съюз през 2018 година, ще се състои в комплекс „Ува Нестум“ от 18.00 часа“, каза още Крантева.\r\nЛора КАЛЧЕВА", "date": "2017.11.09", "title": "Благоевград: Информационно събитие „10 години България в ЕС и предстоящото българско председателство“ ще се проведе в Гоце Делчев"}
{"url": "http://www.focus-news.net/news/2017/11/09/2455341/kaloyan-pargov-bsp-sofiya-proektat-za-bronzovata-kashta-stana-izvednazh-i-bez-da-stane-yasno-kolko-shte-struva-zastrahovkata-mu-osvetlenieto-i-demontazhat.html", "text": "Проектът за „Бронзовата къща“ стана изведнъж и без да стане ясно колко ще струва застраховката му, осветлението и демонтажът. Това каза председателят на ПГ на Градския съвет на БСП – София и член на Изпълнителното бюро на партията Калоян Паргов пред журналисти във връзка с проектът „Бронзова къща“, предаде репортер на Агенция „Фокус“.\r\n„Това ли е произведението на изкуството, което ние трябва да осветяваме и да пазим? А всички други паметници, които са платени от данъкоплатците? Предстои да се осмисли още и какво ще има на това място след „Бронзовата къща“, затова искам да отправя едно предложение – нашата държава е над 1300 г. и все още няма паметник на основателя й, Хан Аспарух. А мисля, че този паметник би ни обединил също както съчките на хан Кубрат, който събира всички заедно, без значение кой каква съчка е – лява или дясна. Другото ни предложение е това място ежегодно да бъде място за всякакви произведения на изкуството, които да поставяме там след конкурс и съответните разрешителни. Иначе нищо против „Бронзовата къща“, която бихме могли да кръстим „Бронзовия мавзолей“, макар че липсва мумия на някой вожд вътре“, каза още той.\r\nПаргов припомни, че днес е 9 ноември – Международен ден за борбата с расизма, ксенофобията и антисимитизма. „Като в Германия това е и годишнина от Кристалната нощ – на 9 срещу 10 ноември 1939 г. поддръжниците на Хитлер извършват погром над евреите в Германия и Австрия. А се нарича кристална заради изпочупените десетки витрини и стъкла. Обръщам се към г-жа Фандъкова, нека всички ние да бъдем отговорни към всички паметници без значение какъв смисъл носят. Защото днес, на 9 ноември, Паметникът на съветската армия за пореден път осъмна с надпис. От години си говорим за охрана и опазване, както ще пазим „Бронзовата къща“. Отношението трябва да е еднакво по отношение на всички паметници и тяхното опазване, видеонаблюдение и охрана“, коментира той.\r\nЦветилена СИМЕОНОВА", "date": "2017.11.09", "title": "Калоян Паргов, БСП-София: Проектът за „Бронзовата къща“ стана изведнъж и без да стане ясно колко ще струва застраховката му, осветлението и демонтажът"}
{"url": "http://www.focus-news.net/news/2017/11/09/2455342/burgas-voleybolistite-ot-neftohimik-2010-zagubiha-s-13-geyma-sreshtu-germanskiya-fridrihshafen.html", "text": "Волейболистите от „Нефтохимик 2010“ отстъпиха с 1:3 гейма на германския „Фридрихсхафен“ в първи мач от третия квалификационен кръг от Шампионската лига. Това съобщиха от пресцентъра на Община Бургас. Двубоят се игра в изпълнената със зрители зала „Младост“. Сред тях бяха кметът Димитър Николов, областният управител Вълчо Чолаков, председателят на общинския съвет Константин Луков, зам.-кметът Красимир Стойчев, спортният директор на ОСК „ЛУКойл“ Сашо Везенков.\r\nБургаските волейболисти, които са абсолютни дебютанти в най-престижния европейски клубен турнир, имаха срещу себе си дългогодишен участник в Шампионската лига, воден от екс националния селекционер на националния отбор на Германия и настоящ на Белгия – Витал Хайнен. „Фридрихсхафен“ взе първите два гейма с по 25:19. В третата част възпитаниците на треньора Найден Найденов коригираха играта си и с мощната подкрепа на публиката стигнаха до успеха с 28:26. Доброто начало на „Нефтохимик 2010“ в четвъртия гейм даде надежди, но гостите бързо се съвзеха и го затвориха при 25:18, за крайното 3:1.\r\nНай-резултатен за „Нефтохимик 2010“ с 19 точки беше новото украинско попълнение Олександър Стаценко. 15 точки добави Валентин Братоев.\r\n„Липсата на опит в такива мачове на младите ни състезатели си каза думата. В ответната среща в Германия ще играем по-освободено“, заяви треньорът на българския отбор Найден Найденов.\r\n„Германците са фаворити. От много време са постоянни участници в Шампионската лига. В тяхната зала ще е изключително трудно. Играл съм там с бившия ми отбор „Зенит“ Казан“, каза националът Теди Салпаров, който е играещ спортен директор на бургаския клуб.\r\nМачът-реванш в Германия е на 12 ноември /неделя/ от 17:00 часа българско време.\r\nПри успех на „Нефтохимик 2010“ с 3:0 или 3:1, ще има „златен“ гейм, който да определи крайния победител.", "date": "2017.11.09", "title": "Бургас: Волейболистите от „Нефтохимик 2010“ загубиха с 1:3 гейма срещу германския „Фридрихсхафен“"}
{"url": "http://www.focus-news.net/news/2017/11/09/2455343/kyustendil-obshtinskiyat-savet-v-dupnitsa-shte-provede-izvanredno-zasedanie-vav-vrazka-s-bitovite-otpadatsi.html", "text": "Общинският съвет в Дупница ще проведе извънредно заседание във връзка с битовите отпадъци. Това съобщи за Радио „Фокус” – Кюстендил Емил Гущеров, председател на Общински съвет – Дупница. Заседанието е насрочено за утре от 10.00 часа в залата на Община Дупница. В дневния ред е включена само една докладна записка, внесена от страна на кмета на Община Дупница – инж. Методи Чимев. Тя касае одобряването на споразумение за сътрудничество за съвместно възлагане на обществена поръчка с Община Бобов дол и Община Сапарева баня. Причината е предстоящото закриване на сметищата в тези общини и липсата на алтернатива за депониране на битовите отпадъци, след 1 януари 2018 година.\r\nВенцеслав ИЛЧЕВ", "date": "2017.11.09", "title": "Кюстендил: Общинският съвет в Дупница ще проведе извънредно заседание във връзка с битовите отпадъци"}
{"url": "http://www.focus-news.net/news/2017/11/09/2455344/rzi-sliven-nyama-danni-za-patsienti-zarazeni-s-ptichi-grip-sled-kontakt-s-bolni-ptitsi.html", "text": "Няма данни за пациенти с грип, пренесен при контакт с болни птици до този момент. Това съобщиха пред Радио „Фокус“ – Сливен от  Регионалната здравна инспекция (РЗИ). От инспекцията ще предупредят личните лекари и областната болница за създалата се ситуация.  Посещението  в предпазната зона трябва да се извършва в защитни облекла за еднократна употреба. Огнище на птичи грип има край село Глушник. Болните птици там са унищожени. Предприети са мерки за ограничаване разпространението на болестта.\r\nЛюдмила ЙОРГОВА", "date": "2017.11.09", "title": "РЗИ – Сливен: Няма данни за пациенти, заразени с птичи грип след контакт с болни птици"}
{"url": "http://www.focus-news.net/news/2017/11/09/2455345/tsvetan-tsvetanov-gerb-nyama-kak-da-se-iska-vot-na-nedoverie-pri-tezi-ikonomicheski-i-finansovi-parametri-na-darzhavata.html", "text": "Няма как да се иска вот на недоверие при тези икономически и финансови параметри на държавата. Това каза председателят на ПГ на ГЕРБ Цветан Цветанов по време на дебатите по бюджет 2018 г., предаде репортер на Агенция „Фокус“. „Това, което ми прави впечатление, че колегите от опозицията, по-специално от БСП, се осланят повече на изследвания, но не и на реалните факти и институциите - това, което имат като реални политики“, каза той. „За мен е изключително впечатляващо това, което е заложено в бюджет 2018 г.“, каза Цветанов. „Тук трябва да отчетем и допълнителната добавена стойност, която ще дойде за развитието на регионите и за реализирането на определени секторни политики, свързана с европейското финансиране. Трябва да знаем, че европейското финансиране може да бъде добавена стойност в управлението на ГЕРБ, защото знаем, че добавена стойност в управлението на БСП няма как да има“, каза Цветанов. По думите му еврофондовете при БСП просто се спират. „За 2018 г. имаме повече средства, които са отделени за приоритета на сегашното управление – това е образование. „Ангажиментите, които започнаха да се изпълняват от септември месец тази година, ще продължат в целия управленски мандат. Само за догодина 330 млн. лв ще бъдат за фонд работна заплата за българските учители“, заяви Цветанов.  „Понеже се говореше много за социалната тема. Смятам, че колегите от парламентарното мнозинство дадоха много ясни сигнали, както във вчерашния дебат, така също и днес, че парите се увеличават и ние ще направим всичко възможно при това преразпределение от бюджета за 2018 г. да реализираме основните си приоритети от управленската си програма. Много е важно, че когато присъстват и министрите, те винаги допринасят, за да може тази политическа воля по реализирането на определените управленски програми да бъдат факт благодарение и на парламентарното мнозинство, което има днес в 44-ия Парламент. Днес повече от всякога обществото се нуждае от сигурност. Обществото очаква този икономически растеж да продължи и за 2018 г.,2019 г. Да можем действително да преразпределяме повече ресурс, за да можем да правим повече политики“, заяви Цветанов и подчерта казаното от финансовият министър Владислав Горанов, че дългът, който постепенно намалява. \r\nПо думите на Цветанов по време на обсъждането на бюджета за догодина много малко се е говорило за тема „Сигурност“. „Мога да кажа, че в сектор „Сигурност“ парите ще бъдат повече  - 100 млн. лв. за работната заплата за служителите на Министерство на отбраната и 55 млн. лв. в системата на МВР. Това са възможности, които могат да допринесат за повишаване на мотивацията и повишаване на професионалните задължения на служителите. Те се нуждаят от повече повече средства“, каза Цветанов. По думите му държавата не трябва да увеличава дефицита, защото не трябва да се увеличава задлъжнялостта на поколения след тях. „Бюджетът за 2018 г. е  много по-добър от 2017, 2016 г., 2015, и в пъти по-добър от 2014 г.“, заяви Цветанов. По думите му самият факт, че вчера са били дадени много високи оценки за България, за българското правителство и за министър-председателя Бойко Борисов, означава, че няма как днес да има политическа сила или опозиция, която да поиска вот на недоверие при тези икономически и финансови параметри на държавата.\r\nВъв връзка с българското председателство на Съвета на ЕС, Цветанов каза на опозицията: „Бъдете отговорни, бъдете мъдри, защото председателството, което се дава на България, 10 години след като сме приети в ЕС, означава много“, каза Цветанов. Той поясни, че от 1 януари 2019 г. Румъния ще председателства ЕС. „2007 г., когато влизахме в ЕС, ние бяхме приети заедно. Заедно ще бъдем приети в Шенгенското пространство и заедно ще можем да правим регионални политики. Желая успех на Министерски съвет, на министрите, и съм убеден, че с това мнозинство, което имаме днес, ще имаме един бюджет. Убеден съм, че с тази политическа, икономическа и финансова стабилност ще може да бъде изпълнен бюджета, а защо не и преизпълнен. Парламентарното мнозинство е стабилно“, заяви Цветанов. Той поясни, че ГЕРБ вярва на министър-председателя Бойко Борисов и на всички министри от кабинета. \r\nДеница КИТАНОВА", "date": "2017.11.09", "title": "Цветан Цветанов, ГЕРБ: Няма как да се иска вот на недоверие при тези икономически и финансови параметри на държавата"}
{"url": "http://www.focus-news.net/news/2017/11/09/2455346/reks-tilarsan-nyama-saglasie-mezhdu-sasht-i-rusiya-za-sreshta-mezhdu-donald-tramp-i-vladimir-putin.html", "text": "Русия и САЩ не са постигнали съгласие за провеждането на среща между президентите на двете държави – Владимир Путин и Доналд Тръмп. Това бе съобщено от американския държавен секретар Рекс Тилърсън, предава AFP.\r\nПо-рано днес пред журналисти Юрий Ушаков, съветник на руския президент, заяви, че държавният глава на Руската федерация Владимир Путин и американският му колега Доналд Тръмп ще проведат среща в петък в кулоарите на форума на високо равнище на страните от Азиатско-тихоокеанско икономическо сътрудничество. Той поясни, че теми на разговорите между двамата лидери ще бъдат отношенията между Москва и Вашингтон, ситуацията в Сирия и кризата на Корейския полуостров. Ушаков отбеляза, че все още не са съгласувани часовите параметри на срещата между Путин и Тръмп\r\nНо по-късно Тилерсън разкри, че не е взето решение за евентуална среща между двамата лидери. „Никога не е имало подобна договорка, не и официална“, коментира първият дипломат на Вашингтон, като същевременно допълни, че „въпросът е дали имаме достатъчно съдържание\", за провеждането на подобна среща. „Ако ще имаме среща, нека се уверим, че тя ще бъде смислена\", подчерта Тилърсън. \r\nПутин и Тръмп ще присъстват на срещата на върха Азиатско-тихоокеанско икономическо сътрудничество във виетнамския град Дананг в следващите дни. Двамата последно се срещнаха в рамките на форума на страните от Г-20 в Германия през юли.Тереза Герова", "date": "2017.11.09", "title": "Рекс Тилърсън: Няма съгласие между САЩ и Русия за среща между Доналд Тръмп и Владимир Путин"}
{"url": "http://www.focus-news.net/news/2017/11/09/2455347/parlamentat-prie-proektobyudzheta-za-2018-g-na-parvo-chetene-chiito-prioriteti-sa-obrazovanie-zdrave-sigurnost-i-predsedatelstvoto-na-saveta-na-es.html", "text": "Парламентът прие проектобюджета за 2018 г. на първо четене, предаде репортер на Агенция „Фокус“. „За“ държавния бюджет гласуваха 129  народни представители, „против“ – 96 и „въздържали се“ - 1, с което той бе приет. \r\nПриоритетите на правителството, заложени в бюджета, са образование, здраве, сигурност и Председателството на Съвета на ЕС. С Бюджет 2018 се осигурява подкрепа за педагогическите специалисти и привличане на млади хора в професията. Продължава стартиралото през 2017 г. увеличение на възнагражденията на педагогическия персонал в системата на средното образование с цел постигане двойно увеличение на размера на средствата за възнаграждения до 2021 г., предвидено в управленската програма на правителството. С цел обвързване на финансирането с качеството на образованието от 2018 г. ще се извърши промяна в системата на делегираните бюджети, като финансирането няма да зависи само от броя на децата и учениците, а и от броя на паралелките, от спецификата на региона, в който се намира училището, а в по-дългосрочен период – и от качеството на образователния процес.\r\nС Бюджет 2018 са осигурени средства за поддържане и развитие на националните отбранителни способности и способностите, свързани с колективната отбрана, включително и средства за изпълнение на одобрените от Народното събрание инвестиционни проекти за придобиване на авиационна техника и на многофункционални модулни патрулни кораби. Предвижда се увеличаване на разходите за персонал, необходими за изпълнението на политиките в областта на отбраната и сигурността.\r\nВ социалната сфера от 1 януари 2018 г. е предвидено увеличение на обезщетенията и помощите за отглеждане на малко дете от една до две годишна възраст, за отглеждане на дете по чл. 7, ал. 1 от Закона за семейни помощи за деца и на минималния дневен размер на паричното обезщетение за безработица. През 2018 г. се предвижда продължаване на финансирането на социалните услуги „Личен асистент“, „Социален асистент“ и „Домашен помощник“ за подобряване качеството на живот на хората с увреждания, както и на деца, които се нуждаят от постоянна грижа в ежедневието си. Предвидено е и увеличение на средствата за персонал за социалните работници, за да бъде запазен административният капацитет и нормалното функциониране на структурите към министъра на труда и социалната политика.\r\nВ сферата на здравеопазването за 2018 г. е предвидено допълнително право на разходи в размер на 400 млн. лв. по бюджета на НЗОК. Като приоритетни направления и дейности остават спешната медицинска помощ, електронното здравеопазване, майчиното и детско здравеопазване, асистираната репродукция, лечебните заведения за болнична помощ, както и лекарствената политика. Ще се създадат предпоставки за контрол и ефективност на разходите в системата на здравното осигуряване и за осигуряване на качество на лечението и достъп до медицинска помощ. Допълнителни разходи са предвидени и в подкрепа на приетата от Министерския съвет Концепция за развитие на системата за спешна медицинска помощ в Република България 2014-2020 г.\r\nАктуализираната средносрочна бюджетна прогноза за периода 2018-2020 г. предвижда увеличаване на размера на минималната работна заплата от 460 лв. на 510 лв. от 1 януари 2018 година, на 560 лв. от 1 януари 2019 година и на 610 лв. от 1 януари 2020 година.\r\nОсигурителната политика за периода 2018-2020 г. предвижда запазване на съотношенията на осигурителните вноски за фондовете на държавното обществено осигуряване. За 2018 г. се повишава размерът на осигурителната вноска за фонд „Пенсии” на ДОО с един процентен пункт. За периода 2018-2020 година се увеличава минималният осигурителен доход за самоосигуряващите се лица, съответно за 2018 година в размер на 510 лв.; за 2019 година – 560 лв.; за 2020 година – 610 лв., като отпада скалата за определяне на диференцирани минимални осигурителни доходи, съобразно облагаемия доход. Промяната в механизма ще доведе до облекчаване на администрирането на този вид доходи както за НАП, така и за задължените лица. От началото на 2018 година се предвижда и увеличение на минималния месечен размер на осигурителния доход за регистрираните земеделски стопани и тютюнопроизводители от 300 лв. на 480 лева. \r\nПо отношение на пенсионната политика в периода 2018-2020 г. продължава увеличаването на възрастта за придобиване право на пенсия от 1 януари всяка година с по 2 месеца за жените и с по 1 месец за мъжете. Необходимият осигурителен стаж за придобиване право на пенсия и за двата пола продължава да се увеличава с по 2 месеца всяка година до достигане на 35 години и 10 месеца за жените и 38 години и 10 месеца за мъжете през 2020 година. Минималната възраст за пенсиониране на работещите в сектор „Сигурност” продължава да се увеличава с по 2 месеца до достигане на 53 години и 6 месеца през 2020 година.\r\nПрез планирания период са разчетени средства за реализиране на основната част от големи проекти по Оперативна програма „Транспорт и транспортна инфраструктура” 2014-2020 г. като лот 3.1 и лот 3.3 от автомагистрала „Струма“, рехабилитация на железопътната инфраструктура и разширение на метрото в София. Оперативна програма „Региони в растеж” също се характеризира със сериозен размер на разходи за инфраструктура.\r\nУправлението на държавния дълг ще бъде в съответствие с основните цели и правила на фискалната политика и ще отчита състоянието и прогнозите в тригодишен хоризонт на основните макроикономически показатели. Към края на първото полугодие на 2017 г. номиналният размер на държавния дълг намалява до близо 25,2 млрд. лв. в сравнение с нивото от близо 25,8 млрд. лв., отчетено в края на 2016 година, а към края на деветмесечието на 2017 г. номиналният размер на държавния дълг възлиза вече на 23,5 млрд. лв., като въз основа на очакваното изпълнение на дълговите параметри към края на бюджетната година се предвижда до достигне ниво от 23,6 млрд. лв. или под прага на предвиденото в Закона за държавния бюджет за 2017 г. дългово ограничение от 23,9 млрд. лева.\r\nПрез 2018 г. се планира поемането на нов вътрешен държавен дълг под формата на ДЦК в размер до 1 млрд. лв. за частично покриване на предстоящите погашения по дълга на обща стойност от 1,6 млрд. лв., в т.ч. 1,2 млрд. лв. падежи на държавни ценни книжа на вътрешния пазар и 0,4 млрд. лв. погашения по външни държавни заеми. Останалата част от 0,6 млрд. лв. ще бъде покрита със средства, спестени от осигуреното финансиране на планирания дефицит за 2017 г. поради очакванията за балансирано бюджетно салдо към края на годината. Реализирането на отрицателно нетно дългово финансиране се очаква да доведе до намаление на държавния дълг до 23,5 млрд. лв. към края на 2018 г. или 22,3% от прогнозното ниво на БВП. \r\nПри намаляващо съотношение на държавния дълг към прогнозния БВП през тригодишния период се очаква към края на 2020 г. дългът да възлезе на 23,8 млрд. лв. или 20% от БВП, което се обуславя от подобрената бюджетна позиция на страната. \r\nДеница КИТАНОВА", "date": "2017.11.09", "title": "Парламентът прие проектобюджета за 2018 г. на първо четене, чиито приоритети са образование, здраве, сигурност и председателството на Съвета на ЕС"}
{"url": "http://www.focus-news.net/news/2017/11/09/2455348/veliko-tarnovo-nagradiha-11-te-pobediteli-vav-fotokonkursa-preotkriy-rodniya-kray.html", "text": "Наградиха 11-те победители във фотоконкурса „Преоткрий родния край“. В състезанието, чийто основен инициатор е Областното сдружение на кметовете и кметски наместници в област Велико Търново, участваха деца и младежи от целия регион. Те се представиха със снимки на природни и исторически обекти в България, които са ги впечатлили по някакъв начин. Призовете бяха връчени на специална церемония, която се проведе в сградата на Областна администрация, предаде репортер на Радио „Фокус“ – Велико Търново. Съорганизатори на конкурса са Областна администрация – Велико Търново, Експедиция „Преоткрий България, Туристическо дружество „Академик“, Пещерен куб „Дервент“, Регионалният исторически музей, Сдружение „Св. Иван Рилкис“ и интернет фотографска агенция. Тържеството откри областният управител на Велико Търново проф. Любомира Попова. „Идеята беше да ви мотивираме и стимулираме през лятото да имате очи и усет за нашата красива природа и за нашето богато културно-историческо наследство. И действително се радваме, че откликнахте и се включихте в конкурса. Благодарим ви за това“, каза проф. Попова. \r\nНаградените ученици са Николай Мутафчиев, Цветина Борисова, Кристияна Косева, Дамяна Димитрова, Ирена Асенова, Лора Мирчева, Кристина Лалова, Свилена Донева, Цветелин Пенчев, Виктор Върбанов и Даница Христова. Призовете бяха връчени от представители на съответните институции. Благодарности към всички, които се включиха в инициативата отправи и Евгени Коев, председател на ТД „Академик“. „Искреното ми желание и надежда са да продължим и през следващата година, защото това, което правим, е добро и полезно, а в същото време мислим, че по този начин ще може нашите момчета и момичета да преоткриват и виждат, че живеем в едно изключително красиво и богато място. То е богато на природа и на история от всички времена, не само от Средновековието, а и от Праисторията, Рим, Средновековието, Новото време. Имаме много-много интересни неща и места“, обърна се той към младежите Евгени Коев. Приветствия отправиха и представителите на интернет фотографската агенция, Областното сдружение на кметовете и Регионалния исторически музей.\r\nПроф. Попова каза, че вече тече подготовката за следващото издание на конкурса „Преоткрий родния край 2018“\r\nЛуиза ТРАНЧЕВА", "date": "2017.11.09", "title": "Велико Търново: Наградиха 11-те победители във фотоконкурса „Преоткрий родния край“"}
{"url": "http://www.focus-news.net/news/2017/11/09/2455349/dora-yankova-bsp-glasuvah-protiv-byudzhet-2018-zashtoto-e-byudzhet-na-zastoya.html", "text": "Гласувах против Бюджет 2018, защото е бюджет на застоя. Това каза в отрицателен вот депутатът от ПГ на „БСП за България“ Дора Янкова, след като парламентът гласува на първо четене държавния бюджет за 2018 г., предаде репортер на Агенция „Фокус“. „Гласувах осъзнато против този бюджет, защото ако трябва да кажем, че той трябва да развива територията на страната устойчивото развитие, да изравнява различията в страната, да променя качеството на живота и стандарта на българските граждани, aко всеки си погледне избирателния район, ще види, че чрез този бюджет ще продължат да се задълбочават междурегионалните различия. Вече десета година европейските фондове продължава в периферията на областните градове да има бели полета. Малките общини изпреварват периферията на областните градове“, заяви Янкова. \r\n„Отново ще изостанем с развитието на малките селища, които са кръвоносната икономическа движеща система. Гласувах против и за това, че няма политика в сектор „Водоснабдяване“. Не е нормално през 2017 г. да има селища с повече от три месеца с проблеми с водата. Има хора в социалната сфера, които са на минималната заплата. Този бюджет действително е бюджет на застоя“, каза още Дора Янкова. \r\nЛюба АЛЕКСИЕВА", "date": "2017.11.09", "title": "Дора Янкова, БСП: Гласувах против Бюджет 2018, защото е бюджет на застоя"}
{"url": "http://www.focus-news.net/news/2017/11/09/2455350/erna-yakova-rayonen-sad-varna-pri-vseki-treti-sluchay-na-mediatsiya-postigame-uspeh.html", "text": "Над 100 са подадените заявления за медиация, които са били разгледали от медиатори. Това каза председателят на Районен съд – Варна Ерна Якова на пресконференция по повод навършването на 2 години от създаването на Центъра за медиация във Варна, предаде репортер на Радио „Фокус“ – Варна. „Около 70% от тях са по граждански дела, това са и най-подходящите дела за медиационни процедури. Методът е успешен, при всеки трети случай имаме успешно приключила медиация. Срещите са максимум две“, добави Ерна Якова. От началото на годината досега са постъпили 58 заявленията за медиация, като от тях 38 са преминали в две срещи. „Те са достатъчни страните помежду си да могат постигнат съгласие и резултатът от това съгласие да се обективира в съдебния акт – спогодба или прекратяване на съдебното производство. Тези страни са винаги страни по дела, които вече съществуват в съда, а не предхождат подаването на исковата молба“, каза още Ерна Якова. За тази година постигнатите споразумения чрез медиация са 19. „Има някои, по които не се е постигнала спогодба и делото е продължило своя ход. Медиационната процедура се оказа много подходяща по дела за семейни отношения, свързани с развод, родителски права над дете, производства, свързани с делби и имуществени отношения, както и плахи стъпки в посока към производствата, насочени срещу длъжници“, отбеляза Ерна Якова. По думите ѝ във Варна има 19 медиатори. „Казваме, че методът в този наш вариант е безплатно производство, но трябва да се знае, че медиацията не е безплатен способ, това е време, средства на хора, които не винаги остойностяваме. Но целта ни не е да разширяваме броя на медиаторите, които ще работят в съдебната медиация, хубаво е да има много медиатори  преди хората да стигнат до съда. Това ще спести средства и ще подобри отношенията между тях, на и по-бързо ще приключат спора“, посочи Ерна Якова. Тя каза още, че е важно да се повиши културата на всички граждани, на които в определен момент им се налага да решават спорове, да го направят помежду си с участието на медиатор.\r\nМарияна ВАЛЕНТИНОВА", "date": "2017.11.09", "title": "Ерна Якова, Районен съд – Варна: При всеки трети случай на медиация постигаме успех"}
{"url": "http://www.focus-news.net/news/2017/11/09/2455351/s-nito-edin-glas-za-41-protiv-i-180-vazdarzhali-se-deputatite-othvarliha-byudzheta-na-vss-za-2018-g.html", "text": "С нито един глас „за“, 41 „против“ и 180 „въздържали се“ депутатите отхвърлиха бюджета на ВСС за 2018 г., предаде репортер на Агенция „Фокус“. Той бе представен по-рано днес от представляващия ВСС Боян Магдалинчев, който каза, че проектът на бюджет на съдебната власт отразява стремежа за повишаване на ефективността на цялата работа на системата на равнище, отговарящо на членството на Република България в ЕС. По думите му проектът за бюджет за 2018 г. и актуализираните бюджетни прогнози за 2019 и 2020 г. на съдебната власт са съобразени с указанията за изготвяне на проектобюджета за 2018 г. на Министерството на финансите. Магдалинчев заяви, че са предвидени средства за обезпечаване на основните функции и дейности, свързани с измененията в Закона за съдебната власт, част от които са влезли в сила тази година. \r\nДеница КИТАНОВА", "date": "2017.11.09", "title": "С нито един глас „за“, 41 „против“ и 180 „въздържали се“ депутатите отхвърлиха бюджета на ВСС за 2018 г."}
{"url": "http://www.focus-news.net/news/2017/11/09/2455353/kyustendil-beseda-posvetena-na-kosta-rika-shte-se-provede-v-chitalishte-bratstvo.html", "text": "Географското дружество в Кюстендил организира беседа за Коста Рика. Това съобщи за Радио „Фокус” – Кюстендил председателят на Географско дружество – Кюстендил Емил Иванчев. Филм-беседата ще започне от 14.00 часа в залата на читалище „Братство”. В нея ще участва доцент Стоян Недков, а темата е „Впечатления от Коста Рика”. „Всеки месец се стремим да организираме поне по едно подобно събитие, на което представяме пред обществеността, най-вече пред любознателните ученици, различни държави”, каза Емил Иванчев. По думите му на беседата ще присъства доцент Стоян Недков, който е представител на Българското географско дружество.\r\nВенцеслав ИЛЧЕВ", "date": "2017.11.09", "title": "Кюстендил: Беседа, посветена на Коста Рика, ще се проведе в читалище „Братство”"}
{"url": "http://www.focus-news.net/news/2017/11/09/2455354/milka-hristova-bsp-proektat-za-bronzovata-kashta-e-bil-predlozhen-vav-veliko-tarnovo-prez-2011g-no-ne-e-priet-zashto-togava-da-e-podhodyasht-za-sofiya.html", "text": "Проектът за „Бронзовата къща“ е бил предложен във Велико Търново през 2011г., но не е приет, защо тогава да е подходящ за София? Този риторичен въпрос зададе заместник-председателят на СОС от групата на БСП Милка Христова във връзка с приетия доклад за „Бронзовата къща“, която да бъде изградена в София, предаде репортер на Агенция „Фокус“.\r\n„Стана ясно и че проектът е лична бизнес инициатива на скулптура Деян. Стана ясно, че през 2011 г. той е отправил предложение към Великотърновската община този проект да бъде поставен там, но е направено запитване към Института за паметници на културата, където категорично е казано, че този проект не се вписва в културната среда на града. Защо тогава ние, софиянци, да считаме, че подобна инсталация се вписва перфектно в сърцето на града – среда, изобилстваща със сгради от миналия век?“, попита тя.\r\nХристова уточни, че докладът е несериозен и необоснован. „Ще посоча само два факта. Първо, не прави чест на вносителите да твърдят, че това е най-високата скулптура в света при положение, че в Хасково се намира монумент на Св. Богородица, който е висок 14 м., тежи 150 тона, поставен е върху постамент от 17 м. и влезе в Книгата за рекордите на Гинес за най-големия паметник на Мадона. И, второ, не е сериозно да се твърди, че тази сграда, или скулптура, или инсталация – защото за мен не стана ясно какво точно е, може да се използва и за обществено значими цели – театрални представления, концерти и изложби“, каза още тя и обясни, че всичко това има пряко значение за правилата, наредбите и нормите, които трябва да се спазват, за да бъде тя законно поставена. \r\n„Защото никой не би възразил, че в сърцето на София ще бъде поставено нещо и то незаконно само защото е безплатно и предложено от чуждо посолство. В проекта за решение е казано, че това нещо ще се постави въз основа на Наредбата за паметниците и културните елементи и детайли. Само че защо тогава  в публичното пространство главният архитект говори за виза и проект за поставяне – нещо, което води към Наредбата за поставяемите обекти? Нещо повече, изграждането на бетонна площадка говори за сграда, а не за поставяем обект“, каза още Христова.\r\nЦветилена СИМЕОНОВА", "date": "2017.11.09", "title": "Милка Христова, БСП: Проектът за „Бронзовата къща“ е бил предложен във Велико Търново през 2011г., но не е приет, защо тогава да е подходящ за София"}
{"url": "http://www.focus-news.net/news/2017/11/09/2455355/gl-arhitekt-zdravko-zdravkov-myastoto-pred-mavzoleya-e-podhodyashto-za-art-instalatsii-kato-bronzovata-kashta-zashtoto-te-predizvikvat-misleneto-na-horata.html", "text": "Мястото пред мавзолея е подходящо за арт инсталации като „Бронзовата къща“, защото те предизвикват мисленето на хората. Това каза главният архитект на София Здравко Здравков във връзка с приетия доклад за изграждане на временния проект „Бронзовата къща“ в столицата, който предизвика дебат по време на днешното заседание на Столичния общински съвет между представители на БСП и ГЕРБ, предаде репортер на Агенция „Фокус“.\r\n„Тази арт инсталация тежи доста като натоварване – над 20 тона, които ще бъдат разположени върху четири крака, сложени върху останките на бившия мавзолей. Предстои едно допълнително проучване, при което да се види какво ще намерим отдолу, защото за мен най-важна е безопасността на съоръжението“, каза още той и уточни, че все още се очаква официалното становище на Министерството на културата, но има индикации, че то ще бъде положително.\r\n„По отношение на самото място при мен дойдоха десетина скулптури с различни готови проекти – примерно Ставри Калинов носеше Хан Аспарух, и всеки от тях искаше да забоде там нещо, което вече е произвел или мисли да произведе. Все още обсъждаме различни варианти“, обясни арх. Здравков.\r\nЦветилена СИМЕОНОВА", "date": "2017.11.09", "title": "Гл. архитект Здравко Здравков: Мястото пред мавзолея е подходящо за арт инсталации като „Бронзовата къща“, защото те предизвикват мисленето на хората"}
{"url": "http://www.focus-news.net/news/2017/11/09/2455356/pregled-na-mezhdunarodnite-novini-do-13-chasa-agentsiya-fokus.html", "text": "Европейският съюз рязко повиши прогнозата си за растежа в еврозоната през текущата 2017 г.\r\nРъстът в 19-те държави от еврозоната ще бъде 2,2 %. Това е най-бързият темп, регистриран през последното десетилетие, става ясно от есенната прогноза на Европейската комисия.\r\n*** Русия и САЩ не са постигнали съгласие за провеждането на среща между президентите на двете държави – Владимир Путин и Доналд Тръмп. Това бе съобщено от американския държавен секретар Рекс Тилърсън.\r\nПо-рано днес пред журналисти Юрий Ушаков, съветник на руския президент, заяви, че държавният глава на Руската федерация Владимир Путин и американският му колега Доналд Тръмп ще проведат среща в петък в кулоарите на форума на високо равнище на страните от Азиатско-тихоокеанско икономическо сътрудничество. Той поясни, че теми на разговорите между двамата лидери ще бъдат отношенията между Москва и Вашингтон, ситуацията в Сирия и кризата на Корейския полуостров. Ушаков отбеляза, че все още не са съгласувани часовите параметри на срещата между Путин и Тръмп\r\nНо по-късно Тилерсън разкри, че не е взето решение за евентуална среща между двамата лидери. „Никога не е имало подобна договорка, не и официална“, коментира първият дипломат на Вашингтон, като същевременно допълни, че „въпросът е дали имаме достатъчно съдържание\", за провеждането на подобна среща. „Ако ще имаме среща, нека се уверим, че тя ще бъде смислена\", подчерта Тилърсън. \r\nПутин и Тръмп ще присъстват на срещата на върха Азиатско-тихоокеанско икономическо сътрудничество във виетнамския град Дананг в следващите дни. Двамата последно се срещнаха в рамките на форума на страните от Г-20 в Германия през юли.\r\n*** Бившият председател на разпуснатия парламент на Каталуния Карме Форкадел ще се яви в четвъртък пред Върховния съд на Испания, за да отговаря за ролята си в едностранното обявяване на независимостта на региона.\r\nСъдията може да реши да задържи Форкадел и някои бивши депутати по обвинения в организиране на бунт и злоупотреба с обществени средства, след като каталунските депутати гласуваха миналия месец за отделянето от Испания.\r\n*** Сърбия припомни на Украйна участието на украински наемници във войната в бивша Югославия на страната на хърватите.\r\nИзданието цитира изявлението на сръбския министър на външните работи на Сърбия, Ивица Дачич, в което се казва, че \"Сърбия уважава териториалната цялост на Украйна, както го е доказвала многократно, в това число и по време на председателството на ОССЕ. Но нас ни е добре известно и участието на украинските наемници в престъпленията, които са извършвали хърватските сили спрямо сръбското население в Хърватия. До момента Украйна не е осъдила тези престъпления\". \r\nСкандалът между Белград и Киев предизвикан от изявлението на украинския посланик за ролята на Русия на Балканите и за участието на сръбски наемници в бойните действия в Донбас, а също и отзоваването за консултации на посланиците на двете страни.\r\n*** Двудневната среща на министрите на отбраната на страните от НАТО продължава в четвъртък с обсъждане на планираното увеличение на броя на военнослужещите, които Алиансът ще изпрати в Афганистан.\r\nСъгласно думите на генералния секретар Йенс Столтенберг, броят на военнослужещите, които ще бъдат дислоцирани в Афганистан с цел обучение на местните сили за сигурност, ще нарасне до 16 000 през през следващата година. \r\nПричина за подсилването на мисията на НАТО в Афганистан е възходът на талибаните и засилването на влиянието на близкоизточната радикална групировка „Ислямска държава“ в страната. \r\nПо-голямата част от войниците, които ще бъдат изпратени в Афганистан, ще са военнослужещи на САЩ. Дали и Германия ще изпрати повече войници през следващата година остава неясно към момента. Министерството на отбраната в Берлин обаче неотдавна потвърди плановете си да подсили тренировъчната мисия на Бундесвера в Афганистан. Понастоящем в страната има 980 германски войници – по-малко, отколкото в Мали.\r\n*** Цялостната интеграция в НАТО и разширяване на сътрудничеството на страните е темата на провеждащата се в Скопие конференция на началниците на Генерални щабове на армиите на страните от Адриатическата харта.\r\nВ срещата в скопския хотел \"Александър Палас\" ще вземат участие заместник-командващият войските на САЩ в Европа генерал-лейтенант Тимъти Рей и началниците на Генералните щабове на армиите на Македония, Албания, Хърватия, Черна Гора, Босна и Херцеговина, а като наблюдатели ще присъстват колегите им от Словения, Сърбия и Косово.\r\nОчаква се висшите командващи на армиите на страните от Западните Балкани да излязат с общо изявление около 14,30 ч. местно време (15,30 ч. българско време - б.р.)\r\nДоговорът САЩ - Адриатическа харта за регионално сътрудничество в областта на отбраната и сигурността е подписан през 2003 г., като първоначално обхваща Хърватия, Албания и Македония.\r\nПрез 2008 г. в него се включват Черна Гора и Босна и Херцеговина.\r\nСрещите на ниво началници на Генерални щабове на армиите на страните- членки на Адриатическата харта се провеждат веднъж годишно като на тях се разглеждат проблеми, свързани с военното образование, военно-техническото сътрудничество, участието в миротворчески операции и актуални проблеми на сигурността в региона.\r\n*** Полицията в Турция е задържала най-малко 101 заподозрени за връзки с близкоизточната радикална групировка „Ислямска държава“ в рамките на мащабна антитерористична операция, извършена в ранните часове на четвъртък в столицата Анкара.\r\nСъгласно разпространените данни, в акцията са задействани 1500 полицейски служители.\r\nОперацията е проведена след издаването на заповеди за арест на 245 заподозрени. Полицията е извършила проверки на 240 различни адреса в различни квартали на Анкара, в рамките на които е иззела дигитални и други материали, свързани с терористичната групировка.\r\n***", "date": "2017.11.09", "title": "Преглед на международните новини до 13 часа (Агенция „Фокус“)"}
{"url": "http://www.focus-news.net/news/2017/11/09/2455357/afp-siriyskata-armiya-obyavi-prevzemaneto-na-posledniya-kontroliran-ot-islyamska-darzhava-grad.html", "text": "Правителствените войски на Дамаск и техните съюзници са превзели Албу Камал, последният град в страната, контролиран от близкоизточната радикална групировка „Ислямска държава“, предава AFP.\r\n„Нашите въоръжени сили, в сътрудничество със съюзнически и помощни части, освободиха Албу Камал в провинция Дейр ез-Зор\", се казва в официално изявление на държавната агенция SANA..Тереза Герова", "date": "2017.11.09", "title": "AFP: Сирийската армия обяви превземането на последния контролиран от „Ислямска държава“ град"}
{"url": "http://www.focus-news.net/news/2017/11/09/2455358/dora-chausheva-natsionalen-muzey-vasil-levski-s-pregled-na-savremenni-dokumentalni-filmi-za-apostola-otbelyazvame-80-godishninata-na-muzeya.html", "text": "С преглед на съвременни документални филми за Апостола Националният музей „Васил Левски” в Карлово отбелязва 80-годишнината си. Това съобщи за Радио „Фокус” – Пловдив директорът на музея Дора Чаушева. Откриването на прегледа на съвременни документални филми за Васил Левски беше сутринта, а в 13.00 и 14.00 часа вече има прожекции. Тържественото честване на годишнината на музея е от 17.00 часа днес в зала „Васил Караиванов” в Община Карлово. Там ще бъде показан за първи път последният документален филм за Апостола -„Лъвский – европеец в Българско”, който е завършен през месец юли тази година. \r\nПредвидена е и среща с творческия екип на най-новия филм за Апостола – сценаристите Илияна Минковска и Красимир Стефанов, режисьор Искрен Красимиров и актьора Симеон Владов, изиграл ролята на Левски. В средните училища в Карлово паралелно също вървят прожекции на други филми за Левски, за да се види възприятието и оценката на личността на Апостола на младите хора. Гост на музея за годишнината му са още и родственицата на Васил Левски – Христина Богданова, която участва във филма „Родът на Левски”, проф. Пламен Митев, консултант на два от филмите, уредници и директори на други музеи.\r\n„Киното като изкуство има най-голямо и въздействащо влияние и затова предлагаме на гостите и на съгражданите ни документално кино с около 20 прожекции, създадени от 1990 година насам”, посочи Дора Чаушева. Ще бъдат представени и други два филма: „Прослава на Левски” от 1931 години и кинопреглед „170 години от рождението на Васил Левски” от 2007 година, който включва различни събития, осъществени в памет на Апостола още от 30-те години на ХХ век до нашето съвремие. „Интересни са и филмите „Левски пред съда на портата и историята” на проф. Дойно Дойнов и филмът на студентската телевизия Алма матер, както и три филма на РИМ-Ловеч, карловският филм „Левски – евангелие, път и безсмъртие”, както и най-новият филм, който през тази година е завършен”, каза още Дора Чаушева.\r\nЦветана ТОНЧЕВА", "date": "2017.11.09", "title": "Дора Чаушева, Национален музей „Васил Левски”: С преглед на съвременни документални филми за Апостола отбелязваме 80-годишнината на музея"}
{"url": "http://www.focus-news.net/news/2017/11/09/2455359/alsat-m-makedoniya-boyko-borisov-izrazi-uverenost-che-zapadnite-balkani-imat-shans-da-zamenyat-velikobritaniya-v-es.html", "text": "Балканският полуостров има рядък шанс да заеме мястото на Великобритания в Европейския съюз след излизането й от структурите на Общността. Това заяви министър-председателят на България след срещата си с председателя на Европейската комисия Жан-Клод Юнкер, проведена в Брюксел в сряда, предава скопският телевизионен канал „Алсат-М“.\r\nСъгласно думите на Борисов, Балканите може да станат незаменима част от Европа от гледна точка на инфраструктурата. „Ако изградим железопътни линии и магистрали ще има възможност за присъединяване“, подчерта българският премиер.\r\nКонкретно за Западните Балкани Юнкер отбеляза, че в момента нито една от страните в региона не е готова да се присъедини към ЕС, но европейската перспектива за тях трябва да бъде запазена. Тереза Герова", "date": "2017.11.09", "title": "„Алсат-М“ (Македония): Бойко Борисов изрази увереност, че Западните Балкани имат шанс да заменят Великобритания в ЕС"}
{"url": "http://www.focus-news.net/news/2017/11/09/2455360/ivan-takov-bsp-razglezhdaneto-na-byudzhet-2018-se-okaza-samo-prazni-prikazki-i-se-prevarna-v-piar-na-stolichna-obshtina.html", "text": "Разглеждането на Бюджет 2018 се оказа само празни приказки и се превърна в пиар на Столична община. Това каза за Агенция „Фокус“ общинският съветник от БСП „Лява България“ Иван Таков по време на днешното заседание на Столичния общински съвет.\r\n„За Бюджет 2018 г. все още нямаме абсолютно нищо, въпреки че още в началото на годината се разбрахме, че нещата вече ще се случват по различен начин. Досега винаги Общинският съвет е бил само придатък на администрацията – колегите от управляващото мнозинство си го гласуват и не се вслушват в гласа на опозицията. За това още в началото на годината се бяхме разбрали бюджетът за 2018 г. да бъде изготвен с активното участие на общинските съветници и на постоянните комисии към Столичния общински съвет\", каза той и уточни, че затова през месец май е била направена работна група, която е предложила правила за изготвяне на новия бюджет, като в нея са взели участие съветници от всички политически сили.  \r\n„В началото на юни месец тази работна група излезе с документ, който определя правилата за приемане и разглеждане на Бюджет 2018 г. Още юни месец трябваше да влязат за гледане политики и приоритети в постоянните комисии на СОС, но това не се случи. През септември трябваше вече да гледаме детайлно капиталовата програма на Столична община и да бъдат изслушани ресорните заместник-кметове с техните предложения, но и това не се случи“, обясни Таков и добави, че до този момент Столична община не е обяснила нито една своя бъдеща политика.\r\nТой коментира и темата за внасянето на доклади за изменения на бюджета на Столична община във връзка с нереализирани проекти през годините. „От години призовавам те да не бъдат просто механично прехвърляне на средства, а да се случат с детайлна обосновка за какво ще бъдат изхарчени след това тези пари. През последните месеци имаме няколко такива доклада за изменение през първото, второто и третото тримесечие, но нямаме детайлна обосновка къде точно ще отидат парите. Защото иначе Общинският съвет озаконява едно харчене на пари без да е ясно как ще бъде извършено то“, каза още той.\r\nЦветилена СИМЕОНОВА", "date": "2017.11.09", "title": "Иван Таков, БСП: Разглеждането на Бюджет 2018 се оказа само празни приказки и се превърна в пиар на Столична община"}
{"url": "http://www.focus-news.net/news/2017/11/09/2455361/blagoevgrad-avtomatizirana-potochna-liniya-za-proizvodstvo-na-konteynerni-fidanki-shte-bade-instalirana-v-yuzdp-po-proekt-po-programa-layf.html", "text": "Автоматизирана поточна линия за производство на контейнерни фиданки и свързана инфраструктура в разсадника на проекта – село Локорско, София, ще бъде инсталирана в Югозападно държавно предприятие по проект „Възобновяване и подобряване на природозащитния статус на приоритетни горски хабитати от мрежата Натура 2000 в България“ по програма „Лайф +“. Това каза на пресконференция инж. Теодор Тодоров, мениджър на проекта, предаде репортер на Радио „Фокус“ – Пирин. Проектът е продължение на партньорството между ЮЗДП и Горска семеконтролна станция – София. Общият му бюджет е 2 108 322 евро, а осигуреното съфинансиране от Европейската комисия е 74.96%. Предвидената продължителност на проекта е 4 години с начало 18 септември 2017 година и очакван край 18 септември 2021 година. \r\n„Основаната цел на проекта е подобряване на природозащитния статус и увеличаване покритието на 7 приоритетни горски местообитания в 6 целеви зони по Натура 2000 в България, разположени на територията на Югозападно държавно предприятие: Витоша, Ограждане – Малешево, Конявска планина, Кресна – Илинденци, Осоговска планина и Скрино. 7 приоритетни области означава 7 типа гора, които са с различни характеристики, които се срещат на наша територия и за които има информация, че са увредени от горски пожари или други природни бедствия и имат нужда да бъдат подобрени“, каза още инж. Тодоров. Той добави, че работата по проекта вече е започнала с реализирането на подготвителни дейности по които работят ключови експерти. \r\nВ рамките на проекта се предвижда да бъдат извършени няколко ключови дейности. „Идентифициране на източници и събиране на горски репродуктивен материал от приоритетни видове и местообитания в цялата страна. Защо е необходимо това нещо? Съгласно националното и европейското законодателство, ако някоя гора в Натура 2000 бъде увредена, унищожена или изгоряла, то ние не може просто да отидем там и да направим култура от бял бор, а трябва да я възстановим в естествения или максимално близо до естествения и вид. За съжаление до момента горско стопанските практики в България са насочени към възпроизвеждане на горите основно със стопански цели и произвеждането на 4 – 5 вида фиданки“, посочи инж. Тодоров. Той обясни, че с инсталирането на поточната линия за производство на фиданки, която също е сред основните цели, ще започне производството на фиданки от събрания репродуктивен материал, като чрез тях ще бъде възстановени увредени горски местообитания. „Специфичното за тази поточна линия е, че тя не е фокусирана върху един вид и позволява да произведен каквото си решим и то в много кратък срок“, подчерта инж. Теодор Тодоров.\r\nЛивия НИНОВА", "date": "2017.11.09", "title": "Благоевград: Автоматизирана поточна линия за производство на контейнерни фиданки ще бъде инсталирана в ЮЗДП по проект по програма „Лайф +“"}
{"url": "http://www.focus-news.net/news/2017/11/09/2455362/ministar-boil-banov-shte-podpishe-dogovor-s-luvara-i-predstavya-mozaykite-ot-golyamata-bazilika-v-plovdiv-pred-yunesko.html", "text": "Министърът на културата Боил Банов заминава на посещение в Париж. Във френската столица министърът ще подпише договор за сътрудничество с Музей „Лувър“. Това съобщиха от пресцентъра на Министерство на културата. С това той ще продължи инициативата на предшественика си Вежди Рашидов за съвместни изложби, обмен на специалисти и др. с Лувъра. След огромния успех на „Епопея на тракийските царе - Археологически открития в България” в Париж и „Срещи с египетския жрец” в София и в Пловдив, през 2018 г. предстои нова изложба на български културни ценности в Париж, като акцент ще е периодът на Първото Българско царство. \r\nМинистър Банов ще презентира и поредния обект, с който България ще кандидатства за вписване в индикативната листа на ЮНЕСКО за паметниците на световното културно наследство – мозайките от Епископската базилика на Филипопол, известна като Голямата базилика в Пловдив. Той ще участва и в церемонията по изпращането на Ирина Бокова, която бе начело на организацията в продължение на 8 години.", "date": "2017.11.09", "title": "Министър Боил Банов ще подпише договор с Лувъра и представя мозайките от Голямата базилика в Пловдив пред ЮНЕСКО"}
{"url": "http://www.focus-news.net/news/2017/11/09/2455363/valeri-simeonov-otkri-diskusiyata-povishavane-na-efektivnostta-na-politikite-za-malki-i-sredni-predpriyatiya.html", "text": "Мащабът на заетата работна ръка и брутния продукт, произвеждан от малките и средни предприятия в България, бяха основните акценти в изказването на заместник министър-председателя по икономическата и демографска политика Валери Симеонов, с което той откри дискусията „Повишаване на ефективността на политиките за малки и средни предприятия“, съобщиха от правителствената информационна служба.\r\nВицепремиерът посочи, че националната стратегия за развитие на малките и средни предприятия 2014-2020 е разработена съобразно водещите принципи на Акта за малкия бизнес на Европейската комисия и има за цел да насърчи предприемачеството, да подобри условията за икономическа дейност, да разшири достъпа до финансиране на малкия бизнес, както и позициите им на международните пазари.\r\nСимеонов отбеляза, че по време на предстоящото председателство на Съвета на Европейския съюз, България отправя три основни послания – консенсус, конкурентоспособност и кохезия. И трите са с директно отражение и потенциал да поставят акцент върху малкия и среден бизнес, като българското правителство има волята това да се реализира.", "date": "2017.11.09", "title": "Валери Симеонов откри дискусията „Повишаване на ефективността на политиките за малки и средни предприятия“"}
{"url": "http://www.focus-news.net/news/2017/11/09/2455364/inzh-teodor-todorov-yuzdp-do-70-dostiga-smartnostta-pri-zalesyavane-s-fidanki-ot-gol-koren-zatova-shte-zapochnem-proizvodstvo-na-konteynerni-takiva.html", "text": "До 70% достига смъртността при залесяване с фиданки от гол корен, затова ще започнем производство на контейнерни такива. Това каза на пресконференция инж. Теодор Тодоров, мениджър на проект „Възобновяване и подобряване на природозащитния статус на приоритетни горски хабитати от мрежата Натура 2000 в България“ по програма „Лайф +“, в рамките на който Югозападно държавно предприятие ще инсталира автоматизирана поточна линия за производство на контейнерни фиданки, предаде репортер на Радио „Фокус“ – Пирин. „Практиката показва, че когато залесяваме фиданки с гол корен, каквато е масовата практика в България, в уредени територии, където често почвата е изгоряла или теренът е скалист и каменист, и ако това се случи в комбинация с лоши метеорологични условия, резултатите са трагични и имаме смъртност на фиданките около 70%. Това предполага ново произвеждане на фиданки, влизане в защитени зони и харчене на допълнителни средства“, обясни инж. Тодоров. \r\n„Оцеляването при контейнерните фиданки е до 97%. Те са по-скъпи, но когато внасяме тази фиданка, не и увреждаме корените, не я стресираме и тя си отива по предназначени с готов коренов субстрат и има всички необходими предпоставки да се адаптира“, посочи инж. Тодоров. Той подчерта, че за момента тази практика не е популярна в България, като дори има места с разсадниково производство – ръчен труд. Инж. Тодоров уточни, че контейнерите са за многократна употреба и могат да се използват повече от 10 години. Той коментира, че до преди няколко години се е налагало да се внасят фиданки от други страни, защото страната ни не е могла да произвежда достатъчно. Той изрази надежда, че чрез реализацията на този проект това вече няма да се случва. Сред очакваните резултати по проекта са да бъдат събрани и обработени 7291.70 кг семена от 50 горско-дървесни вида, участващи в 14 приоритетни местообитания, а също така да бъдат произведени над 860 000 контейнерни фиданки, с помощта на които ще бъдат възстановени 104 хектара от 7 приоритетни горски местообитания 6 в Натура 2000 зони на територията на ЮЗДП.\r\nЛивия НИНОВА", "date": "2017.11.09", "title": "Инж. Теодор Тодоров, ЮЗДП: До 70% достига смъртността при залесяване с фиданки от гол корен, затова ще започнем производство на контейнерни такива"}
{"url": "http://www.focus-news.net/news/2017/11/09/2455365/deputatite-prieha-okonchatelno-promenite-v-kodeksa-na-targovskoto-koraboplavane-s-koito-se-reglamentirat-razsledvaneto-na-morski-proizshestviya-i-bezopasni-usloviya-na-trud.html", "text": "Депутатите приеха окончателно промените в Кодекса на търговското корабоплаване, с които се регламентира разследването на морски произшествия, предаде репортер на Агенция „Фокус“. На разследване във връзка с безопасността подлежат морски произшествия и инциденти, които са засегнали кораб, плаващ под българско знаме, независимо от мястото на произшествието. Разследват се възникнали произшествия в териториалното море и във вътрешните морски води на България, независимо от типа и предназначението на засегнатите кораби и от знамето, под което плават. Няма да се извършва разследване във връзка с безопасността на морски произшествия и инциденти, които засягат само военни кораби, кораби предназначени за превоз на войски, и други кораби, принадлежащи на държавата или експлоатирани от нея изключително за правителствени нетърговски цели. Разследването на морски произшествия и инциденти ще се извършва от инспектори по разследването. Съгласно приетия закон плаващите по вътрешните водни пътища самоходни и несамоходни кораби, в това число малките кораби, фериботите и плаващите средства и устройства, трябва да бъдат оборудвани с корабни радиотелефонни станции, съответстващи на техническите и ескплоатационните изисквания на Регионалното споразумение относно  радиотелефонната служба по вътрешните водни пътища. Със законопроекта се регламентират и безопасни условия на труд на борда на кораб. Въвеждат се стандарти, касаещи организацията на работното време и здравословните и безопасни условия на труд на борда на кораба, като се отчита спецификата на т. нар. „мобилни работници“- членове на корабните екипажи и на обслужващия персонал на пътническите кораби, плаващи по вътрешните водни пътища на Европа. Тези стандарти включват максимална продължителност на работното време за период от 12 месеца, средна продължителност на работното време за 1 работна седмица, максимална продължителност на работния ден, разпределение на междудневната и междуседмичната почивка, както и на почивките през деня. \r\nДеница КИТАНОВА", "date": "2017.11.09", "title": "Депутатите приеха окончателно промените в Кодекса на търговското корабоплаване, с които се регламентират разследването на морски произшествия и безопасни условия на труд"}
{"url": "http://www.focus-news.net/news/2017/11/09/2455366/der-spiegel-bundesverat-obmislya-zamyana-na-samoletite-tornado-s-amerikanskite-f-35.html", "text": "Военнновъздушните сили на Германия се нуждаят от попълване с нови самолети, които постепенно да заменят остарелите „Юрофайтър Торнадо“. Още преди да е стартирала политическата дискусия, в редиците на Бундесвера изложиха изискванията си и изглежда вече са избрали американски наследник на европейските машини, коментира изданието Der Spiegel.\r\nГенерал-лейтентантът от ВВС  Карл Мюлнер вече сподели някои идеи по отношение на подмяната на използваните към момента изтребители. „От военна гледна точка се нуждаем от радари със сигнален детектор и способност да открива и преодолява цели от голямо разстояние“, обясни Мюлнер. \r\nПритежаването на машини с подобни параметри са необходими за гарантирането на надеждна отбрана – както на национално ниво, така и на колективната в рамките на НАТО.\r\n„Рисковете и разходите от експлоатацията на „Торнадо\" ще се увеличат толкова много към края на следващото десетилетие, че отсега трябва да се погрижим за наследниците им\", уверява Мюлнер. \r\nГенерал-лейтентантът на Бундесвера е категоричен, че към 2025 г. ВВС на страната ще трябва да получат първите попълнения от новите изтребители. Препоръчително е те да са американските F-35. Пазарната цена на една такава машина се оценява на 80 млн. долара. Средства за закупуването им вече са отделили и други европейски държави като Великобритания, Норвегия, Дания, Италия и Нидерландия. Турция също е клиент на компанията-производител. .Тереза Герова", "date": "2017.11.09", "title": "Der Spiegel: Бундесверът обмисля замяна на самолетите „Торнадо“ с американските F-35"}
{"url": "http://www.focus-news.net/news/2017/11/09/2455367/sofiya-dvizhenie-po-avtomagistrala-trakiya-v-posoka-burgas-pri-km-20-se-osashtestvyava-v-edna-lenta-poradi-remontni-deynosti.html", "text": "Движение по автомагистрала \"Тракия\", в посока Бургас, при км 20 се осъществява в една лента поради ремонтни дейности в активна и аварийна лента. Това съобщиха от пресцентъра на Агенция \"Пътна инфраструктура\". Движението се осъществява само в  изпреварващата лента.", "date": "2017.11.09", "title": "София: Движение по автомагистрала \"Тракия\", в посока Бургас, при км 20 се осъществява в една лента поради ремонтни дейности"}
{"url": "http://www.focus-news.net/news/2017/11/09/2455368/parlamentat-prie-okonchatelno-otpadaneto-na-izpit-pri-preizdavaneto-na-taksimetrovi-udostovereniya.html", "text": "Парламентът прие окончателно отпадането на изпит при преиздаването на таксиметрови удостоверения. Това стана след като депутатите гласуваха на второ четене промени в Закона за автомобилните превози, предаде репортер на Агенция „Фокус“. Със законопроекта се определят условията и редът за продължаване срока на валидност на удостоверенията за водач на лек таксиметров автомобил за нов срок от 5 години. Предлаганата промяна цели облекчаване на условията за извършване на таксиметрови превози, като удължаването на срока на валидност на удостоверението ще се извършва без полагане на изпит, при условие че е подадено заявление за преиздаване в 14-дневен срок преди изтичането на валидността на удостоверението за водач на лек таксиметров автомобил. Друга цел на законопроекта е посредством изричната регламентация на условията и реда за продължаване на срока на валидност на удостоверенията на таксиметровите шофьори да бъде осигурена бързина при предоставяне на административната услуга и облекчаване на 70 000 водачи с издадени вече удостоверения, така че те да не се длъжни да представят всички документи, които се изискват при първоначално издаване на удостоверението, включително да се явяват отново на изпит. \r\nЛюба АЛЕКСИЕВА", "date": "2017.11.09", "title": "Парламентът прие окончателно отпадането на изпит при преиздаването на таксиметрови удостоверения"}
{"url": "http://www.focus-news.net/news/2017/11/09/2455369/shumen-nad-15-sa-daritelite-v-aktsiyata-prodalzhiteli-na-parvite-svetlopistsi-organizirana-ot-regionalniya-istoricheski-muzey.html", "text": "Над 15 са дарителите в акцията „Продължители на първите светлописци”, организирана от Регионален исторически музей – Шумен. Това съобщи за Радио „Фокус” – Шумен гл. ас. Бета Хараланова от музея. Сред последните дарения е фотоапарат Байрета, в музея са донесени и немски и руски апарати. В дарителската кампания, която продължава да 20 ноември, музеят приканва шуменци да потърсят и дарят свои стари фотоапарати или принадлежности към тях. \r\nКато съвременни пазители на всичко свързано с историята на града, РИМ – Шумен организира и фотоконкурс „Улови миг от историята на Шумен” за ученици от първи до 12 клас. Целта е да се пробуди интересът на младото поколение, което опознавайки историята на Шумен, да я запечата на своите телефони или фотоапарати. Снимките се очакват до 20 ноември. Най-добрите от тях ще бъдат наградени от специално жури и ще бъдат включени във изложба на РИМ – Шумен. И трите инициативи: конкурсът „Улови миг от историята на Шумен”, изложбата Светлописците на Шумен (края на ХІХ – ср. на ХХ в.) и дарителската акция „Последователи на първите светлописци“ се провеждат паралелно.\r\nИвелина ИВАНОВА", "date": "2017.11.09", "title": "Шумен: Над 15 са дарителите в акцията „Продължители на първите светлописци“, организирана от Регионалния исторически музей"}
{"url": "http://www.focus-news.net/news/2017/11/09/2455370/ek-esenna-ikonomicheska-prognoza-2017-g-rastezhat-prodalzhava-v-promenyasht-se-politicheski-kontekst.html", "text": "През тази година икономиката на еврозоната е на път да отбележи най-силния си растеж от десетилетие, като се очаква реалният темп на нарастване на БВП да бъде 2,2 %, се казва в съобщение от пресслужбата на ЕК.\r\nТова е значително повече от прогнозираното през пролетта (1,7 %). Очаква се икономиката на ЕС като цяло също да се представи по-добре от предвиденото, като отбележи силен растеж от 2,3 % през тази година (в сравнение с прогнозирания през пролетта растеж от 1,9 %). \r\nСпоред публикуваната днес есенна прогноза Европейската комисия очаква растежът в еврозоната и целия ЕС да продължи и през 2018 г. и 2019 г. — съответно 2,1 % и 1,9 % (пролетна прогноза: 2018 г. — 1,8 % в еврозоната и 1,9 % в целия ЕС¬). \r\n- Растежът надхвърля прогнозите, но се очаква известно забавяне; \r\n- Безработицата продължава да намалява, но стагнацията се запазва; \r\n- Очаква се умерена инфлация на фона на бавното нарастване на заплатите; \r\n- По-добрите циклични условия са от полза за публичните финанси; \r\n- Рисковете икономическите процеси да се окажат по-благоприятни или по-неблагоприятни са балансирани до голяма степен. \r\nНастоящата прогноза се основава на набор от технически предположения относно обменните курсове, лихвените проценти и цените на стоките, актуални към 23 октомври 2017 г. По отношение на всички други входящи данни, включително предположения относно държавните политики, в прогнозата е взета под внимание информацията, налична до 23 октомври 2017 г. включително. \r\nПрез 2018 г. Европейската комисия ще премине към публикуване на две подробни прогнози (пролетна и есенна) и две междинни прогнози (зимна и лятна) всяка година, вместо да публикува три подробни прогнози през зимата, пролетта и есента, както прави всяка година от 2012 г. насам. Междинните прогнози ще обхващат годишния и тримесечния БВП и инфлацията за текущата и следващите години за всички държави членки и еврозоната, както и агрегирани данни за ЕС.", "date": "2017.11.09", "title": "ЕК: Есенна икономическа прогноза 2017 г.: растежът продължава в променящ се политически контекст"}
{"url": "http://www.focus-news.net/news/2017/11/09/2455371/zam-ministar-denitsa-nikolova-shte-uchastva-v-konferentsiya-za-vazdeystvieto-na-chlenstvoto-na-balgariya-v-es-varhu-publichni-politiki-i-zakonodatelstvoto-na-10-noemvri.html", "text": "Заместник-министърът на регионалното развитие и благоустройството и ръководител на Управляващия орган на ОПРР Деница Николова ще взема участие в национална научна конференция „10 години България в Европейския съюз – въздействие върху развитието на публичните политики и законодателството“, организирана от Нов български университет. Това съобщиха от пресцентъра на Министерство на регионалното развитие и благоустройството. Официалното откриване на научната конференция ще се състои на 10 ноември от 10.30 часа в Аулата в корпус 1 на висшето учебно заведение.", "date": "2017.11.09", "title": "Зам.-министър Деница Николова ще участва в конференция за въздействието на членството на България в ЕС върху публични политики и законодателството на 10 ноември"}
{"url": "http://www.focus-news.net/news/2017/11/09/2455372/inzh-vasiliy-marinkovski-yuzdp-nad-60-ot-darzhavnite-gori-u-nas-popadat-v-zashtiteni-zoni-ot-mrezhata-natura-2000.html", "text": "Над 60% от държавните гори у нас попадат в защитени зони от мрежата Натура 2000. Това каза на пресконференция инж. Василий Маринковски, началник на отдел в Югозападно държавно предприятие и ръководител на проект „Възобновяване и подобряване на природозащитния статус на приоритетни горски хабитати от мрежата Натура 2000 в България“ по програма „Лайф +“, предаде репортер на Радио „Фокус“ – Пирин. „На територията на Югозападно държавно предприятие повече от 50% от горите, които стопанисваме и управляваме, попадат в тази европейска мрежа. С проекта, който кандидатствахме и бе одобрен, целим да подобрим и възстановим хабитати, които са увредени. Всички наблюдаваме какво се случва по отношение на климатичните промени, които увреждат растителните съобщества. В тази връзка целта на проекта ни е в рамките на следващите 4 години да възстановим и подобрим местообитания и хабитати, които са на територията на 9 общини, в 9 териториални поделения: Първомай, Струмяни, Кресна, Дупница, Кюстендил, Рилски манастир, София и ловните стопанства „Осогово“ и Витошко – Студена“, обясни инж. Маринковски. Той подчерта, че през последното десетилетие значително е нараснал мащабът на повредите по горите, причинени от вредители и бедствия като горски пожари, подобни на този, който възникна между Симитли и Кресна през лятото тази година. Затова ЮЗДП предприема реализацията на проекта, за да осигури адекватното възстановяване след нарушения, свързани с природни стихии или човешка дейност.\r\nЛивия НИНОВА", "date": "2017.11.09", "title": "Инж. Василий Маринковски, ЮЗДП: Над 60% от държавните гори у нас попадат в защитени зони от мрежата Натура 2000"}
{"url": "http://www.focus-news.net/news/2017/11/09/2455373/adv-mariya-boneva-tsentar-po-mediatsiya-varna-mediatsiyata-e-nay-dobre-prilozhima-pri-kazusi-po-grazhdanski-dela.html", "text": "Медиацията е най-добре приложима при казуси по граждански дела. Това каза адвокат Мария Бонева на пресконференция по повод навършването на 2 години от създаването на Центъра за медиация във Варна, предаде репортер на Радио „Фокус“ – Варна. Адвокат Мария Бонева, която е медиатор към центъра. „В едно съдебно дело винаги има една загубила страна, докато в медиацията и двете страни могат да спечелят. При нас основно са казусите в гражданските дела, там е най-добре приложима медиацията“, обясни адв. Бонева. Тя даде за пример имуществените дела. „Това е едно дълго производство, усложнено, има условности и правила, отнема минимум две  години. През това време животът на хората, които спорят, сякаш спира по отношение на това имущество. В рамките на медиацията на една, две, дори три срещи спорът може да бъде решен и страните да постигнат споразумение, да спестят за себе си време и средства“, обясни адв. Бонева. \r\nПо думите и медиацията е успешна и в семейните дела. Ако съпруг и съпруга са решили, че ще се разделят и това няма как да бъде променено, но имат деца, те ще трябва да продължат да общуват като родители по повод упражняване родителските им права. Ако те излязат от един тежък съдебен развод с разочарование един от друг и с липса на комуникация, това е пагубно за децата. В този смисъл медиацията помага много, защото е насочена към подобряване комуникацията между страните, обясни адвокатът. Тя посочи, че медиацията е поверителна, в нея страните се въздържат от използване на груби и обидни изрази, от повишаване на тон. „От време на време се прекъсват, но като цяло медиаторите успяват да контролират тези неща“, добави адв. Мария Бонева.\r\nМарияна ВАЛЕНТИНОВА", "date": "2017.11.09", "title": "Адв. Мария Бонева, Център по медиация – Варна: Медиацията е най-добре приложима при казуси по граждански дела"}
{"url": "http://www.focus-news.net/news/2017/11/09/2455374/sofiya-dvama-dushi-sa-postradali-pri-verizhna-katastrofa-pred-hotel-hemus.html", "text": "Двама души са пострадали при верижна катастрофа пред хотел „Хемус“. Това съобщиха за Агенция „Фокус“ от СДВР.  Сигналът за катастрофата между булевардите „Арсеналски\" и  „Черни връх\" е подаден в 12.45 часа. Ударили са се три автомобила.  Един пътник е пострадал и е откаран за преглед в болнично заведение, а друг е прегледен от спешна помощ. Движението в района е леко затруднено.", "date": "2017.11.09", "title": "София: Двама души са пострадали при верижна катастрофа пред хотел „Хемус“"}
{"url": "http://www.focus-news.net/news/2017/11/09/2455375/afp-delhi-ogranichava-izpolzvaneto-na-avtomobili-za-spravyane-s-toksichniya-smog-v-grada.html", "text": "Ню Делхи обяви в четвъртък въвеждането на ограничения за използването на автомобили в опит да се справи с повишените нива на замърсяване на въздуха, които според лекарите представляват сериозен риск за общественото здраве, предава AFP.\r\n„Положението в Делхи е толкова лошо и ако нивата на замърсяване може да бъдат понижени по някакъв начин, ще го направим\", каза министърът на транспорта Кайлаш Гахлот пред репортери, като обяви, че планира да ограничи употребата на частни автомобили.Тереза Герова", "date": "2017.11.09", "title": "AFP: Делхи ограничава използването на автомобили за справяне с токсичния смог в града"}
{"url": "http://www.focus-news.net/news/2017/11/09/2455376/deputatite-prieha-na-parvo-chetene-zakonodatelni-promeni-tselyashti-po-dobroto-regulirane-na-iziskvaniyata-za-zdravoslovni-i-bezopasni-usloviya-na-trud.html", "text": "Депутатите приеха на първо четене законодателни промени, целящи по-доброто регулиране на изискванията за здравословни и безопасни условия на труд. Промените в Закона за здравословни и безопасни условия на труд са внесени от Министерския съвет и бяха подкрепени със 104 гласа „за“, 1 „против“, без „въздържали се“, предаде репортер на Агенция „Фокус“. Според мотивите на законопроекта с предложените промени се цели по-добро регулиране на изискванията за осигуряване на здравословни и безопасни условия на труд.\r\nОсновните му цели са да намали административната тежест чрез отмяната на задължението за подаване на уведомлението по чл. 15 от ЗЗБУТ, да подобри качеството и контрола върху дейностите за трудовомедицинско обслужване на работниците и служителите, чрез създаване на законово основание за утвърждаване на стандарти за дейността на службите по трудова медицина и усъвършенстване на разпоредбите относно минималния състав на службите по трудова медицина. Друга цел е да се оптимизира дейността на съветите за координация, консултации и сътрудничество при разработването и осъществяването на политиката за осигуряване на здравословни и безопасни условия на труд, в т.ч. и за инспектиране на труда на национално равнище.\r\nПромените предвиждат да отпадне задължението за подаване на уведомление за около 160 000 работодатели годишно, с което ще се намали административната тежест и натоварването на служителите на Изпълнителна агенция „Главна инспекция по труда“. \r\nПромените, свързани с минималния състав на службите по трудова медицина, ще осигурят съответствие със законодателството в областта на висшето образование относно изискването за образование на лицето с висше техническо образование и правна сигурност по отношение на процеса на регистрация на Службите по трудова медицина. Освен това се създава законово основание за разработване на стандарти за дейността на службите за трудова медицина. Тази промяна ще осигури прилагането на новите стандарти, с което ще се подобри качеството и контрола върху дейностите за трудовомедицинско обслужване на работниците и служителите.\r\nПромените по отношение на функциите на Националния съвет за инспектиране по труда и Националния съвет по условия на труд ще дадат възможност за оптимизиране на дейността на двата съвета, за провеждане на ефективен социален диалог на национално равнище в областта на безопасните и здравословни условия на труд и за изпълнение на препоръките на Министерския съвет и Сметната палата за предприемане на действия за оптимизиране и актуализация на консултативните съвети на национално ниво. \r\nЛюба АЛЕКСИЕВА", "date": "2017.11.09", "title": "Депутатите приеха на първо четене законодателни промени, целящи по-доброто регулиране на изискванията за здравословни и безопасни условия на труд"}
{"url": "http://www.focus-news.net/news/2017/11/09/2455377/veliko-tarnovo-blagotvoritelen-kontsert-pod-nadslov-za-detsata-ot-detsata-shte-sabira-sredstva-za-lechenieto-na-tri-tezhko-bolni-detsa.html", "text": "Благотворителен концерт под надслов „За децата от децата“ ще събира средства за лечението на три тежко болни деца от Велико Търново. Това съобщи Иванина Янкова, координатор на Регионалния съвет на КНСБ – Велико Търново, предаде репортер на Радио „Фокус“ – Велико Търново. Събитието ще се проведе на 15 ноември от 18.00 часа в Музикално-драматичен театър „Константин Кисимов“ – в навечерието на Деня на християнското семейство. Участие в концерта ще вземат представили на творчески формации от детските градини, училищата и културни институти като Центъра за работа с деца, Младежки дом и други. На входа ще се продават ръчно изработени от деца картички, които ще са своеобразен вход за концерта. Стойността на всяка картичка е 5 лева. \r\nОрганизаторите съобщиха, че до момента децата от великотърновските детски градини с помощта на своите родители са изработели около 200 картички, като творческият процес продължава и към момента. „Надявам се по този начин в децата да се възпита чувство на състрадание, чувство за любов към ближния и желание за помощ на хората в беда. Затова идеята ни беше децата да изработят картичките, които ще бъдат един своеобразен вход за концерта. По този начин те ще знаят, че благодарение на техния труд се събират средства за децата в риск“, обясни Велкова, директор на ДГ „Иванка Ботева“. Тя допълни, че във фоайето на МДТ „Константин Кисимов“ ще бъде обособен и кът, от който всеки желаещ ще има възможност да закупи сувенир, който също е изработен от децата от града.\r\nИнициативата се организира от Регионален съвет на КНСБ  – Велико Търново, съвместно с благотворителен фонд „Проф. д-р Желязко Христов“, Младежки дом – Велико Търново, граждани и институции и с подкрепата на председателя на Общински съвет Венцислав Спиридонов. „Целта на това събитие е да изразим нашата гражданска позиция и да бъдем съпричастни към зачестилите напоследък случаи на заболели деца в нашия град. Нашата основна цел е да подпомогнем техните семейства“, посочи Янкова. \r\nТрите деца, за които ще се набират средства, са подбрани според спешността за лечение на тяхното заболяване. Целият процес по набиране на средствата е напълно прозрачен. Чрез благотворителния фонд „Проф. д-р Желязко Христов“ събраната сума ще бъде разпределена по три сметки.\r\nНадежда КРЪСТЕВА", "date": "2017.11.09", "title": "Велико Търново: Благотворителен концерт под надслов „За децата от децата“ ще събира средства за лечението на три тежко болни деца"}
{"url": "http://www.focus-news.net/news/2017/11/09/2455378/varna-22-godishen-mazh-e-zadarzhan-za-ubiystvo-na-rodila-predi-10-dni-18-godishna-zhena-s-koyato-zhiveel-na-semeyni-nachala.html", "text": "Служители на ОДМВР-Варна са разкрили извършителя на убийство на млада жена, под ръководството на Окръжната прокуратура във Варна. За срок до 72 часа с постановление на дежурен прокурор в Окръжната прокуратура е задържан 22-годишният Красимир А., който живеел на семейни начала с убитата. Срещу него е повдигнато обвинение за убийство по особено мъчителен начин и с особена жестокост. Това съобщиха от пресцентъра на Апелативна прокуратура-Варна. Преди два дни в жилище в кв. „Аспарухово“ бил открит трупът на 18-годишна жена, родила преди 10 дни. Първоначално случаят бил докладван на Районната прокуратура във Варна, но при извършената вчера аутопсия били установени множество наранявания в областта на главата и тялото, довели до смъртта на младата жена. \r\nВеднага случаят бил докладван на Окръжната прокуратура във Варна, като незабавно  бил разпореден допълнителен оглед на местопроизшествието и назначени съдебни експертизи. \r\nВ резултат на предприетите оперативно-издирвателни и действия по разследването от служители на ОД на МВР във Варна под ръководството на Окръжната прокуратура са събрани доказателства за извършителя на тежкото престъпление. Обвиняемият е осъждан за грабежи, като преди няколко месеца излязъл от затвора. \r\nОкръжната прокуратура във Варна ще внесе искане във Варненския окръжен съд за вземане постоянна мярка за неотклонение „Задържане под стража“ спрямо извършителя.", "date": "2017.11.09", "title": "Варна: 22-годишен мъж е задържан за убийство на родила преди 10 дни 18-годишна жена, с която живеел на семейни начала"}
{"url": "http://www.focus-news.net/news/2017/11/09/2455379/aktsenti-v-predavaneto-asenovgrad-bogoizbran-pred-portite-na-rodopite-po-radio-fokus-plovdiv.html", "text": "В предаването „Асеновград – Богоизбран пред портите на Родопите“ по Радио „Фокус“ – Пловдив тази седмица отново ще насочим вниманието си към важните и актуални теми от Асеновград и региона. Днес в града се проведе второто заседание на Националната кръгла маса за реална политика и ефективно решаване проблемите на етническата интеграция. Темата на срещата бе „Здравеопазване, демографска и социална политика”. Кои са акцентите от дискусията и предложенията, които ще бъдат формулирани и изпратени до компетентните органи? Това ще научите в първите минути на предаването днес.\r\nНад 2000 родители кандидатстваха да им бъде осигурен детегледач по проект „Родители в заетост”, реализиран от Агенцията по заетостта. За Асеновград данните сочат, че за да се възползват от проекта документи са подали 28 кандидати. Подробностите ще научим от Екатерина Гешева, директор на дирекция „Бюро по труда“ – Асеновград.\r\nЗа четвърта поредна година Община Асеновград, Градската библиотека „Паисий Хилендарски” и „Национален алианс за работа с доброволци” организират конкурс за доброволческа инициатива.  Най-добрите инициативи ще бъдат определени от жури и ще получат приз „Донка Пашкова“ на името на първата щатна библиотекарка в Асеновград, посветила голяма част от живота и дейността си на общността.\r\nЗа финал ще насочим вниманието си към спорта. На 11 и 12 ноември Асеновград ще е домакин на Републикански турнир по спортна аеробика. Престижното събитие ще събере в спортна зала „Асеновец“ най-престижните родни клубове по спортна аеробика. Повече за предстоящия турнир ще ни разкаже Димитрина Къндева, председател на Българския съюз по аеробика.\r\nПредаването „Асеновград – Богоизбран пред портите на Родопите“ се излъчва всеки четвъртък от 16.00 до 17.00 часа. Телефонът за връзка с нас е 032/65 25 65. Водещ на предаването е Тони Михайлов.", "date": "2017.11.09", "title": "Акценти в предаването „Асеновград – Богоизбран пред портите на Родопите“ по Радио „Фокус” – Пловдив"}
{"url": "http://www.focus-news.net/news/2017/11/09/2455380/blagoevgrad-ekip-na-yuzdp-izvarshva-ogled-na-teritoriite-zasegnati-ot-pozhara-mezhdu-simitli-i-kresna-za-da-mozhe-da-zapochne-zalesyavane.html", "text": "Автоматизираната поточна линия за производство на контейнерни фиданки, която ще бъде инсталирана по проект „Възобновяване и подобряване на природозащитния статус на приоритетни горски хабитати от мрежата Натура 2000 в България“ по програма „Лайф +“ ще помогне за по-бързото залесяване на засяганите територии от пожара между Симитли и Кресна, който унищожи стотици декари през лятото. Това каза на пресконференция инж. Теодор Тодоров, мениджър на проекта, предаде репортер на Радио „Фокус“ – Пирин. Засегнатите райони ще бъдат залесени със същите или подобни видове, каквито са съществували там преди пожара. „В момента сме ангажирали екип експерти на ЮЗДП, който извършва оглед на всички засегнати територии. Те ще извършат оглед, ще изготвят технологични планове за залесяване, ще минат на съгласуване в Министерството на околната среда и водите и неговите структури, след което ще пристъпим към залесяване с най-подходящия комплекс видове“, каза още инж. Тодоров. Той добави, че там, където например е имало гора от космат дъб, пак ще има такъв, тъй като идеята е да се отговори на всички екологични норми и изисквания.\r\nЛивия НИНОВА", "date": "2017.11.09", "title": "Благоевград: Екип на ЮЗДП извършва оглед на териториите, засегнати от пожара между Симитли и Кресна, за да може да започне залесяване"}
{"url": "http://www.focus-news.net/news/2017/11/09/2455381/parlamentat-prie-otchet-za-protsesa-na-privatizatsiya-i-sledprivatizatsionen-kontrol-za-parvata-polovina-na-godinata.html", "text": "Парламентът прие Отчет за осъществяване на процеса на приватизация и следприватизационен контрол за периода 1 януари – 30 юни 2017 г., внесен от Надзорния съвет от Агенция за приватизация и следприватизационен контрол. Депутатите гласуваха със 100 гласа „за“, без „против“ и 3 “въздържали се“, предаде репортер на Агенция „Фокус“. През отчетния период Агенцията е сключила 6 приватизационни договора. Постъпленията по приватизационни продажби са общо в размер на 2 467 хил. лв. Подготвени и предложени за продажба чрез публичен търг с явно наддаване общо 16 бр. обекти, представляващи имоти, частна държавна собственост и обособени части на дружества. На проведения 40-ти Централизиран приватизационен търг са предложени за продажба пакети акции от капитала на 11 дружества. Осъществени са маркетингови мероприятия по отношение на 27 бр. обекти, които през отчетния период са предлагани за продажби.\r\nЗа изпълнение на основните цели по отношение на следприватизационния контрол, са анализирани и приключени с констатации общо 51 броя отчети по 38 приватизационни договори; начислени са неустойки за изпълнение на задължения по 1 приватизационен договор; приети са плащания по 14 приватизационни договора; извършени са проверки на място по 15 договора; извършена е проверка на документация и са издадени 5 удостоверения изпълнение на задължения и за липса на задължения.\r\nКъм 30 юни т.г. ресурсът от обекти на приватизация, по които се осъществяват дейности по подготовката или по осъществяване на същинските приватизационни процедури, се състои от 13 бр. мажоритарни пакети акции/дялове (от тях 4 бр. са влети в „ДКК\" ЕАД); 4 бр. миноритарни пакети от дялове/акции, собственост на търговски дружества с над 50 на сто държавно участие в капитала в други търговски дружества; 59 бр. миноритарни пакети акции/дялове; 15 бр. обособени части, собственост на търговски дружества с над 50 на сто държавно участие в капитала; 148 бр. обекти, представляващи имоти-частна държавна собственост и имоти с предоставени права на управление на ръководители на държавни ведомства, за които има предложения за приватизация.\r\nКъм 30 юни т.г. договорите с неизплатена цена са 175 броя. От страна на Агенцията по тези договори е констатирано трайно неизпълнение на задължения за заплащане на разсрочената част от цената и са предприети всички необходими действия за събиране на дължимите суми. За първата половина на годината общият брой на договорите, подлежащи на контрол по отношение на различни социални ангажименти и др. задължения, в това число и инвестиции, е 86 броя. Общият брой на висящи дела, по които Агенцията е страна е 144 броя (включват се всички висящи дела, в това число и исковите, по които Агенцията е ответник). \r\nЛюба АЛЕКСИЕВА", "date": "2017.11.09", "title": "Парламентът прие отчет за процеса на приватизация и следприватизационен контрол за първата половина на годината"}
{"url": "http://www.focus-news.net/news/2017/11/09/2455382/razgrad-chetvartoklasnichka-ot-zavet-e-sred-nagradenite-v-natsionalen-konkurs-na-mvr.html", "text": "Четвъртокласничка от Завет е сред наградените в национален конкурс на МВР, съобщиха от Областната дирекция на МВР – Разград. На церемония в Националния дворец на децата на 7 ноември бяха наградени победителите в Националната изложба-конкурс „Аз и детското полицейско управление“ по програмата на МВР „Детско полицейско управление“. Областната дирекция на МВР – Разград участва с пет рисунки на деца, отличени в областния етап от конкурса, където се състезаваха 28 творби на малки художници. Мерелин Мехмет Гюл, ученичка в IV-а клас на СУ „Св.Св. Кирил и Методий“ – Завет, е класирана на трето място във възрастовата група 3 – 4 клас.", "date": "2017.11.09", "title": "Разград: Четвъртокласничка от Завет е сред наградените в национален конкурс на МВР"}
{"url": "http://www.focus-news.net/news/2017/11/09/2455383/plovdiv-okrazhniyat-sad-nasrochi-deloto-za-saboreniya-tyutyunev-sklad-na-ul-odrin-za-yanuari-2018-g.html", "text": "Пловдивският окръжен съд определи делото за съборения тютюнев склад на улица „Одрин“ 8 да започне през януари 2018 година, предаде репортер на Радио „Фокус” – Пловдив. Съдът определи три дати за първия месец от новата година, когато трябва да бъдат разпитани всичките над 30 свидетели и 4 вещи лица. Делото ще се гледа по общ ред и при открити врата. Днес в съдебната зала дойдоха Георги Бранеков и сръбският гражданин Александър Николич, които ще отговарят за умишлено разрушаване на сграда – групов паметник на културата, това е тютюневият склад на ул. „Одрин“ 8, собственост на фирма „Одрин 8″.\r\nСпоред прокурора по делото Дилян Пинчев двамата са обвинени в документно престъпление и в противозаконна дейност в защитена територия. Според него има достатъчно доказателства за това. Държавното обвинение разполага със специална експертиза за подправения документ, установено е как е бил манипулиран, установен е какъв е пътят на документа. Кой е техническият извършител обаче все още не е установено. Попитан има ли общински служители в схемата, прокурор Пинчев каза, че за съжаление е починал „този, за когото прокуратурата счита, че е имал участие в цялата тази процедура”. „Имаше повдигнати обвинения срещу главния архитект Румен Русев, които в последствие прокуратурата прекрати“, добави Пинчев. Той каза още, че няма как да се стигне до ситуация, при която цялата вина да се понесе от починалия Румен Русев.\r\n„Не зная как са се сдобили с този документ, от кого е издаден и имат ли общинските служби вина. Аз смятам, че двамата са невинни“, заяви защитникът на Николич и Бранеков, които могат да бъдат осъдени на затвор до 5 години за едно от престъпленията и до 3 години затвор за другото обвинение.\r\nЦветана ТОНЧЕВА", "date": "2017.11.09", "title": "Пловдив: Окръжният съд насрочи делото за съборения тютюнев склад на ул. “Одрин“ за януари 2018 г."}
{"url": "http://www.focus-news.net/news/2017/11/09/2455384/stefan-radev-kmet-na-sliven-za-dve-godini-namalihme-prosrochenite-zadalzheniya-na-obshtinata-ot-25-mln-lv-na-7-mln-lv.html", "text": "Просрочените задължения на Община Сливен са намалени от 25 милиона лева на около 7 милиона лева за две години. Задълженията към доставчици, включително и за храна на детски градини и ясли, от над 1 милион са намалели на под 200 000 лева, съобщи кметът Стефан Радев. Това съобщиха от пресцентъра на Община Сливен. „Когато говорим за задължения, трябва да правим разграничение между просрочени задължения и обслужвани задължения. Винаги съм казвал, че не общият размер на дълга и задълженията са толкова опасни, а размерът на просрочените задължения. Преди 2 години, през 2015 година, аз и моят екип заварихме община с над 25 млн. лв. просрочени задължения, без да включвам кредитите, за които имаше писма, че банките ги правят предсрочни изискуеми. Към месец септември тази година, последният тримесечен отчет сочи, че сме ги намалили на 7-8 милиона. През този период, въпреки че сме плащали много стари задължения, включително и по осъдителни решения срещу Общината, не само, че не сме позволили това да се отрази на плащанията към доставчици, но и почти сме ги изчистили“, каза кметът.\r\nТой подчерта, че оздравителните финансови мерки дават резултат и при тези темпове до две години ще се изчистят просрочените задължения на общината и може да се говори за създадена основа на стабилност. Работата по оздравителния план и политиката, която води кметът Стефан Радев, се оценява високо от финансовите институции.\r\n„В първите две години от мандата, мисля, че сигналите са основно по това как се справяме с трудностите, а не какви са те. Доволен съм от доверието, което получаваме от финансовите институции и от това, което направихме до момента. Облигационната емисия беше реализирана в период, в който финансовите показатели по баланса на общината бяха много по-лоши от сегашните. Досега не сме допускали да има спряно плащане, да не се платят заплати на време, да не се плати нещо от текущите разходи на Общината“, допълни Радев.", "date": "2017.11.09", "title": "Стефан Радев, кмет на Сливен: За две години намалихме просрочените задължения на Общината от 25 млн. лв. на 7 млн. лв."}
{"url": "http://www.focus-news.net/news/2017/11/09/2455385/haskovo-na-gkpp-kapitan-andreevo-ima-5-km-kolona-ot-tovarni-avtomobili-na-izhod.html", "text": "На българо-турската граница на ГКПП \"Капитан Андреево\" има 5 км колона от товарни автомобили на изход, а на ГКПП  \"Лесово\" - 2 км. Това сочат данни на ГД \"Гранична полиция\" към 13.30 часа, съобщиха от пресцентъра на МВР. На границата с Румъния на ГКПП \"Дунав Мост - Русе\" се е образувала 3 км колона от товарни автомобили на вход. \r\nНа българо-сръбската, българо-македонската и българо-гръцката граница трафикът е нормален на всички контролно-пропускателни пунктове.", "date": "2017.11.09", "title": "Хасково: На ГКПП \"Капитан Андреево\" има 5 км колона от товарни автомобили на изход"}
{"url": "http://www.focus-news.net/news/2017/11/09/2455386/pazardzhik-v-panagyurishte-shte-se-provede-diskusionen-forum-po-povod-10-godini-ot-chlenstvoto-na-balgariya-v-es.html", "text": "Община Панагюрище ще бъде домакин на публично събитие, посветено на десетата годишнина от членството на България в Европейския съюз и приоритетите на Българското председателство на Съвета на Европейския съюз. Това съобщи за Радио „Фокус“ – Пазарджик Радка Костуркова от Общината. Тя обясни, че среща-дискусия на тема „Десет години членство на България в ЕС и Българското председателство на Съвета на ЕС през 2018 година. Европейските политики на селските райони в област Пазарджик – диалог и партньорство за развитие“ ще се проведе от 17.30 часа, в камерната зала на Театър Дом-паметник в Панагюрище. Събитието се организира от Областна администрация - Пазарджик в партньорство с Областна дирекция „Земеделие“ и Държавен фонд Земеделие – Пазарджик, и е част от Комуникационната стратегия на Република България за Европейския съюз.\r\nВаня НИКОЛОВА", "date": "2017.11.09", "title": "Пазарджик: В Панагюрище ще се проведе дискусионен форум по повод 10 години от членството на България в ЕС"}
{"url": "http://www.focus-news.net/news/2017/11/09/2455387/evropeyskata-komisiya-povishi-ochakvaniyata-si-za-rastezha-na-balgarskata-ikonomika-do-39-prez-2017-g-i-38-prez-2018-g-pri-ochakvan-rast-ot-saotvetno-29-i-28.html", "text": "Европейската комисия (ЕК) повиши в есенната си прогноза очакванията си за растежа на българската икономика до 3,9 % през 2017 г. и 3,8 % през 2018 г., в сравнение с очакван ръст съответно от 2,9 % и 2,8 % според пролетната прогноза. Това съобщиха от пресцентъра на Министерството на финансите. Ревизията се дължи както на доброто представяне на икономиката през първата половина на годината, така и на ревизията на данните за Брутния вътрешен продукт (БВП) за 2016 г.\r\nВътрешното търсене ще има основен принос за растежа на БВП през 2017 г., подкрепено от силното представяне на частното и публичното потребление и възстановяването на растежа на инвестициите. Вътрешното търсене ще остане водещо за ръста на БВП през целия прогнозен период, като се очаква забавяне на растежа на частното потребление през 2018 г. и 2019 г. По-високият внос, движен от силното вътрешно търсене, ще доведе до намаление на излишъка по текущата сметка през 2017 г. до 3 % от БВП. Тази динамика на вноса се очаква да продължи през 2018 г. и да се пречупи през 2019 г. В резултат се очаква свиване на положителното салдо по текущата сметка до 2,4 % от БВП през 2018 г. и 2,3 % през 2019 г.\r\nПрез 2017 г. ЕК очаква средногодишната инфлация в България да достигне 1,0 %, като сред основните фактори за това са посочени силното вътрешно търсене, поскъпването на комуналните услуги и възстановяването при цените на енергийните стоки и основните суровини. Прогнозата е средногодишната инфлация да се ускори до 1,5 % през 2018 г. и 1,6 % през 2019 г.\r\nОчакванията на ЕК са положителните развития на пазара на труда да се запазят в средносрочен хоризонт. Растежът на заетостта през 2017 г. се прогнозира да бъде 0,7 %, подкрепен от вътрешното търсене и най-вече инвестициите. За следващите две години ЕК очаква темпът на нарастване на заетите да се забави до 0,4 % и 0,3 %, поради ограниченото предлагане на труд. Нивото на безработица се очаква да се понижи до 6,4 % през 2017 г. и постепенно да достигне 5,7 % през 2019 г. В условията на намаление на безработицата, растежът на доходите от труд ще остане висок, като повишението на заплатите в публичния сектор няма да окаже риск за бюджетната позиция на икономиката.\r\nОценката на Комисията за бюджетното салдо на сектор „държавно управление“ съвпада с целите на фискалната политика, заложени в тригодишната бюджетна прогноза 2018 - 2020 г., а именно: балансиран бюджет през 2017 и 2018 г. и излишък през 2019 г. Предвижда се доброто приходно изпълнение да компенсира повишеното ниво на разходите за персонал и инвестиции. \r\nПрез настоящата година Комисията очаква дългът на сектор „държавно управление“ да се понижи съществено (от 29 % от БВП през 2016 г. до 25,7 % от БВП), в резултат от реализираните първични бюджетни излишъци и изплащането на дълг в размер на 2 пр.п. от БВП. Като се има предвид превишението на приходите над разходите в първичния баланс, както и ниската цена на дълга, прогнозата е индикаторът да продължи да се свива до 24,3 % и 22,8 % от БВП, съответно през 2018 и 2019 г.", "date": "2017.11.09", "title": "Европейската комисия повиши очакванията си за растежа на българската икономика до 3,9 % през 2017 г. и 3,8 % през 2018 г., при очакван ръст от съответно 2,9 % и 2,8 %"}
{"url": "http://www.focus-news.net/news/2017/11/09/2455388/veliko-tarnovo-predsedatelyat-na-obshtinskiya-savet-ventsislav-spirdonov-predlozhi-da-se-sazdade-fond-za-lechenie-na-tezhko-bolni-detsa.html", "text": "Председателят на Общинския съвет Венцислав Спирдонов предложи да се създаде фонд за лечение на тежко болни деца от Велико Търново, предаде репортер на Радио „Фокус“ – Велико Търново. Спирдонов подчерта, че благотворителният концерт „За децата от децата“, който ще се проведе на 15 ноември във Велико Търново, е първият от поредица подобни събития. Идеята е всеки месец или през месец да се провеждат мероприятия, чрез които да се набират средства за децата с тежки диагнози.\r\n„Много важна част от гражданското обществото е доброволството и добротворчеството. Държавата е най-важният фактор, който трябва да помага на тези деца, но ние като гражданско общество трябва да сме винаги до тях както финансово, така и морално. За тях е важно да усещат подкрепата от обществото, да усещат, че ние им помагаме. Това мероприятие би трябвало да е началото на кампания от мероприятия за добротворчество във Велико Търново. Ще видим дали ще има интерес към това събитие и ще започнем  да мислим нови мероприятия, в чиято основа е помощта за всяко дете, което има нужда, във Велико Търново“, добави Венцислав Спирдонов.\r\nНадежда КРЪСТЕВА", "date": "2017.11.09", "title": "Велико Търново: Председателят на Общинския съвет Венцислав Спирдонов предложи да се създаде фонд за лечение на тежко болни деца"}
{"url": "http://www.focus-news.net/news/2017/11/09/2455389/varna-dni-na-mediatsiyata-shte-se-provedat-v-grada-na-16-i-17-noemvri.html", "text": "Дни на медиацията ще се проведат във Варна на 16 и 17 ноември. Това каза председателят на Окръжен съд – Варна Марин Маринов на пресконференция по повод навършването на 2 години от създаването на Центъра за медиация във Варна, предаде репортер на Радио „Фокус“ – Варна. На 17 ноември в Центъра по медиация ще гостуват студенти-икономисти, които ще се запознаят със симулирани медиационни процедури, след което ще имат възможност да дискутират с магистрат възможностите за прилагане на медиация при разрешаване на имуществени спорове и казуси, свързани с вещно право. „Важно беше да привлечем младите хора. Следващата седмица във Варна ще се проведе финално състезание –  симулирана процедура по медиация, между висши учебни заведения. Ангажирахме и Регионално управление на образованието. По училищата започнаха доста често да прилагат медиационни процедури“, коментира Марин Маринов. Той припомни, че съдебните институции във Варна работят по съвместни проекти с училища в града. „Целта е да намалим насилието в училищата. Вчера се проведе поредната работна среща с началника на Регионално управление на образованието, за да се планират дейностите за следващата година. Тя отчете, че там, където са присъствали съдии в училищата, са разяснявали как работи съдът и са отговаряли на актуални въпроси на децата\", заяви Маринов. По думите му там няма ситуации на насилие между ученици. \"Очевидно това присъствие на представители на съдебните институции в училищата има възпиращ ефект“, каза още Марин Маринов. По думите му медиацията е начин да се разрешат конфликтите по един културен способ, а голяма част от конфликтите възникват, защото хората не знаят какво искат един от друг, много често те нямат насрещни интереси. „Опитваме се и това е бъдещата ни крачка – да изведем медиацията пред съда, т.е. преди хората да заведат дела, да платят такси и разноски за адвокати, да се опитат да се спогодят“, отбеляза Марин Маринов.\r\nМарияна ВАЛЕНТИНОВА", "date": "2017.11.09", "title": "Варна: Дни на медиацията ще се проведат в града на 16 и 17 ноември"}
{"url": "http://www.focus-news.net/news/2017/11/09/2455390/belgrad-i-kiev-vav-vihara-na-diplomaticheski-skandal-obzor.html", "text": "Украинският посланик в Киев Олександър Александрович въвлече Киев и Белград в дипломатически скандал с остра реторика и взаимни обвинения, които не останаха незабелязани от Москва. \r\nНа 1 ноември електронната медия Balkan Insight публикува интервю на Александрович, в което украинският дипломат акцентира върху ролята на Руската федерация на Балканския полуостров. Съгласно думите на Александрович, Москва използва Сърбия с цел разпалване на война на Балканския полуостров. „Русия обучава сръбски наемници, които избиват украинци, използва сръбските екстремисти в подготовката на държавен преврат в Черна Гора и подклажда сепаратизма в Република Сръбска. Тя използва сръбския фактор, за да дестабилизира Македония. Играе и голяма роля за противоречията между косовските сърби и косовските албанци. Освен това Русия продава самолети на Сърбия, за да създаде напрежение в отношенията й с Хърватия\", заяви Александрович пред медията. Украинският дипломат не спести и мнението си, че крайната цел на Москва е да унищожи Европа. И не само - Александрович изрази разочарование от това, че властите в Белград не предприемат никакви мерки, за да прекратят участието на свои граждани във военните действия в Източна Украйна. \r\nРеакцията на Министерството на външните работи в Белград не закъсня – от ведомството обвиниха дипломата на Киев в опит да навреди на приятелските отношения между Москва и Белград и увериха, че няма да остават без отговор действията. Броени дни по-късно Киев изтегли за консултации посланика си от Сърбия. \r\nВ отговор Белград също отзова ръководителя на сръбската мисия в Украйна Раде Булатович. Медиите цитират официално съобщение на Министерство на външните работи в Белград, в което се казва, че Сърбия няма да позволи да търпи щети в отношения, които не я засягат пряко. От текста става ясно, че първият дипломат на Белград Ивица Дачич е взел решението за изтегляне на Булатович от Киев, за да обсъди с него „по-нататъшните мерки“ в разярилата се криза в двустранните отношения между Сърбия и Украйна. \r\nОт външнополитическото ведомство в Белград припомниха, че Сърбия многократно е изразявала подкрепата си за териториалната цялост на Украйна, което се е потвърдило и по време на председателството на Сърбия в Организацията за сигурност и сътрудничество в Европа (ОССЕ). „Сърбия е предприела редица конкретни мерки за преследване на сръбските граждани, воюващи в чужбина, включително Украйна, с което демонстрира ангажираността си към своите международни правни задължения“, посочиха от ведомството. В същото време властите в Сърбия са наясно, че украински наемници са участвали в престъпления, извършени от хърватските сили срещу сърбите в Хърватия, които „Украйна, за разлика от Сърбия, никога не е осъждала“, се казва още в изявлението. От външното министерство все пак отбелязваха, че Сърбия остава привързана към установяването на добри отношения с Украйна на принципите на взаимно уважение. \r\nНа свой ред реагира и министърът на външните работи на Украйна Павел Климкин. В съобщение, публикувано в социалната мрежа „Туитър“, първият дипломат на Киев увери, че Украйна ще се обърне към европейските партньори във връзка с участието на сръбски наемници във въоръжения конфликт в Донбас на страната на контролираните от Русия сили.\r\nС Александрович са обсъдени „проблемите със сръбските наемници и незаконните контакти с окупирания Крим“, отбеляза Климкин. Но „по този въпрос ще се обърнем също и към нашите европейски приятели“, увери украинският външен министър. \r\nВъзникналата криза в двустранните отношения между Белград и Киев не остана извън полезрението на Москва и руските медии. \r\n„Белград припомни на Киев военните престъпления на украинските терористи в бивша Югославия“, пише електронното издание „Московский комсомолец\"  по повод разрива между Сърбия и Украйна, предизвикан с изявленията на посланик Олександър Александрович за ролята на Русия на Балканите и за участието на сръбски наемници в боевете в Донбас.\r\nСпоред редакцията „е в ход разгарянето на грандиозен дипломатически скандал между двете страни, като поводът за това според Киев са топлите отношения на Сърбия с Русия и присъствието на сръбски доброволци в състава на проруските военни формации в Донбас\".\r\nСърбия припомни на Украйна участието на украински наемници във войната в бивша Югославия на страната на хърватите, пише на свой руското издание „Военное обозрение\".\r\nИзданието цитира изявлението на сръбския министър на външните работи на Сърбия, Ивица Дачич, в което се казва, че „Сърбия уважава териториалната цялост на Украйна, както го е доказвала многократно, в това число и по време на председателството на ОССЕ. Но нас ни е добре известно и участието на украинските наемници в престъпленията, които са извършвали хърватските сили спрямо сръбското население в Хърватия. До момента Украйна не е осъдила тези престъпления“. Сръбските медии не подминаха коментарите на колегите си от Руската федерация. \r\nРуските медии определят изявленията на посланика на Украйна за антируски и русофобски, пише белградското електронно издание Srbija Danas.\r\nИзданието се позовава на коментарите в руската преса на дипломатическата криза, настъпила между двете страни по повод изявленията на украинския посланик Александър Александрович за ролята на Русия на Балканите и за участието на сръбски наемници в боевете в Донбас. \r\nСпоред Srbija Danas руските издания отбелязват огромното възмущение на сръбската общественост срещу обвиненията на украинската страна.  В-92 на свой ред обръща внимание, че според руската държавна агенция ТАСС именно украинският посланик е предизвикал дипломатическия скандал. Тереза Герова", "date": "2017.11.09", "title": "Белград и Киев във вихъра на дипломатически скандал (ОБЗОР)"}
{"url": "http://www.focus-news.net/news/2017/11/09/2455391/pazardzhik-advokatat-na-lazar-vlaykov-poiska-promyana-na-myarkata-mu-za-neotklonenie-ot-domashen-arest-v-parichna-garantsiya-ili-podpiska.html", "text": "Районният съд в Пазарджик започна заседанието си по искането за промяна на мярката за неотклонение на бившия председател на Общински съвет-Септември Лазар Влайков, предаде репортер на Радио \"Фокус\"-Пазарджик. Адвокатът му Елвира Панкова заяви, че поддържа искането за замяна на наложената му мярка за неотклонение \"домашен арест\" с по-лека. Тя представи пред съда документи, от които е видно, че той е председател на земеделската кооперация в село Виноградец, а освен това е и общински съветник. С оглед на това Панкова обоснова искането си за налагане на по-лека мярка, за да може Влайков да изпълнява служебните си задължения. Панкова каза също, че няма опасност той да се укрие или извърши друго престъпление. Според нея в досега събраните доказателства по делото - експертизи и разпити на свидетели, не е налична информация, която да утежнява отговорността на Влайков. Адвокатът обясни, че той има семейство, за което трябва да се грижи и да осигурява доходи. За това тя поиска налагането на парична гаранция или подписка.\"Фокус\" припомня, че бившият председател на Общински съвет-Септември Лазар Влайков бе задържан,м след като с неговия пистолет в началото на месец септември бе застрелян Наско Тонкев, собственик на заведение в село Виноградец. Той бе убит от 6-годишно дете, чийто рожден ден бе празнуван в заведението.\r\nВаня НИКОЛОВА", "date": "2017.11.09", "title": "Пазарджик: Адвокатът на Лазар Влайков поиска промяна на мярката му за неотклонение от домашен арест в парична гаранция или подписка"}
{"url": "http://www.focus-news.net/news/2017/11/09/2455392/mrrb-balgariya-se-prisaedini-kam-zhenevskata-deklaratsiya-za-ustoychivo-gradsko-razvitie-i-zhilishtna-politika.html", "text": "България се присъедини към Женевската декларация за устойчиво градско развитие и жилищна политика. Това стана по време на министерска среща на 78-та сесия на Комитета по жилищно градоустройство на Икономическата комисия за Европа (ИКЕ) на ООН, която се провежда в Женева, Конфедерация Швейцария, и в която участва заместник-министърът на регионалното развитие и благоустройството Деница Николова, съобщиха от пресцентъра на Министерството на регионалното развитие и благоустройствот. Декларацията на министрите е ключова стъпка по пътя към постигането на общата цел – устойчиво градско развитие и просперитет на градското население в целия свят. \r\n„Подходите и начините на прилагане са различни, но трябва да търсим взаимовръзка и взаимодействие между тях чрез хоризонталните теми. Интегрираният подход е от решаващо значение за комплексното решение на градските проблеми и насърчаването на потенциала на градовете“, коментира зам.-министър Николова.  \r\nПред участниците във форума тя отбеляза, че България придоби ценен опит през последното десетилетие, който е помогнал националната политика за градско развитие да придобие ново измерение. Една от възможностите за прилагане на новия интегриран подход се въведе и развива успешно чрез кохезионната политика на ЕС и различни интегрирани механизми. По време на срещата зам.-министър Деница Николова подчерта още, че градското развитие и устойчивите градски стратегии формират основата на регионалната политика, която следва да бъде ориентирана към балансирано териториално развитие. \r\n„Полицентричното и балансирано териториално развитие е изключително важно за България и също е един от основните въпроси, включени в Пакта от Амстердам - основният документ, свързан с изпълнението на Градския дневен ред за ЕС. България допринася за изпълнението на Градския дневен ред за ЕС като участва в 4 партньорства, обхващащи темите за градска мобилност, цифров преход, адаптиране към климата и иновативни и отговорни обществени поръчки, каза още Николова. \r\nТя изтъкна, че за МРРБ е важно да се положат повече усилия за постигане на балансирано териториално развитие, за да се намалят негативните демографски и икономически характеристики на българските региони. „В този контекст успешно съчетаваме финансиране от Европейския съюз, заеми от международни институции, национални ресурси и финансови инструменти“, подчерта заместник-министърът. \r\nЗа периода 2014-2020 г., в рамките на ОП „Региони в растеж“ като част от основната инвестиционна програма за градско развитие, в България приблизително 1,8 млрд. лева се инвестират в градовете въз основа на 67 интегрирани планове за градско възстановяване и развитие. Дванадесет програми за европейско териториално сътрудничество също ни подкрепят да постигнем целите за устойчиво градско развитие чрез достъп до ресурс от над 2 млрд. лева - за да осигурим добре свързани и безопасни периферни региони чрез създаване на растеж и работни места, справяне с изменението на климата и енергийната зависимост, намаляване на бедността и социално приобщаване. Повече от 360 млн. лева са предвидени за изпълнение на проекти за градско развитие чрез финансови инструменти, които ще осигуряват нисколихвени заеми в различни области като градска мобилност, социално приобщаване, сигурна и атрактивна градска среда, култура и спорт. \r\nС приемането на декларацията се отбеляза 70-годишнината от създаването на Комитета по жилищно градоустройство на Икономическата комисия за Европа на ООН. Събитието събра на едно място министри, отговарящи за въпросите, свързани с градското развитие, като предостави възможности за обмен на опит и възгледи на високо равнище относно напредъка и предизвикателствата, свързани с прилагането на международни споразумения като Дневния ред за устойчиво развитие за 2030 г., Новия дневен ред за градовете и Женевската харта на ООН за устойчива жилищна политика.", "date": "2017.11.09", "title": "МРРБ: България се присъедини към Женевската декларация за устойчиво градско развитие и жилищна политика"}
{"url": "http://www.focus-news.net/news/2017/11/09/2455393/veliko-tarnovo-64-godishna-zhena-e-stanala-zhertva-na-telefonna-izmama-za-nad-2-000-leva.html", "text": "Телефонна измама по схемата „съдействие на полицията за задържане на телефонни измамници“, разследват служители на полицейското управление в Свищов. Това съобщиха от пресцентъра на Областна дирекция на МВР – Велико Търново. 64-годишна жена от свищовското село Българско Сливово е ощетена с 2 400 лв. Според дадените й в телефонни разговори и указания тя е събрала всичките си налични средства и увити в торба ги е оставила под дърво в близост до дома си. По случая е започнато досъдебно производство.", "date": "2017.11.09", "title": "Велико Търново: 64-годишна жена е станала жертва на телефонна измама за над 2 000 лева"}
{"url": "http://www.focus-news.net/news/2017/11/09/2455394/blagoevgrad-v-bansko-shte-se-provede-protestna-aktsiya-s-iskane-za-izgrazhdaneto-na-vtori-kabinkov-lift.html", "text": "Сдружение „Бъдеще за община Банско“ планира провеждането на протест срещу зелената мафия и с искане за изграждането на Втори кабинков лифт в ски зона Банско. Това съобщиха от пресцентъра на Община Банско. Той е предвиден за 13 ноември от 16.30 часа, когато за кратко ще бъде ограничено движението на МПС по Републикански път II-19 Симитли – Гоце Делчев, в участъка, намиращ се на входа на гр. Банско. От Сдружението призовават всички любителите на зимните спортове, на които вече им е дотегнало от безкрайните опашки край лифта, да се включат в акцията.", "date": "2017.11.09", "title": "Благоевград: В Банско ще се проведе протестна акция с искане за изграждането на втори кабинков лифт"}
{"url": "http://www.focus-news.net/news/2017/11/09/2455395/burgas-muzikalen-karnaval-shte-se-provede-v-turisticheski-kompleks-akve-kalide-na-12-noemvri.html", "text": "Музикален карнавал ще се проведе в Туристически комплекс „Акве калиде“ на 12 ноември от 11.30 часа. Това съобщиха от пресцентъра на Община Бургас. Децата ще имат възможност да се преобразят в различни приказни герои с помощта на костюми и грим. Всички, които обичат музиката, ще могат да се включат в предизвикателството да станат част от един малък, но талантлив оркестър. Още много изненади, игри, ревю, музика и забавления очакват посетителите на „Акве калиде“ на 12 ноември. За всички малки участници са предвидени тематични подаръци.", "date": "2017.11.09", "title": "Бургас: Музикален карнавал ще се проведе в Туристически комплекс „Акве калиде“ на 12 ноември"}
{"url": "http://www.focus-news.net/news/2017/11/09/2455396/pazardzhik-prokuraturata-pledira-lazar-vlaykov-tryabva-da-ostane-pod-domashen-arest.html", "text": "Лазар Влайков трябва да остане под домашен арест, каза по време на съдебното заседание на Районния съд в Пазарджик по искането на защитата на Влайков за промяна на мярката му за неотклонение в по-лека Светлозар Чераджийски, прокурор от Окръжна прокуратура Пловдив, предаде репортер на Радио \"Фокус\" - Пазарджик. Той обясни, че до сега са събрани достатъчно доказателства за вината на бившия председател на Общинския съвет в град Септември, с чийто пистолет беше убит собственик на заведение в село Виноградец. Прокурорът обясни, че в хода на досъдебното производство са извършени 7 експертизи, назначени са още два и предстои назначаването на още една. Той коментира, че някои то свидетелите са променили показанията си и това е още един аргумент за оставането на Влайков под домашен арест, с оглед на възможността върху тях да бъде оказано някакво въздействие. Съдията по делото Таня Петкова обяви, че ще се произнесе с определение след около час.\r\nВаня НИКОЛОВА", "date": "2017.11.09", "title": "Пазарджик: Прокуратурата пледира Лазар Влайков трябва да остане под домашен арест"}
{"url": "http://www.focus-news.net/news/2017/11/09/2455397/kyustendil-shest-uchebni-zavedeniya-ot-obshtinata-byaha-nagradeni-za-uchastieto-si-v-evropeyskiya-den-na-sporta-v-uchilishte.html", "text": "Шест учебни заведения от Кюстендил бяха наградени за участието си в Европейския ден на спорта в училище, предаде репортер на Радио „Фокус” – Кюстендил. Награждаването се проведе в залата на Възрожденското училище. На него присъстваха зам.-кметът на Община Кюстендил Светослав Василев, директорът на Дирекция „Култура, образование, младежки дейности и спорт” към Община Кюстендил Нели Петкова, Стоян Стоянов, експерт „Младежки дейности” към Община Кюстендил и представители на Сдружение „Бг бъди активен”. В инициативата за Община Кюстендил са участвали в различни събития 770 ученици и 327 учители, родители от общо 6 учебни заведения. На първо място е класирано Второ основно училище „Даскал Димитри”, второто място е за Езикова гимназия „Д-р Петър Берон”, а третото място е за Трето основно училище „Проф. Марин Дринов”. Бяха връчени и три поощрителни награди. Те са за Професионална гимназия „Никола Йонков Вапцаров”, Основно училище „Св. св. Кирил и Методий” и за Начално училище „Св. св. Кирил и Методий” от село Раждавица. От името на Община Кюстендил бяха връчени парични награди, с които учебните заведения ще имат възможност да закупят пособия за физическо възпитание и спорт. Спортното сдружение връчи и сертификати на представителите на Община Кюстендил с благодарност за оказаната подкрепа.\r\nЗа Радио „Фокус” – Кюстендил Мая Личева, представител на Сдружение „Бг бъди активен” заяви, че Община Кюстендил успешно се е включила в Европейския ден на спорта в училище. „В национален мащаб над 170 населени места участваха в Европейския ден на спорта в спорта училище. Включиха се 74 хиляди деца, много родители и учители. Над 370 училища бяха част от нашия спортен празник, чиято цел е да мотивира младите хора да бъдат активни. Тази кампания има мисията да се бори с проблема с обездвижването при децата и порасналите. Ние се стремим да предлагаме различни креативни начини на движение и да търсим начин да променим лошата статистика”, каза Мая Личева. По думите й кампанията в Кюстендил е преминала много добре. „Благодаря за подкрепата на Община Кюстендил. Имаме шест отличени училища, в едно от тях са участвали 100 % от всички ученици”, каза Мая Личева.\r\nВенцеслав ИЛЧЕВ", "date": "2017.11.09", "title": "Кюстендил: Шест учебни заведения от общината бяха наградени за участието си в Европейския ден на спорта в училище"}
{"url": "http://www.focus-news.net/news/2017/11/09/2455398/faz-sreshtata-na-nato-v-bryuksel-27-ot-obshto-29-strani-sa-izrazili-saglasie-za-podsilvaneto-na-misiyata-v-afganistan.html", "text": "От 29 държави, членуващи в НАТО, 27 са декларирали съгласие да участват в подсилването на мисията на Афганистан, която предвижда изпращането на допълнителен брой военнослужещи в размирната страна, съобщава германският национален ежедневник Die Frankfurter Allgemeine Zeitung.\r\nСъгласно думите на генералния секретар Йенс Столтенберг, броят на военнослужещите, които ще бъдат дислоцирани в Афганистан с цел обучение на местните сили за сигурност, ще нарасне до 16 000 през през следващата година. Това означава, че ще бъдат изпратени три хиляди допълнителни военнослужещи. По-голямата част от тях ще са американци.\r\nПричина за подсилването на мисията на НАТО в Афганистан е възходът на талибаните и засилването на влиянието на близкоизточната радикална групировка „Ислямска държава“ в страната. \r\nИзданието не представя информация за двете страни, които не са съгласни с планираното разширение на мисията на НАТО в Афганистан. Уточнява се единствено, че Германия не е сред тях.. Тереза Герова", "date": "2017.11.09", "title": "FAZ: Срещата на НАТО в Брюксел: 27 от общо 29 страни са изразили съгласие за подсилването на мисията в Афганистан"}
{"url": "http://www.focus-news.net/news/2017/11/09/2455399/evropeyskata-komisiya-otpusna-739-mln-leva-za-izgrazhdaneto-na-avtomagistrala-struma.html", "text": "Европейската комисия одобри проекта за изграждане на 40 км от автомагистрала \"Струма\" в участъците Благоевград - Крупник, Кресна - Сандански и тунел „Железница“. Общата стойност на отпуснатите средства от Кохезионния фонд на ЕС е 628 млн. лева. Националното съфинансиране е в размер на 111 млн. лева. Това съобщиха от пресцентъра на Министерството на транспорта, информационните технологии и съобщенията. Строителството на Лот 3.1 „Благоевград – Крупник“ стартира на 31 август 2017 г. и в момента е в начален етап на изпълнение. На 20 септември 2016 г. започнаха строителните дейности на Лот 3.3 „Кресна – Сандански“ и физическият напредък на обекта скоро ще достигне 50%.  В момента се провеждат обществените поръчки за изграждането на тунел „Железница“, с прогнозна стойност 250 млн. лева. Участъкът е разделен на три лота, а срокът за изпълнението им е редуциран на 3 години.\r\nС друго решение от днес, Комисията одобри предложеното от българска страна изменение на ОП „Транспорт и транспортна инфраструктура“ 2014 – 2020. С промените се прецизира обхвата на жп проектите, заложени за финансиране по ОПТТИ 2014-2020 г., като отпадат жп участъци, за които вече има осигурено финансиране от Механизма за Свързана Европа. Това са жп отсечките Волуяк – София – Елин Пелин, Костенец – Септември и жп възел Пловдив, които ще се изграждат със средства от МСЕ. \r\nПредвижда се разширение на обхвата на проекта за подготовка на жп линията Радомир – Гюешево, с цел окрупняване на проекта по цялото направление от София до границата с Република Македония. Изменен е също и проектът за реконструкция на гарови комплекси по основната TEN-T мрежа, като жп гара Чирпан се заменя от жп гара Карнобат. В проекта за модернизация са включени още жп гарите Стара Загора, Нова Загора, Казичене, Искър и Подуяне.", "date": "2017.11.09", "title": "Европейската комисия отпусна 739 млн. лева за изграждането на автомагистрала „Струма“"}
{"url": "http://www.focus-news.net/news/2017/11/09/2455400/aktsenti-v-predavaneto-dupnitsa-klyuchat-kam-rila-po-radio-fokus-pirin.html", "text": "В предаването „Дупница – Ключът към Рила“ на Радио „Фокус“ – Пирин ще ви срещнем със зам.-кметът на Община Дупница Красимир Георгиев. От него ще научим какво се случва с изграждането на регионалното депо и извозването на битовите отпадъци след 1 януари 2018 година. Гост в предаването ще бъде и председателят на Общински съвет - Дупница Емил Гущеров, който ще ни представи подробности за срещата му със земеделските производители.\r\nТелефоните в студиото са: 0885 303 373 и 073/ 88-55-81. Имейлът на предаването е pirin@focus-news.net. Предаването „Дупница – ключът към Рила“ се излъчва на честотите на Радио „Фокус“ – Пирин всеки четвъртък от 16.00 до 17.00 часа с водещ Лора Калчева.", "date": "2017.11.09", "title": "Акценти в предаването „Дупница – Ключът към Рила “ по Радио „Фокус“ – Пирин"}
{"url": "http://www.focus-news.net/news/2017/11/09/2455401/pazardzhik-predstoyat-oshte-tri-ekspertizi-po-dosadebnoto-proizvodstvo-za-ubiystvoto-v-selo-vinogradets.html", "text": "В хода на досъдебното производство за убийството в село Виноградец предстои да бъдат извършени още няколко експертизи, каза за Радио \"Фокус\" - Пазарджик прокурор Светлозар Чераджийски от Окръжна прокуратура Пловдив. Той обясни, че за период максимум от 2-3 месеца работата по него ще бъде приключена. \"Предстои да се направят една медицинска експертиза, една комбинирана съдебно-медицинска и криминалистическа и една физико-химична. Извършен е следствен експеримент, за да се проверят показания на някои от свидетелите. Направени са и измервания, които са необходими за последната експертиза\", обясни прокурорът. Той уточни, че очни ставки ще се правят с оглед на доказателствата събрани в хода на разследването. Според него са събрани достатъчно доказателства за това, че Лазар Влайков е извършил това, за което е обвинен до момента. Прокурорът допълни, че експертизите ще дадат отговор на въпроса кой е произвел фаталния изстрел с пистолета на Влайков, довел до смъртта на Наско Тонкев.\"Фокус\" припомня, че бившият председател на Общински съвет-Септември Лазар Влайков бе задържан,м след като с неговия пистолет в началото на месец септември бе застрелян Наско Тонкев, собственик на заведение в село Виноградец. Той бе убит от 6-годишно дете, чийто рожден ден бе празнуван в заведението.\r\nВаня НИКОЛОВА", "date": "2017.11.09", "title": "Пазарджик: Предстоят още три експертизи по досъдебното производство за убийството в село Виноградец"}
{"url": "http://www.focus-news.net/news/2017/11/09/2455402/afp-mezhdunarodniyat-nakazatelen-sad-odobri-razsledvaneto-na-predpolagaemi-prestapleniya-sreshtu-chovechestvoto-v-burundi.html", "text": "Международният наказателен съд в Хага одобри в четвъртък предприемане на разследване на предполагаеми престъпления срещу човечеството в Бурунди, където в периода след 2015 г. бяха убити най-малко 1,2 хил. души, предава AFP.\r\nСпоред съдиите има „основателна база за разследване във връзка с престъпления срещу човечеството\". Това се казва в решение, взето на 25 октомври - два дни преди Бурунди да стане първата държава, оттеглила се от Международния наказателен съд.Тереза Герова", "date": "2017.11.09", "title": "AFP: Международният наказателен съд одобри разследването на предполагаеми престъпления срещу човечеството в Бурунди"}
{"url": "http://www.focus-news.net/news/2017/11/09/2455403/burgas-turisticheski-kompleks-akve-kalide-organizira-muzikalen-karnaval-na-12-noemvri.html", "text": "Туристически комплекс \"Акве калиде\" кани всички малчугани и техните родители на музикален карнавал с много игри и забавления тази неделя, 12 ноември, от 11.30 часа. Това съобщиха от Община Бургас. Децата ще имат възможност да се преобразят в различни приказни герои с помощта на пъстроцветни костюми и грим. Всички, които обичат музиката, ще могат да се включат в предизвикателството да станат част от един малък, но талантлив оркестър. Още много изненади, игри, ревю, музика и забавления очакват посетителите на \"Акве калиде\" в последния ден на седмицата. За всички малки участници са предвидени тематични подаръци.", "date": "2017.11.09", "title": "Бургас: Туристически комплекс \"Акве калиде\" организира музикален карнавал на 12 ноември"}
{"url": "http://www.focus-news.net/news/2017/11/09/2455404/spetsializiranata-prokuratura-predade-na-sad-bozhidar-kuzmanov-i-9-dushi-ot-rakovodenata-ot-nego-organizirana-prestapna-grupa.html", "text": "Специализираната прокуратура внесе в Специализирания наказателен съд обвинителен акт срещу Божидар Кузманов и деветима участници в ръководената от него организирана престъпна група за убийства, принуда, унищожаване на имущество, наркоразпространение и сексуална експлоатация, действала в районите на Слънчев бряг, Несебър и Банско. Това съобщиха от Апелативната специализирана прокуратура. Представените от обвинението доказателства сочат, че Кузманов е наложил в групата методите на принуда, изнудвания, нанасяне на телесни повреди и други силови действия спрямо лица, занимаващи се с търговска и таксиметрова дейност в Слънчев бряг и Банско, с цел да плащат месечни вноски на групата. По негова инициатива туроператори са били принуждавани да водят клиенти в заведенията, стопанисвани от фирми на Данаил Петков и Николай Иванов. По разпореждане на Кузманов на 8 юни 2016 г. в заведение\r\n„4 You“ в Слънчев бряг е убит Александър Алексиев, извършен е и опит за убийство на Димитър Желязков.\r\nКато извършител на покушението над Алексиев пред Специализирания наказателен съд ще отговаря Тодор Славов, а за опита за убийство на Желязков - Радослав Димитров и Георги Иванчев.\r\nОбвинителния акт се основава както на събраните веществени доказателства, така и на заключенията на над 30 съдебни експертизи и на показанията на 121 свидетели. Повечето участници в групата бяха задържани на 8 юни 2016 г. след стрелбата в ресторант „4 You“. Тогава Кузманов се укри и бе обявен за общодържавно издирване. Задържан бе на 19 октомври 2016 г., след като се предаде в Областната дирекция на МВР във Велико Търново. На 20 октомври 2016 г. Специализираната прокуратура му повдигна обвинение като ръководител на престъпната група.\r\nПредстои насрочване на съдебно заседание в Специализирания наказателен съд.", "date": "2017.11.09", "title": "Специализираната прокуратура предаде на съд Божидар Кузманов и 9 души от ръководената от него организирана престъпна група"}
{"url": "http://www.focus-news.net/news/2017/11/09/2455405/kyustendil-rayonna-prokuratura-dupnitsa-e-obrazuvala-dosadebno-proizvodstvo-vav-vrazka-s-vzriveniya-bankomat-v-sapareva-banya.html", "text": "Районна прокуратура – Дупница е образувала досъдебно производство във връзка с взривения банкомат в Сапарева баня. Това съобщи за Радио „Фокус” – Кюстендил Емил Павлов, говорител на Районна прокуратура – Дупница. Разследването е за това, че днес в Сапарева баня противозаконно са отнети чужди движими вещи, част от касета, съдържаща парични средства, която е собственост на банка. Намерението е било противозаконно да бъдат присвоени тези вещи, като за извършване на кражбата е използвано моторно превозно средство и специален начин. Това е престъпление по чл. 195, ал. 1, т. 4, пр. 3, във връзка с чл. 194, ал. 1 от Наказателния кодекс. По думите му в хода на разследването по делото се извършват множество процесуално-следствени действия, които към момента не може да бъдат коментирани, тъй като може с това да се затрудни разследването.\r\nВенцеслав ИЛЧЕВ", "date": "2017.11.09", "title": "Кюстендил: Районна прокуратура – Дупница е образувала досъдебно производство във връзка с взривения банкомат в Сапарева баня"}
{"url": "http://www.focus-news.net/news/2017/11/09/2455406/dobrich-obshtina-kavarna-osiguryava-bezplatni-profilaktichni-pregledi-za-rak-na-matochnata-shiyka.html", "text": "Безплатни профилактични прегледи за рак на маточната шийка ще се извършват на 11 и 18 ноември 2017 г. в МБАЛ-Каварна. Прегледите се извършват с помощта и подкрепата на Община Каварна. Те са част от мащабната профилактична програма на здравното заведение, която започна миналата година. Това съобщиха от пресцентъра на Община Каварна.\r\n„Радвам се, че за втора поредна година заедно с ръководството на МБАЛ-Каварна успешно реалзираме тази инициатива, защото профилактиката е най-добрата застраховка за здравето. Надявам се повече хора да се възползват от тази възможност и да се погрижат за здравето си”, коментира кмета на Община Каварна Нина Ставрева. \r\nПрегледите ще се извършват в АГ-отделението на здравното заведение  от д-р Светослав Узунов -  онкогинеколог, завеждащ Диагностично-консултативен блок на СБАЛОЗ-Варна, екипа на д-р Жеко Чалъков началник на Акушеро-гинекологично отделение, д-р Георгиева и д-р Каварджикова. \r\nДосега в рамките на профилактичната програма на МБАЛ-Каварна бяха прегледани 46 деца от детски нефролог и гастроентеролог, 96 жени бяха консултирани от специалисти за рак на гърдата, 150 мъже преминаха през профилактичен преглед за рак на простатата. \r\n„Обхващаме хора от общините Каварна и Шабла, които трудно биха си позволили прегледи във високоспециализираните клиники във Варна, дори и по време на   периодичните профилактични програми във варненските болнични заведения“, коментира управителят на общинската болница д-р Десислав Тасков. Той съобщи, че досега при проведените профилактични прегледи са били диагностицирани шестима мъже с карцином на простатата и четири жени с карцином на гърдата, които вече се лекуват. \r\nД-р Тасков припомни, че най-важното условие за успешното лечение на онкологичното заболяване е ранната му диагностика, а профилактичните прегледи са израз на отговорност преди всичко към нашите най-близки хора. \r\nБезплатните профилактични прегледи за рак на маточната шийка се извършват с помощта и подкрепата на Община Каварна.", "date": "2017.11.09", "title": "Добрич: Община Каварна осигурява безплатни профилактични прегледи за рак на маточната шийка"}
{"url": "http://www.focus-news.net/news/2017/11/09/2455407/radio-svobodna-evropa-makedoniya-protestirashti-ukrasiha-s-toaletna-hartiya-sgradata-na-rumanskoto-pravitelstvo.html", "text": "Около 1,5 хил. демонстранти „украсиха“ с тоалетна хартия сградата на правителството на Румъния в знак на протест срещу проектозакона, който предвижда в бъдеще министърът на правосъдието да назначава Главния прокурор, без държавният глава да има право да повлияе на решението му, предава  Радио „Свободна Европа“ в македонската си редакция.\r\nСпоред протестиращите подобна закон ще предаде съдебната власт в страната в ръцете на правителството. \r\n„Не искаме да сме нация от крадци\" и „Излезте от домовете си\" бяха лозунгите на протестиращите, които издигаха снимки на лидера на управляващата Социалдемократическа партия (Ливиу Драгнеа) и други политици, облечени в затворнически униформи.Тереза Герова", "date": "2017.11.09", "title": "Радио „Свободна Европа“ (Македония): Протестиращи „украсиха“ с тоалетна хартия сградата на румънското правителствo"}
{"url": "http://www.focus-news.net/news/2017/11/09/2455408/sport-dia-evtimova-se-klasira-za-chetvartfinalite-v-antaliya.html", "text": "Диа Евтимова се класира за четвъртфиналите на турнира на червени кортове в Анталия. Поставената под номер пет в основната схема българка се наложи с 6:2, 6:3 над Виталия Стамат от Молдова в двубой, продължил 89 минути.\r\nЗа място на полуфиналите българката ще играе срещу победителката от мача между Николета-Каталина Даскалу от Румъния и Магдалена Пантухова от Чехия.", "date": "2017.11.09", "title": "Спорт: Диа Евтимова се класира за четвъртфиналите в Анталия"}
{"url": "http://www.focus-news.net/news/2017/11/09/2455409/natsionalna-kompaniya-industrialni-zoni-otchita-140-rast-na-investitsiite-za-godina-samo-v-bozhurishte-sa-dogovoreni-investitsionni-proekti-za-2365-mln-leva.html", "text": "„Национална компания индустриални зони“ ЕАД (НКИЗ) отчита 140% годишен ръст на инвестициите в проектите, договорени за реализация в държавните индустриални зони. Само в икономическа зона „Божурище“ от ноември м. г. до ноември 2017 г. са подписани 8 договора за изпълнение на инвестиционни проекти на стойност 236,5 милиона лева с чуждестранни и български фирми. Това каза изпълнителният директор на НКИЗ Антоанета Барес в интервю пред Инвестор.бг, съобщиха от пресцентъра на НКИЗ. Към втората по атрактивност индустриална зона от портфолиото на НКИЗ – тази в Бургас, също се отчита нарастване на интереса на инвеститорите. Капацитетът от терени в Индустриален и логистичен парк-Бургас е почти изчерпан и се планира разширяване на зоната с апорт на допълнителни държавни терени.\r\nВ интервюто Антоанета Барес припомня, че тази година Икономическа зона Божурище-София бе разширена с нови 115 дка. Инфраструктурата от първата фаза на зоната край столицата е почти готова, като в момента се работи по проектирането на втората фаза. \r\nНай-големите инвестиционни проекти,  които се реализират в момента в индустриалния парк край София, са на датската компания „Юск“ (инвестиции за 200 млн. лв.), „Мултивак“ (37 млн. лв.), „Лулис Мел“ (18 млн. лв.), „Агрипрес“ (6,5 млн. лв.) и др.\r\nСред големите проекти в зоната в Бургас са тези на „Сити газ“ за 5 млн. лева, „Олимп“ за 3,4 млн. лева, „Ротопласт“ за 3 млн. лв., „Хидробетон“ за 2,9 млн. лв., „Волво груп“, които са изградили собствена база в Бургас.\r\nВ интервюто директорът на НКИЗ обяснява, че освен развитието на съществуващите проекти, дружеството се фокусира и върху създаването на нови индустриални зони, като са подписани меморандуми за развитие на индустриални зони с общините Варна, Видин, Сандански и др., както и с областна администрация Кърджали, където има подходящи държавни терени.\r\nСпоред Антоанета Барес дългите съгласувателни процедури с институциите при строителните дейности, с дружествата за комунални услуги, при изграждането на транспортната инфраструктура са сред основните затруднения пред инвеститорите в България.\r\n„Що се отнася до регулаторите, според мен следва да се извършва контрол на сроковете за съгласувателните процедури, както и във връзка с инвестициите, които компаниите трябва да осъществяват на територията на страната. Т.е. трябва да има законодателна инициатива. Ние специално подпомагаме инвеститорите за всяко съгласуване и наистина получаваме по-бързо обслужване, но е необходимо генерално решение на проблема с дългите срокове“, коментира Антоанета Барес в интервюто пред Инвестор.бг.\r\nТя обръща внимание и на сравнително скорошния проект „Fast-Tracking Success“, който осъществява двупосочна връзка между университетите и бизнеса и помага за ускореното професионално изграждане на младите специалисти чрез стажове и постоянна заетост в компаниите в индустриалните зони.\r\n„Когато дойде един инвеститор, той пита първо за местоположението, след това за инфраструктурата, а на трето място – за кадрите. Ние не можем да оставим този въпрос отворен. Логично е – за да привлечем компаниите и те да останат при нас, трябва да можем да дадем конкретна информация. Този проект ни дава възможност за достъп до базите данни на завършващите студенти по съответни специалности“, обяснява Барес.\r\nВ момента НКИЗ си сътрудничи по проекта със Софийския университет, УНСС, Нов български университет, Технически университет и Лесотехнически университет, като се предвижда скорошно подписване и с Минно-геоложкия университет, Бургаския свободен университет, Варненския университет и др. Следващ етап на развитието на програмата ще бъдат партньорства и с професионални училища, тъй като голяма част от инвеститорите търсят специалисти, които не е нужно да имат висше образование.", "date": "2017.11.09", "title": "„Национална компания индустриални зони“ отчита 140% ръст на инвестициите за година, само в Божурище са договорени инвестиционни проекти за 236,5 млн. лева"}
{"url": "http://www.focus-news.net/news/2017/11/09/2455410/sofiya-vazstanoveno-e-dvizhenieto-pri-km-20-na-avtomagistrala-trakiya-v-posoka-burgas.html", "text": "Възстановено е движението при км 20 на автомагистрала \"Тракия\", в посока Бургас. Това съобщиха от пресцентъра на Агенция \"Пътна инфраструктура\" (АПИ). \r\nВсички граждани и транспортни фирми могат да получават информация за актуалната пътна обстановка от безплатното мобилно приложение LIMA, от интернет страницата на АПИ – www.api.bg, lima.api.bg, както и по всяко време от денонощието на тел. 0700 130 20 в АПИ.\r\nВ агенцията целогодишно при 24-часов режим работи Ситуационен център, който събира и обобщава данните за състоянието по републиканските пътища.", "date": "2017.11.09", "title": "София: Възстановено е движението при км 20 на автомагистрала \"Тракия\", в посока Бургас"}
{"url": "http://www.focus-news.net/news/2017/11/09/2455411/dimo-skorchev-kmet-na-dunavtsi-pochisteni-sa-400-metra-ot-koritoto-na-reka-voynishka-preminavashta-prez-grada.html", "text": "Почистени са 400 метра от коритото на река Войнишка, преминаваща през град Дунавци, каза за Радио „Фокус“ – Видин Димо Скорчев, кмет на населеното място. Той посочи, че почистването е извършено от видинското дружество „Напоителни системи“. „Коритото на реката, преминаваща през Дунавци, бе обрасло с дървета и храсти. Не се виждаше водата от тях. При едни силни валежи, ако бъде изпуснат язовирът край Старопатица, водата ще се оттече във Войнишка река. Както беше обрасло коритото, имаше опасност 100 къщи в Дунавци да бъдат залети“, обясни Скорчев. Почистването на речното корито е станало с багер. \r\nИзпратен е проект до Междуведомствената комисия за възстановяване и подпомагане към Министерския съвет за корекция на другата река, която преминава през Дунавци – Видбол. „С годините коритото на река Видбол се е изместило, реката е навлязла в частен имот и е необходимо да се извърши корекция“, каза още Димо Скорчев.\r\nАнна ЛОЗАНОВА", "date": "2017.11.09", "title": "Димо Скорчев, кмет на Дунавци: Почистени са 400 метра от коритото на река Войнишка, преминаваща през града"}
{"url": "http://www.focus-news.net/news/2017/11/09/2455412/pazardzhik-lazar-vlaykov-ostava-pod-domashen-arest.html", "text": "Районният съд в Пазарджик остави без уважение искането за налагане на по-лека мярка за неотклонение на бившия председател на Общинския съвет в Септември Лазар Влайков, предаде репортер на Радио \"Фокус\" - Пазарджик. В определението си съдът посочва, че при постъпване на жалба или протест делото се насрочва за 14 ноември от 14.00 часа. То ще бъде гледано от Окръжен съд-Пазарджик. След излизането си от залата адвокатът на Лазар Влайков Елвира Панкова каза, че ще обжалва определението, с което на практика той остава с предишната си мярка за неотклонение - \"домашен арест\".\"Фокус\" припомня, че бившият председател на Общински съвет-Септември Лазар Влайков бе задържан,м след като с неговия пистолет в началото на месец септември бе застрелян Наско Тонкев, собственик на заведение в село Виноградец. Той бе убит от 6-годишно дете, чийто рожден ден бе празнуван в заведението.\r\nВаня НИКОЛОВА", "date": "2017.11.09", "title": "Пазарджик: Лазар Влайков остава под домашен арест"}
{"url": "http://www.focus-news.net/news/2017/11/09/2455413/yuzdp-raboti-po-proekt-za-vazstanovyavane-na-uvredeni-gorski-teritorii-v-ramkite-na-9-balgarski-obshtini-obzor.html", "text": "ЮЗДП работи по проект за възстановяване на увредени горски територии в рамките на 9 български общини. 50 горско-дървесни вида ще бъдат произвеждани от автоматизирана поточна линия за контейнерни фиданки, която ще бъде инсталирана в ЮЗДП по проект по програма „Лайф +“. Това стана ясно по време на представянето на проекта, озаглавен   „Възобновяване и подобряване на природозащитния статус на приоритетни горски хабитати от мрежата Натура 2000 в България“. Проектът е продължение на партньорството между  ЮЗДП и Горска семеконтролна станция – София. Общият му бюджет е 2 108 322 евро, а осигуреното съфинансиране  от Европейската комисия е 74.96%. Предвидената продължителност на проекта е 4 години с начало 18 септември 2017 година и очакван край 18 септември 2021 година.\r\nМениджърът на проекта инж. Теодор Тодоров обясни, че основаната цел е подобряване на природозащитния статус и увеличаване на покритието на 7 приоритетни горски местообитания в 6 целеви зони по Натура 2000 в България, разположени на територията на Югозападно държавно предприятие: Витоша, Ограждане – Малешево, Конявска планина, Кресна – Илинденци, Осоговска планина и Скрино. По думите му специфичното за тази поточна линия е, че тя не е фокусирана върху един вид и позволява да произведен каквото си решим и то в много кратък срок. Той добави, че до 70 % достига смъртността при залесяване с фиданки от гол корен и затова ще започне производство на контейнерни такива. По думите му оцеляемостта им е до 97 %. Тодоров каза още, че тези фиданки са по-скъпи, но когато се внасят, не се увреждат корените им и има всички необходими предпоставки да се адаптират и да постигнат добър растеж. Инж. Тодоров уточни, че контейнерите са за многократна употреба и могат да се използват повече от 10 години. Той добави, че  сред очакваните резултати по проекта са да бъдат събрани и обработени 7291.70 кг семена от 50 горско-дървесни вида, участващи в 14 приоритетни местообитания, а също така да бъдат произведени над 860 000 контейнерни фиданки с помощта на които ще бъдат възстановени 104 хектара от 7 приоритетни горски местообитания в 6 Натура 2000 зони на територията на ЮЗДП.\r\nРъководителят на проекта инж. Василий Маринковски заяви, че над 60% от държавните гори у нас попадат в защитени зони от мрежата Натура 2000. По думите му горите в България са най-голямото богатство с важно значение за поддържане на екологичното равновесие, опазване на почвата и съхраняване на биологичното разнообразие, осигуряване на дървесина и недървесни горски продукти за нашето общество. По думите му проектът е одобрен и цели да се подобрят и възстановят хабитати, които са увредени. Зоните, които проектът обхваща са на територията на 9 общини, в 9 териториални поделения – Първомай, Струмяни, Кресна, Дупница, Кюстендил, Рилски манастир, София и ловните стопанства „Осогово“ и Витошко – Студена. Маринковски подчерта, че през последното десетилетие значително е нараснал броят на повредите по горите, причинени от вредители и бедствия като горски пожари, подобни на този, който възникна между Симитли и Кресна през лятото на тази година, затова ЮЗДП предприема реализацията на проекта, за да осигури адекватното възстановяване след нарушения, свързани с природни стихии или човешка дейност. По време на представянето на проекта стана ясно, че автоматизираната поточна линия за производство на контейнерни фиданки ще помогне за по-бързото залесяване на засяганите територии от пожара между Симитли и Кресна, който унищожи стотици декари през лятото.\r\nЛивия НИНОВА", "date": "2017.11.09", "title": "ЮЗДП работи по проект за възстановяване на увредени горски територии в рамките на 9 български общини (ОБЗОР)"}
{"url": "http://www.focus-news.net/news/2017/11/09/2455414/voa-po-vaprosa-za-severna-koreya-nyama-raznoglasie-mezhdu-sasht-i-kitay-uveri-reks-tilarsan.html", "text": "Що се отнася до въпроса за Северна Корея, между САЩ и Китай няма разногласия. Това заяви американският държавен секретар Рекс Тилърсън след преговорите в Пекин между президентите Доналд Тръмп и Си Дзинпин, предава радио Voice of America.\r\nТилерсън, който е в китайската столица заедно с Тръмп, говори пред репортери в четвъртък, след като двамата лидери проведоха двустранни разговори, фокусирани върху Северна Корея и търговията. Първият дипломат на Вашингтон подчерта, че двамата са имали и честен обмен на мненията по въпросите за правата на човека и спора в Южнокитайско море.\r\nПо отношение на Пхенян, Тилерсън подчерта, че китайците ясно и недвусмислено са уверили, че няма да приемат въоръжаването на Северна Корея с ядрени оръжия.\r\nСъгласно думите на Тилърсън, двете страни имат собствени възгледи за тактиката, времето и натиска, който може да бъде оказан на Северна Корея. Точно затова са отделили време за обмен на мнения.\r\nТръмп, според Тилерсън, е казал на китайския президент: „Ти си силен човек, сигурен съм, че можеш да решиш това за мен\".Тереза Герова", "date": "2017.11.09", "title": "VOA: По въпроса за Северна Корея няма разногласие между САЩ и Китай, увери Рекс Тилърсън"}
{"url": "http://www.focus-news.net/news/2017/11/09/2455415/premierat-boyko-borisov-predstavi-potentsiala-na-stranata-za-investitsii-pred-golemi-amerikanski-kompanii.html", "text": "Министър-председателят Бойко Борисов представи потенциала на страната за инвестиции и индустриално сътрудничество пред ръководствата на 12 американски компании. Това съобщиха от правителствената информационна служба. Фирмите са част от търговска мисия, организирана от Американо-Централноевропейската бизнес асоциация от Вашингтон. Бизнес предприятията имат интерес да инвестират и да разширяват дейностите си в България в областта на селското стопанство, фармацията, технологиите и хранително-вкусовия сектор. \r\nПред тях премиерът посочи и предприетите от правителството ефективни мерки за подобряване на бизнес средата, облекчаване на административната тежест и намаляване на разходите на бизнеса. Представяйки приоритетите на Българското председателство на ЕС в първата половина на следващата година, Бойко Борисов акцентира върху потенциала на Балканите и необходимостта за партньорства и проекти за осигуряване на свързаността и икономическото развитие на страните от региона.\r\nПосещението на американската мисия е фокусирано върху нарастващия потенциал и широките възможности за бизнес тук, посочи председателят на асоциацията Ерик Стюарт. Той отбеляза, че повече от 14 години не е имало подобна американска търговска делегация на високо корпоративно ниво с федерална подкрепа.\r\nВ срещата участваха вицепремиерът Томислав Дончев и министърът на икономиката Емил Караниколов.", "date": "2017.11.09", "title": "Премиерът Бойко Борисов представи потенциала на страната за инвестиции пред големи американски компании"}
{"url": "http://www.focus-news.net/news/2017/11/09/2455416/stara-zagora-blizo-70-kulturni-sabitiya-e-provela-samostoyatelno-obshtinata-za-po-malko-ot-godina.html", "text": "Поредица от знакови културни събития, форми и творчески експерименти е финансирала или подкрепила в последната година Община Стара Загора. Много от тях намериха място в издадения за първи път в началото на тази година каталог „Стара Загора събития 2017“, който представя богатия културен живот и многобройните събития, включени в кампанията „Стара Загора - Европейски град на спорта“. Изданието беше представено на всички туристически борси и изложения, достигна до максимално широк кръг от потенциални потребители на предлаганата информация  и резултатът е напълно успешен. Това съобщиха от пресцентъра на Общината.    \r\nКултурният календар за отчетния период 1 ноември 2016 г. - 1 октомври 2017 г. съдържа близо 70 значими културни събития, проведени самостоятелно от Община Стара Загора. Проявите, организирани съвместно с различните културни институти,  са отразени в техните отчети, уточняват от отдел „Култура“. Акцентът тази година падна на поредица от събития - повече от 15, включени в програмата за отбелязването на 140-та годишнина от боевете за защитата на Стара Загора. Естествена кулминация бе светлинно-звуковият спектакъл „Молитва за Стара Загора“ - силен, мащабен, емоционално въздействащ, покорил и пленил над 30 000 зрители на Мемориалния комплекс „Бранителите на Стара Загора“.\r\nЗа трета поредна година на Националния празник - 3 март многохилядно шествие в Стара Загора извървя своеобразен път-поклон с Националното знаме и се превърна в истински апотеоз на единението и спонтанна клетва в святостта на националните ценности и величавия подвиг и непобедимия дух на българските герои.\r\nАвторитетният Международен куклено-театрален фестивал „Пиеро“ тази  година бе съществена част от програмата „60 години  Държавен  куклен  театър Стара Загора“. През 2017 година се навършва половин век от първото издание на уникалния за България Фестивал на оперното и балетно изкуство. В края на ноември и началото на декември на сцената на Държавна опера - Стара Загора ще се представят най-значимите и интересни музикално-сценични събития през изтеклата година.  \r\nЗа отбелязване е, че голяма част от събитията в културния календар на Община Стара Загора са насочени към децата и младите хора, за развиване на техните таланти и дарования. В провеждането на 20 Образователни програми и проекти за тях бяха ангажирани почти всички културни институти – Регионалния исторически музей, библиотека „Родина“, Държавния куклен театър, Художествената галерия, Регионална библиотека ”З. Княжески” и др. В подкрепа на младите автори от Стара Загора бяха проведени 16 изложби, представления, фестивали и концерти. \r\nДейностите по издирване, опазване и съхранение по места на нематериалното културно наследство бяха фокусирани в провеждането на 22 събития и тематични празници, свързани с кулинарни и етноложки традиции, поминък и бит. През последните години се наложиха и успешно се развиват Празника на райската ябълка, с.Хрищени, Празника на рибата, с.Калояновец, Празника на пелина, с.Змеево, Празника на водата, билките и слънцето, с. Старозагорски минерални бани, Празника на  черешата, с.Кирилово, „Празник на житото – пътя на хляба“,  с. Преславен, Празника на пшеницата, с.Пшеничево и др. Направиха се и първи крачки в нови форми и традиции като „Дон Домат – царят на зеленчуците“, с.Горно Ботево, Празник на плодородието, с. Ракитница„С мирис на теменуги“, с. Яворово и др.\r\nЯсно изразена е тенденцията за все по-голяма ангажираност от страна на   ръководствата по места, отговаряща на интересите  и потребностите на съответните общности, отчитат от общинския отдел „Култура“. Съвместните усилия на местните институции и общинската администрация на Стара Загора за реализацията на тези намерения и инициативи, са подчертано резултатни.\r\nС мащабите си дванадесетия  Тракийски фолклорен събор „Богородична стъпка“ /27 и 28 август/ отново показа, че е един от най-значимите в Националния културен календар. Богатата и разнообразна програма, множеството съпътстващи прояви, перфектната организация и уникалността на природата го нареждат сред най-посещаваните фолклорни празници, загърбил безпощадната комерсиализация, търсещ настоящите си послания сред дълбините на истинските народностни ценности.\r\nОт проведените през отчетния период 12 действия за защита, съхраняване, опазване и социализация  на културното ни наследство за отбелязване е извършената реставрация и консервация на Паметника на загиналите българи и руси в Старозагорския и Джуранлийски бой, на Мемориалния комплекс „Бранителите Стара Загора“ и ремонтно-възстановителните дейности в Мавзолей-костница „19 юлий 1877“.\r\nТече процедура за оформление и изграждане на постоянната експозиция и прилежащите помещения на музей „Литературна Стара Загора”, като целта е създаване на  музей с модерна визия и уникална духовност. Извършени бяха ремонти на репетиционната база на Общински фолклорен ансамбъл „Загоре“, на централната климатична система в база „Оперен театър“, на балетна зала в база „Оперен театър“, осигурен е климатик за нуждите на осветителна и озвучителна кабини в база „Драматичен театър“. Ремонтирани са читалищата в селата Хрищени, Руманя, Арнаутито, Маджерито и др.", "date": "2017.11.09", "title": "Стара Загора: Близо 70 културни събития е провела самостоятелно Общината за по-малко от година"}
{"url": "http://www.focus-news.net/news/2017/11/09/2455417/plovdiv-nad-300-portsii-kurban-byaha-razdadeni-pred-hrama-sveto-preobrazhenie-gospodne-v-rayon-trakiya.html", "text": "Над 300 порции курбан бяха раздадени пред храма „Свето Преображение Господне” в Район „Тракия“ в Пловдив по повод деня на Свети Нектарий Егински – 9-ти ноември. Това съобщи за Радио „Фокус”- Пловдив кметът на район „Тракия“ Костадин Димитров. Частица от мощите на чудотвореца се намира в храма „Свето Преображение Господне”. Ритуалната храна бе осветена от свещениците и наречена за здраве и успехи на миряните. Преди това в черквата бе отслужена архиерейска света литургия.\r\nСвети Нектарий Егински Чудотворец (1846-1920) е една от най-ярките личности в църковната история на ХХ век. Той бил надарен със способността да прави чудеса още приживе. Излекувал безброй болни и страдащи, изнемощяли и парализирани. Канонизиран е на 20 април 1961 година от Вселенската Патриаршия с ден за честване 9-ти ноември.\r\nЦветана ТОНЧЕВА", "date": "2017.11.09", "title": "Пловдив: Над 300 порции курбан бяха раздадени пред храма „Свето Преображение Господне” в Район „Тракия“"}
{"url": "http://www.focus-news.net/news/2017/11/09/2455418/blagoevgrad-predstavlenieto-svetovartezh-shte-bade-predstaveno-na-stsenata-na-dramatichniya-teatar.html", "text": "Представлението „Световъртеж” ще бъде представено на сцената на Драматичен театър „Н. Вапцаров” – Благоевград. Това каза за Радио „Фокус“- Пирин Симона Спасова, експерт „Връзки с обществеността“ към театъра. Комедията ще бъде играна от 19:30 часа тази вечер. „Френската комедия през погледа на Огнян Спиров и Биляна Дилкова бързо се превърна в хитово заглавие в календара на Благоевград“, каза Спасова. По думите ѝ за Жан Жак Брикер и Морис Ласег критиката твърди, че са едни от най-успешните тандеми в новата френска драматургия. Пиесите им се играят при изключителен зрителски интерес и отдавна са напуснали пределите на Франция.„Една пиеса, в която ситуациите са почти фарсово разиграни, героите са близки до типажите на Комедия дел Арте в духа на Молиеровата класическа комедия.Авторите поставят на изпитание усилията на героите да разкрият истината, а тя все повече се заплита в мрежи от лъжи и това естествено предизвиква смях и недоразумения. „Световъртеж” е комедия за нравите на съвременното общество, което не може да се справи с най-нормалните за развитието на цивилизацията понятия като дълг, морал, истина, уважение, добро, зло“, каза още Спасова.\r\nЛора КАЛЧЕВА", "date": "2017.11.09", "title": "Благоевград: Представлението „Световъртеж” ще бъде представено на сцената на Драматичния театър"}
{"url": "http://www.focus-news.net/news/2017/11/09/2455419/desislava-kuzmanova-obshtina-blagoevgrad-do-kraya-na-godinata-kamerna-opera-i-gradska-hudozhestvena-galeriya-shte-obedinyat-dve-izkustva-v-edno.html", "text": "До края на годината Камерна опера и Градска художествена галерия ще обединят две от най-силните изкуства в едно. Това каза за Радио „Фокус“ – Пирин Десислава Кузманова от отдел „Култура“ в Община Благоевград. По думите й Камерна опера – Благоевград този месец има два концерта, на които гости ще бъдат италиански солисти. „Миналата седмица се проведе концерт в изложбените зали в Градска художествена галерия – Благоевград“, каза Кузманова. Тя подчерта, че този концерт е бил посветен на будителите, а участие в него е взела младата солистка Миранда Манучи. „Тя е изключително скромна, красива и талантлива. Това е едно момиче, което учи в Италия при Паоло Гидони. Концертът беше много хубав и се казваше „Моцартова вечер“ и естествено звучаха единствено и само изпълнения на Моцарт. Оркестърът на Камерна опера се справи блестящо. От сега нататък до края на годината Камерна опера ще има още два концерта в Градска художествена галерия“, каза Кузманова. По думите й двамата директори на институциите Петър Радевски и Иван Милушев са се разбрали концертите до края на годината да бъдат в галерията. „Това е изключително за нас, тъй като можем да доближим двете изкуства и да дадем шанс и на музиката“, каза още Кузманова.\r\nЛора КАЛЧЕВА", "date": "2017.11.09", "title": "Десислава Кузманова, Община Благоевград: До края на годината Камерна опера и Градска художествена галерия ще обединят две изкуства в едно"}
{"url": "http://www.focus-news.net/news/2017/11/09/2455420/vitsepremierat-ekaterina-zaharieva-se-sreshtna-s-parviya-zam-predsedatel-na-evropeyskata-komisiya-frans-timermans.html", "text": "Заместник министър-председателят и министър на външните работи Екатерина Захариева се срещна с първия заместник-председател на Европейската комисия Франс Тимерманс. Това съобщиха от пресцентъра на Министерството на външните работи. \r\nДвамата обсъдиха бъдещата си съвместна работа по време на Българското председателство на Съвета на ЕС. Министър Захариева ще председателства Съвета “Общи въпроси” (СОВ), чиято основна задача е да подготвя заседанията на Европейския съвет и да обсъжда редица хоризонтални въпроси от европейските политики, както и Съвета “Общи въпроси” по чл. 50, който обсъжда Брекзит. Зам.-председателят Тимерманс представлява Комисията на двата съвета. \r\nЗахариева и Тимерманс обсъдиха някои от темите, които ще бъдат поставени на вниманието на СОВ, като въпроса с върховенството на закона в рамките на Договорите, и перспективите пред шестте страни от Западните Балкани, които все още не са част от ЕС, включително включването на региона в редица политики, гарантиращи свързаност. \r\nДвамата се обединиха около тезата, че стабилността на Западните Балкани е от ключово значение за Съюза и затова е важно те да получат ясна европейска перспектива.", "date": "2017.11.09", "title": "Вицепремиерът Екатерина Захариева се срещна с първия зам.-председател на Европейската комисия Франс Тимерманс"}
{"url": "http://www.focus-news.net/news/2017/11/09/2455421/dots-stoyan-nedkov-balgarsko-geografsko-druzhestvo-kosta-rika-ima-mnogo-dobre-zapazena-priroda-s-golyamo-bioraznoobrazie.html", "text": "Коста Рика има много добре запазена природа с голямо биоразнообразие. Това каза пред журналисти доцент Стоян Недков, член на Управителния съвет на Българско географско дружество, предаде репортер на Радио „Фокус” – Кюстендил. Доцент Стоян Недков представи своите впечатления от посещението си в Коста Рика пред ученици в града. „Най-интересното в тази държава е вулканът Ирасу. За мен лично това беше първият действащ вулкан до който съм се доближим максимално близко. Другото интересно място е тропическата гора, където могат да се видят уникални неща. На трето място мога да поставя забележителните катедрали”, каза Стоян Недков. По думите му Коста Рика е най-безопасната държава в Латинска Америка. Страната няма действаща армия.\r\nВенцеслав ИЛЧЕВ", "date": "2017.11.09", "title": "Доц. Стоян Недков, Българско географско дружество: Коста Рика има много добре запазена природа с голямо биоразнообразие"}
{"url": "http://www.focus-news.net/news/2017/11/09/2455422/evrodeputatat-ot-gerbenp-eva-maydel-se-sreshtna-s-britanskiya-ministar-na-targoviyata-greg-hands.html", "text": "Българският евродепутат от ГЕРБ/ЕНП Ева Майдел се срещна с британския министър на търговията Грег Хандсв в четвъртък, 09 ноември 2017 г. в Брюксел. Двамата обсъдиха основните положения от преговорите за Брекзит. Това съобщиха от пресцентъра на ПП ГЕРБ.\r\n\"Oстаналите държавите от ЕС сме единни в позицията си, че първо трябва да има сделка за статуса на гражданите на ЕС във Великобритания преди да продължат преговорите. Трябва да има автоматично признаване на статус за уседналост на всички европейски граждани, които законно са пребивавали във Великобритания преди датата на отделянето й от ЕС\", коментира Ева Майдел по време на двустранната среща.\r\nГрег Хандс и Ева Майдел обсъдиха предстоящото посещение на министъра в България през декември, по време на което ще проведе срещи с правителството и бизнеса в контекста на българското председателство на Съвета на ЕС и преговорите за  оттеглянето на Великобритания от ЕС.", "date": "2017.11.09", "title": "Евродепутатът от ГЕРБ/ЕНП Ева Майдел се срещна с британския министър на търговията Грег Хандс"}
{"url": "http://www.focus-news.net/news/2017/11/09/2455423/yambol-stafilokokova-bakteriya-e-prichina-za-otravyaneto-na-10-uchenitsi-ot-uchilishte-petko-r-slaveykov.html", "text": "Стафилококова бактерия е причина за отравянето на 10 ученици от училище „Петко Р. Славейков“ в Ямбол, съобщи пред Радио „Фокус“ – Сливен директорът на Регионалната здравна инспекция в Ямбол д-р Лиляна Генчева. Извършената проверка в ученическия стол и взетите проби от персонала са показали лоша лична хигиена, недобра хигиена в стола и некачествена дезинфекция с разреден препарат. Д-р Генчева поясни, че от носоглътката на три от кухненските работници е изолиран патогенен стафилокок ауреус. Същият е открит при хоспитализираните деца. От работните плотове, тави за печене и картофобелачка е изолирана и ешерихия коли. Затова се счита, че най-вероятната причина за отравянето е стафилококът.\r\nПървите четири деца са приети в Спешното отделение в 16.00 часа на 31 октомври, а останалите – на следващата сутрин. Според директора на учебното заведение в стола този обяд са се хранили 174 ученици и 11 учители. Менюто е включвало свински шницел, картофена салата и плодово мляко. В училищния стол работи персонал от  четири жени.", "date": "2017.11.09", "title": "Ямбол: Стафилококова бактерия е причина за отравянето на 10 ученици от училище „Петко Р. Славейков“"}
{"url": "http://www.focus-news.net/news/2017/11/09/2455424/afp-papata-zabrani-prodazhbata-na-tsigari-vav-vatikana.html", "text": "Папа Франциск забрани продажбата на цигари във Ватикана, опитвайки се по този начин да даде пример на света да води по-здравословен живот, предава  AFP.\r\n„Светият отец реши Ватиканът да прекрати да продава цигари на служителите си от 2018 г.“, пише в официално заявление на светия престол. „Причината е проста: Ватиканът не може да допринася за дейност, която явно вреди на здравето. Въпреки, че цигари се продават на служители на намалена цена и са източник на печалби за светия престол, печалбата не е легитимна, ако поставя човешкия живот под заплаха“, пише още в него. \r\nЦигари и алкохол се продават във Ватикана в луксозен безмитен магазин, открит през 2003 г. и в него могат да пазаруват единствено служители на Светия престол. Алкохолът няма да бъде забраняван.  Виктор Турмаков", "date": "2017.11.09", "title": "AFP: Папата забрани продажбата на цигари във Ватикана"}
{"url": "http://www.focus-news.net/news/2017/11/09/2455425/pernik-kmetat-vyara-tserovska-zam-kmetat-denislav-zahariev-i-upravitelya-na-op-ossto-lachezar-garnev-proveriha-remonta-na-toplo-podavashtata-sistema-na-sportna-zala-boris-gyuderov.html", "text": "Кметът на Община Перник Вяра Церовска, зам-кметът Денислав Захариев и управителя на ОП „ ОССТО“ Лъчезар Гърнев провериха как върви ремонтът на топло-подаващата система на спортна зала „Борис Гюдеров“. Това съобщиха от Общината. След крупната авария, причинена от намалено топлоподаване и спиране електроенергията на циркулационни помпи на топло-подаващата система на спортното съоръжение, аварираха четиридесет броя радиатори, което засегна цялата топло-преносната мрежа. От една седмица текат възстановителни дейности, като са подменени всички радиатори. Подменена е топло-преносната мрежа, актуализирани са някои системи за да не се допускат следващи подобни аварии. Ремонтът се извършва от специалисти на „\"Топлофикация - Перник\" АД“.\r\nБъдещите двубой от Волейболната Суперлига на България, ще бъдат проведени в отопляемата вече зала.", "date": "2017.11.09", "title": "Перник: Кметът Вяра Церовска, зам-кметът Денислав Захариев и управителя на ОП „ ОССТО“ Лъчезар Гърнев провериха ремонта на топло-подаващата система на спортна зала „Борис Гюдеров“"}
{"url": "http://www.focus-news.net/news/2017/11/09/2455426/blagoevgrad-zapochnaha-remontnite-deynosti-za-obnovyavane-na-tretiya-etap-na-ul-gotse-delchev-v-bansko.html", "text": "Започнаха строително-ремонтните работи за рехабилитация на третия етап от станалата емблематична улица „Гоце Делчев” в град Банско. Това съобщиха от пресцентъра на Община Банско. Участъкът, който предстои да бъде изграден, се намира между улиците „Отец Паисий” и „Хаджи Вълчо”, като пространството ще бъде оформено в същия архитектурен стил, както останалата част от рехабилитираната улица. „На практика тази „улица” всъщност се превърна в любимото място за разходка и игри на жителите и гостите на нашия курорт. По искане на жителите ѝ тя бе оформена като пешеходна зона с детски площадки, зелени площи, алеи и зони за отдих. Планираме последният етап от изграждането ѝ да завърши през пролетта на 2018 година, когато предвиждаме да започнем с втория етап от рехабилитацията на още една от ключовите улици в града, също пешеходна зона – улица „Пирин”. Отделили сме необходимите средства от общинския бюджет. Естетическия облик на значими места от града, е един от приоритетите ни като туристическа дестинация”, заяви кмета Георги Икономов.\r\nВ рамките на започналите дейности ще бъде извършена подмяна на водопроводната и канализационна мрежа, изравняване и поставяне на настилка, оформяне на съществуващия открит канал с изграждане на воден ефект, подмяна на уличното осветление, озеленяване и изграждане на кабелен колектор за разпределителната електрическа и съобщителна мрежа, на обща стойност от 595 000 лева без ДДС.", "date": "2017.11.09", "title": "Благоевград: Започнаха ремонтните дейности за обновяване на третия етап на ул. „Гоце Делчев” в Банско"}
{"url": "http://www.focus-news.net/news/2017/11/09/2455427/narodniyat-predstavitel-ot-gerb-d-r-aleksandar-aleksandrov-organizira-priemen-den-za-zhitelite-na-obshtina-radomir.html", "text": "Народният представител от ГЕРБ-Перник д-р Александър Александров организира приемен ден за жителите на Радомир и населените места в общината. Това съобщиха от пресцентъра на ПП ГЕРБ. Приемната ще се проведе на 13 ноември /понеделник/ от 10.00 часа в офиса на ГЕРБ в град Радомир, който се намира на ул. „Черковна“ 1.\r\nЗаписвания и информация – на място в офиса на партията или на телефон 0884800534.", "date": "2017.11.09", "title": "Народният представител от ГЕРБ д-р Александър Александров организира приемен ден за жителите на Община Радомир"}
{"url": "http://www.focus-news.net/news/2017/11/09/2455428/veliko-tarnovo-blagotvoritelen-fond-prof-d-r-zhelyazko-hristov-podpomaga-tri-detsa-ot-oblastta-chiyto-roditeli-sa-zaginali-pri-trudovi-zlopoluki.html", "text": "Благотворителен фонд „Проф. д-р Желязко Христов“ подпомага три деца от Велико Търново, чийто родители са загинали при трудови злополуки. Всеки месец те получават стипендия в размер на 50 лева. Това съобщи Иванина Янкова, координатор на Регионалния съвет на КНСБ – Велико Търново, предаде репортер на Радио „Фокус“ – Велико Търново. Тя посочи, че през 2017 година се навършват 20 години от създаването на благотворителния фонд на името на бившия президент на Конфедерацията. Основната цел на благотворителния фонд е да провежда социални и културно-образователни дейности, както и да подпомага деца, чийто родители са загинали при трудови злополуки. Иванина Янкова съобщи, че за 20 години Фондът е подпомогнал общо 200 деца. Към настоящият момент децата, които получават стипендии, в цялата страна са 45. Фондът организира и обществени трапезарии, както и различни фестивали. Всяка година на 31 май и 1 юни се провежда детски международен етно фестивал под надслов „Децата на Балканите – с духовност в Европа“ в Хасковските минерални бани.\r\nНадежда КРЪСТЕВА", "date": "2017.11.09", "title": "Велико Търново: Благотворителен фонд „Проф. д-р Желязко Христов“ подпомага три деца от областта, чийто родители са загинали при трудови злополуки"}
{"url": "http://www.focus-news.net/news/2017/11/09/2455429/plovdiv-do-kraya-na-2017-godina-sa-predvideni-oshte-dve-klasiraniya-za-priem-v-detskite-zavedeniya-v-grada.html", "text": "До края на 2017 година са предвидени още две класирания за прием в детските заведения в Пловдив. Това съобщиха за Радио „Фокус“ – Пловдив от пресцентъра на Общината. Класираните ще се проведат съответно на 28 ноември и 14 декември. При подаване на заявления за тях родителите е добре да се запознаят с обявените свободни места, които се публикуват на страницата на системата за прием.\r\nВ проведеното днес текущо класиране за прием в детските заведения на град Пловдив са взели участие 325 деца.  От тях най-много са децата на яслена възраст – 206. За първа възрастова група заявления за участие са били подадени за 75 деца, за втора – 17, за трета подготвителна група – 17 деца и 10 деца кандидатстваха за четвърта подготвителна група.\r\nЗа класирането са били обявени общо 495 свободни места. Класирани са общо 132 от кандидатстващите – 76 деца за детските ясли, 22 за първа възрастова група, 15 за втора възрастова група, 10 за трета подготвителна група и 9 за четвърта подготвителна група. Записването на приетите деца трябва да стане до 17 ноември.\r\nТони МИХАЙЛОВ", "date": "2017.11.09", "title": "Пловдив: До края на 2017 година са предвидени още две класирания за прием в детските заведения в града"}
{"url": "http://www.focus-news.net/news/2017/11/09/2455430/anadolu-agency-spored-turskiya-ministar-na-otbranata-dogovorat-mezhdu-stranata-frantsiya-i-italiya-tseli-razvitieto-na-sistema-za-raketna-otbrana.html", "text": "Турският министър на отбраната Нуретин Чанъклъ заяви, че новият документ за обсъждане на последвало споразумение, подписан между Турция, Италия и Франция, цели развитието на нова система за ракетна отбрана, предава  Anadolu Agency.\r\nПо време на срещата на министрите на отбраната на НАТО Чанъклъ заяви, че проектът ще помогне на сътрудничещите си държави да развият модели за отбрана срещу единични ракети, както и да запълни настоящите пропуски в ракетната отбрана на Турция. \r\nТой добави, че бъдещата употреба от страна на държавата на руски ракети С-400, които тя възнамерява да закупи, също ще бъдат покрити от договореностите. Съюзниците на Турция от НАТО са поставили под въпрос покупката и смятат, че тя няма да са съвместими със системите на Алианса. \r\nВ сряда, 8 ноември, Турция подписа документ за по-нататъшно обсъждане на споразумение с Франция и Италия, целящо засилването на сътрудничеството и общите проекти в отбраната. .  Виктор Турмаков", "date": "2017.11.09", "title": "Anadolu Agency: Според турския министър на отбраната договорът между страната, Франция и Италия цели развитието на система за ракетна отбрана"}
{"url": "http://www.focus-news.net/news/2017/11/09/2455431/sofiya-dvizhenieto-pri-km-1-na-severnata-skorostna-tangenta-v-uchastaka-ot-okolovrastniya-pat-do-razklona-za-mramor-v-posoka-varna-se-osashtestvyava-v-edna-lenta-poradi-katastrofa.html", "text": "Временно движението по Северната скоростна тангента на София, при км 1, в участъка от Околовръстен път до разклона за Мрамор, в посока Варна, се осъществява в една лента поради катастрофа. Това съобщиха от пресцентъра на Агенция \"Пътна инфраструктура\" (АПИ).\r\nВсички граждани и транспортни фирми могат да получават информация за актуалната пътна обстановка от безплатното мобилно приложение LIMA, от интернет страницата на АПИ – www.api.bg, lima.api.bg, както и по всяко време от денонощието на тел. 0700 130 20 в АПИ.\r\nВ агенцията целогодишно при 24-часов режим работи Ситуационен център, който събира и обобщава данните за състоянието по републиканските пътища.", "date": "2017.11.09", "title": "София: Движението при км 1 на Северната скоростна тангента в участъка от Околовръстния път до разклона за Мрамор в посока Варна се осъществява в една лента поради катастрофа"}
{"url": "http://www.focus-news.net/news/2017/11/09/2455432/vratsa-narodniyat-predstavitel-inzh-petya-avramova-organizira-priemen-den-za-zhitelite-na-sofronievo-i-miziya.html", "text": "Народният представител от ГЕРБ-Враца инж. Петя Аврамова организира на 13 ноември 2017 г. /понеделник/ приемен ден за граждани от Софрониево и Мизия. Приемният ден в Софрониево ще се проведе от 15.30 до 16.30 часа в сградата на кметството. Това съобщиха от пресцентъра на ПП ГЕРБ.\r\nЖителите на Мизия могат да се срещнат с народния представител Петя Аврамова от 17.00 до 18.00 часа в офиса на ГЕРБ на ул. \"Петко Банков\" №1, Младежко общежитие, ет. 1, ап. 113. \r\nЗаписвания и информация - на място в офиса на партията или на телефон 0884 800 095.", "date": "2017.11.09", "title": "Враца: Народният представител инж. Петя Аврамова организира приемен ден за жителите на Софрониево и Мизия"}
{"url": "http://www.focus-news.net/news/2017/11/09/2455433/yambol-okrazhniyat-sad-zadarzha-pod-strazha-turski-grazhdanin-obvinen-v-kontrabandno-prenasyane-na-zlato-za-nad-50-000-lv.html", "text": "Окръжен съд – Ямбол задържа под стража турски гражданин, обвинен в контрабандно пренасяне на злато за над 50 000 лв. Това съобщиха от Апелативна прокуратура-Бургас. Хаджъ К. (турски гражданин на 49 г.) е привлечен като обвиняем за това, че на 5 ноември 2017 г. около 15:00 часа на ГКПП \"Лесово\", чрез товарен автомобил с влекач на трасе, вход - товарни автомобили, от Република Турция за Република България, пренесъл през границата на страната, без знанието и разрешението на митницата, стоки за търговски цели в големи размери – общо 736, 32 гр. злато (14 карата) на обща стойност от 50 069 лв. \r\nСпоред прокурора, налице е обосновано предположение за това, че турският гражданин е извършил престъплението, в което е обвинен. Представителят на държавното обвинение е категоричен, че обвиняемият може да се укрие или да извърши друго престъпление. Прокурорът мотивира тезата си с факта, че Хаджъ К. не е български гражданин и няма постоянен адрес на територията на страната. \r\nСъдът прие мотивите на прокурора и задържа под стража Хаджъ К.\r\nОпределението на Окръжен съд – Ямбол може да бъде обжалвано пред Апелативен съд – Бургас.", "date": "2017.11.09", "title": "Ямбол: Окръжният съд задържа под стража турски гражданин, обвинен в контрабандно пренасяне на злато за над 50 000 лв."}
{"url": "http://www.focus-news.net/news/2017/11/09/2455434/sofiya-savmestna-rabota-mezhdu-dvete-universitetski-bolnitsi-sv-ekaterina-i-maychin-dom-spasi-22-godishna-rodilka-i-bebeto-y.html", "text": "Съвместна работа между двете университетски болници “Св. Екатерина” и “Майчин дом” в София спаси 22-годишна родилка и бебето й. Майката е била с вродено сърдечно заболяване, вследствие на което настъпва усложнеие, като по време на раждането пулсът й пада до 30 удара в минута. Това съобщиха от пресцентъра на “Майчин дом”. Спешно събраният екип от специалисти, начело с изпълнителният директор на “Майчин дом” доц. Иван Костов и изпълнителният директор на “Св. Екатерина” проф. Генчо Начев, спасяват младата жена и бебето й. Нейното състояние е вече стабилно и е в реанимацията на “Св. Екатерина”. Бебето е добре и е откарано в неонатологията на “Майчин дом”. Малкото момиченце е 3 килограма и 10 грама и е с ръст 50 сантиметра.\r\n\"Този случай е добър пример за успешно сътрудничество и за начинът, по който партньорските и приятелски отношения между двете болници и лекарите помага на пациентите по решаващ начин. Като допълнение щастливата развръзка е най-хубавият подарък за рождения ден на проф. Генчо Начев, който е днес\", посочват още от болницата.", "date": "2017.11.09", "title": "София: Съвместна работа между двете университетски болници “Св. Екатерина” и “Майчин дом” спаси 22-годишна родилка и бебето й"}
{"url": "http://www.focus-news.net/news/2017/11/09/2455435/pravitelstvoto-predlaga-kiril-ananiev-za-ministar-na-zdraveopazvaneto.html", "text": "Правителството предлага Кирил Ананиев за министър на здравеопазването. Това става ясно от проекторешение за персонални промени в Министерски съвет, внесено от кабинета в деловодството на Народното събрание на 9 ноември 2017 г. С проекта на решение министър-председателят Бойко Борисов предлага на Народното събрание да бъде освободен проф. Николай Петров от поста министър на здравеопазването във връзка с подадена от него оставка на 30 октомври 2017 г. и да се избере Кирил Ананиев на негово място.\r\nКирил Ананиев е роден през 1955 г. в София.\r\nВ настоящия момент е заместник-министър в Министерството на финансите, а в периода от 27.01.2017 г. до 03.05.2017 г. заема поста Министър на финансите в служебното правителство с премиер проф. Огнян Герджиков. \r\nБил е също секретар по финансова политика в Администрацията на президента на Република България (2009-2011 г.) и съветник към политическия кабинет на министър-председателя (2013-2014 г.).\r\nПреминава през всички експертни длъжности, за да достигне до началник на Главно управление „Държавни разходи\" и заместник-министър на финансите при три последователни правителства в периода 1998-2009 г.\r\nКирил Ананиев започва работа в Министерството на финансите през 1980 г.\r\nЗавършва специалност „Финанси и кредит“ във Висшия икономически институт в София през 1980 г. Специализира в областта на финансирането и социално-културните разходи в УНСС и в областта на реформите в здравеопазването в Чикаго, САЩ.\r\nВладее руски и френски език.\r\nАнаниев е работил като завеждащ финансово-административната служба в Постоянното представителство на Република България в ООН в Женева, Швейцария.", "date": "2017.11.09", "title": "Правителството предлага Кирил Ананиев за министър на здравеопазването"}
{"url": "http://www.focus-news.net/news/2017/11/09/2455436/sport-starshiyat-trenyor-i-dvama-igrachi-ot-oklahoma-siti-tandar-sa-globeni-za-kritika-kam-sadiya.html", "text": "Старшият треньор на Оклахома Сити Тъндър Били Донован, а също така играчите от отбора Ръсел Ийстбрук и Пол Джордж са глобени за критика срещу съдия след поражението от Портланд с 99:103. \r\nВсеки от тях ще плати 15 хил. долара. Представителите на Оклахома Сити Тъндър се скараха със съдия Кармело Антъни заради отказа му да прегледа видеоповторение на момента от играта в която Ийсбрук бе ударен по лицето.   Виктор Турмаков", "date": "2017.11.09", "title": "Спорт: Старшият треньор и двама играчи от Оклахома сити Тъндър са глобени за критика към съдия"}
{"url": "http://www.focus-news.net/news/2017/11/09/2455437/vratsa-po-obvinitelen-akt-na-rayonna-prokuratura-kozloduy-mazh-e-osaden-za-poboy-nad-dvama-dushi-v-zavedenie-v-selo-mihaylovo.html", "text": "По обвинителен акт на Районна прокуратура – Козлодуй съдът е признал за виновен Ивайло А. за причинени телесни повреди на две лица. Това съобщиха от пресцентъра на Апелативна прокуратура – София. Вечерта на 29 юли 2016 г. осъденият А., заедно с приятеля си, бил в питейно заведение в центъра на село Михайлово, община Хайредин. В празничната атмосфера по повод събора на селото някои от посетителите се забавлявали с палене и хвърляне на пиратки между масите. По този повод били отправяни забележки, взаимни вербални нападки, които прераснали в скандал и последвало сбиване, по време на което Ивайло А. получил удари от Ц. Й. След намеса на присъстващите в заведението те били разтървани, а скандалът потушен. Осъденият обаче останал раздразнен от нанесения му побой и след като се прибрал у дома се опитал да се свърже с полицията и да се оплаче от станалото, но не успял. Близо два часа след инцидента, той взел решение да раздаде „собствено правосъдие“ на виновните, като за целта се снабдил с дървен кол – дръжка от брадва. След употреба на алкохол, той се качил в лекия си автомобил и отпътувал към въпросното заведение. Паркирал навън и директно се отправил към масата, на която същата вечер седели неговите опоненти. Без да се увери, че техните места вече били заети от други хора, той без предисловие, неочаквано и безпричинно за седящите към него с гръб, започнал да им нанася удари с дървения кол. В резултат на действията на Ивайло А. единият от пострадалите – П. Д., получил счупване на лакътната кост, довело до трайно затруднение на движението с оздравителен период от около три месеца Другият – А. Т., бил с разкъсно-контузни рани на главата и предмишница. \r\nЗа извършеното престъпление Районен съд – Козлодуй е определил на Ивайло А. наказание от две години „лишаване от свобода“ при „строг“ режим на изтърпяване. Приведена е била в изпълнение предходната присъда на Районния съд в Монтана от 2013 г. за причинена от него тежка телесна повреда, с която му е било наложено наказание от три години „лишаване от свобода“. След подадена жалба от осъдения А., Окръжен съд – Враца е потвърдил изцяло първоинстанционната присъда на РС – Козлодуй.", "date": "2017.11.09", "title": "Враца: По обвинителен акт на Районна прокуратура – Козлодуй мъж е осъден за побой над двама души в заведение в село Михайлово"}
{"url": "http://www.focus-news.net/news/2017/11/09/2455438/evrokomisaryat-po-tsifrovizatsiyata-mariya-gabriel-shte-razgovarya-na-10-noemvri-s-narodnite-predstaviteli-ot-chetiri-parlamentarni-komisii.html", "text": "Еврокомисарят по цифрова икономика и цифрово общество Мария Габриел ще разговаря на 10 ноември 2017 г. с народните представители от четири парламентарни комисии. Това съобщиха от пресцентъра на Народното събрание.\r\nВ 11.00 часа в зала „Запад“ Мария Габриел ще се срещне с народните представители от Комисията по външна политика и от Комисията по вътрешна сигурност и обществен ред. \r\nВ 12.10 часа българският еврокомисар ще разговаря с депутатите от Комисията по европейски въпроси и контрол на европейските фондове и Комисията по транспорт, информационни технологии и съобщения.", "date": "2017.11.09", "title": "Еврокомисарят по цифровизацията Мария Габриел ще разговаря на 10 ноември с народните представители от четири парламентарни комисии"}
{"url": "http://www.focus-news.net/news/2017/11/09/2455439/zam-ministar-valentin-yovev-obsadi-patni-infrastrukturni-proekti-s-potentsialni-kitayski-investitori.html", "text": "Заместник-министърът на регионалното развитие и благоустройството Валентин Йовев обсъди възможностите за инвестиции в пътни инфраструктурни обекти у нас с представители на Китайския суверенен фонд. Пред потенциалните инвеститори той отбеляза, че инвестиционната картина в България се подобрява с всяка изминала година. Това съобщиха от пресцентъра на Министерството на регионалното развитие и благоустройството.\r\nЗаместник-министърът и председателят на Управителния съвет на Агенция „Пътна инфраструктура“ инж. Дончо Атанасов запознаха Лиу Дзун – изпълнителен вицепрезидент, и Джан Ифей – вицепрезидент на фонда, със стратегически за страната ни проекти. Коментирани бяха плановете за изграждане на тунела под връх „Шипка“, доизграждането на АМ „Черно море“ и строителството на скоростния път Видин – Ботевград. \r\nИнж. Атанасов подчерта, че представените обекти са важни предвид свързаността, която ще осигурят по направлението север – юг. Той посочи, че между България и Румъния има подписано споразумение, според което ще бъдат разработени проекти за три нови моста над р. Дунав, единият от които ще осигурява свързаност по направлението в посока тунела под връх Шипка.", "date": "2017.11.09", "title": "Зам.-министър Валентин Йовев обсъди пътни инфраструктурни проекти с потенциални китайски инвеститори"}
{"url": "http://www.focus-news.net/news/2017/11/09/2455440/razgrad-loven-avtomat-i-boepripasi-sa-izzeti-pri-proverka-v-imotite-na-kriminalno-proyaven-mazh.html", "text": "Ловен автомат и боеприпаси са иззети при проверка в имотите на криминално проявен мъж. Това съобщиха от ОДМВР - Разград. В хода на образувано досъдебно производство днес са извършени претърсвания на два адреса – в село Острово и в град Разград, обитавани от 37-годишен криминално проявен мъж. В къщата в Острово са намерени 22 броя медни сачми, 18 броя оловни сачми, 4 възпламенителни капсули за боеприпас и хартиена обвивка, съдържаща барут с тегло 8,6 грама. При претърсване на джип „Чероки“, собственост на Б. Р., са открити ловен автомат 12 кал. и 18 боеприпаса за ловно гладкоцевно оръжие, тип бренеке. Работата на криминалистите от сектор „ПКП“ и РУ-Кубрат по случая продължава.", "date": "2017.11.09", "title": "Разград: Ловен автомат и боеприпаси са иззети при проверка в имотите на криминално проявен мъж"}
{"url": "http://www.focus-news.net/news/2017/11/09/2455441/plovdiv-sas-7-predlozheniya-po-politikite-na-romskata-integratsiya-priklyuchi-vtoroto-zasedanie-na-natsionalnata-kragla-masa-v-asenovgrad.html", "text": "Със седем предложения по политиките на ромската интеграция приключи второто заседание на Националната кръгла маса в Асеновград. Това съобщиха за Радио „Фокус“ – Пловдив от пресцентъра на Община Асеновград. На срещата на тема „Здравеопазване, социална и демографска политика“ са присъствали съветникът на вицепремиера Валери Симеонов по социалната политика и демографските проблеми Христина Христова, зам. областният управител на Пловдив Петър Петров, както и експерти от социалните и здравни институции, неправителствени организации и ромски медиатори на територията на община Асеновград и област Пловдив. Всеки от тях е споделил своя опит и е конкретизирал проблемите в дадената сфера. Представени са били и редица примери от дейността и работата на специалистите при работата им с ромското население. \r\nОт изказаните съждения по време на заседанието на кръглата маса, в заключение кметът д-р Емил Караиванов е формулира и е извел няколко конкретни акцента. Първият от тях е да се разшири обхватът на медиаторската грижа спрямо уязвими етнически групи във всичките необходими сектори: здравни, образователни и социални медиатори. Да се намерят механизми да се стимулират ползвателите на тази услуга активно да ги ползват, както и да се мотивират лица, способни да станат медиатори. Вторият акцент от дискусията е компетентните власти да ревизират ефективността на законовите мерки и прилагането им, така че да има повече ефект от наказателната санкция за съжителство с малолетни и непълнолетни, както и последващите раждания в ранна незряла възраст. Сред предложенията на кръглата маса е също разширяване  до целогодишни, а не само за учебна година, мерки за ранно изучаване на български език за деца, подлежащи на училищно записване.\r\nДруго предложение, което е резултат от проведената дискусия, е активизиране дейността на Националния съвет по етнически и демографски проблеми и повишаване на координацията му с общините и регионите из страната, включително и с налагане практиката на изнесени оперативни заседания по важни проблеми. Акцент от срещата е предложението за наличие на национална финансово обезпечена политика за по-мащабно решаване инфраструктурните проблеми на ромските квартали из цялата страна, чийто лошо състояние произвежда рискове като влошено здраве, социална изолация, разпадане на семейна среда и родителска отговорност.\r\nНа срещата е коментирано още осъществяване на ефективно образование и грамотност в ромските общности, включително и чрез курсове и занимания извън учебната система, както и съставяне на механизми за функционално обединяване на проблемите за ограмотяване, образование и придобиване на квалификация за трудоспособност.\r\nСедемте предложения ще бъдат представени на правителствено ниво и в Народното събрание за законодателна инициатива по официален ред.\r\n„Във вашите изказвания, позиции и предложения ние чухме и се уверихме колко още много и нерешени проблеми имаме като общество и държава специално в политиката за етническа интеграция. Днес за пореден път се уверих, че на всяко място в страната ни имаме право и сме длъжни да обръщаме внимание на целия комплекс от проблеми по етническата интеграция. Нашият опит и пример ще има адреси и в други общини. Важното е скоро да стигнем до реални промени, така че видимо да намаляват тежките проблеми на етническата интеграция в обществото и държавата“, заяви кметът на Асеновград д-р Емил Караиванов.\r\nТони МИХАЙЛОВ", "date": "2017.11.09", "title": "Пловдив: Със 7 предложения по политиките на ромската интеграция приключи второто заседание на Националната кръгла маса в Асеновград"}
{"url": "http://www.focus-news.net/news/2017/11/09/2455442/prezidentat-rumen-radev-ot-nasheto-otnoshenie-kam-bibliotekite-mozhem-da-razberem-kakvo-e-nasheto-badeshte.html", "text": "От библиотеките можем да разберем какви сме били и къде сме в момента. От нашето отношение към библиотеките можем да разберем и какво е нашето бъдеще, защото именно библиотеките са институциите, където се създава, съхранява и предава през поколенията нашето интелектуално наследство и духовност. Това заяви президентът Румен Радев, който даде началото на Националния форум \"Библиотеките днес\" в София, съобщиха от прессекретариата на държавния глава. Във форума участват представители на над 450 обществени библиотеки, чиято цел е предоставянето на равен достъп до информация, възможности за придобиване на нови знания и умения от потребители.\r\n\"В сърцето на българина библиотеките имат особено място като носител на книжовността, защото тази книжовност е играла ключова роля във всички наши важни исторически моменти\", посочи Румен Радев като се обърна към делегатите на форума с думите „щяхме ли да имаме Златен век без книжовност или да имаме Възраждане и съвременна българска национална идентичност и държава, ако го нямаше перото на Паисий Хилендарски?\r\nДържавният глава определи като мисия на библиотеките дигитализацията на техните фондове. Според него, важна задача в процеса на дигитализация са привличането на младите хора. \"Най-голямата заплаха за нашето бъдеще е да имаме млади невежи, нечетящи, необразовани хора“, категоричен бе президентът Румен Радев. Той посочи, че е необходимо цялото богатство на библиотеките да бъде представено по подходящ за младите хора начин, така че то да е интересно и да осигурява бърз достъп до знание.\r\nПо думите на президента, друга важна роля на библиотеките е интеграцията в глобализирания съвременен свят, която се осъществява и чрез духовността, а така също и борбата с т.нар. фалшиви новини. „Тук библиотеките могат да бъдат един много силен противовес, защото при вас е истината, трупана за дълги периоди от време, имаме ясни автори, които стоят със своето име“, заяви още в изказването си на форума президентът Румен Радев.", "date": "2017.11.09", "title": "Президентът Румен Радев: От нашето отношение към библиотеките можем да разберем какво е нашето бъдеще"}
{"url": "http://www.focus-news.net/news/2017/11/09/2455443/tehran-times-bashar-asad-smyata-che-izkazvaniyata-nasocheni-sreshtu-iran-se-dalzhat-na-porazhenieto-na-terorizma.html", "text": "Според сирийския президент Башар Асад заявленията, насочени срещу Иран са свързани с поражението на терористите в Ирак и в Сирия, пише  Tehran Times.\r\n„Позицията на някои регионални и западни държави срещу Иран и усилията, насочени към дестабилизирането на другите страни от региона, не могат да се приемат за несвързани с пораженията на терористите в Сирия и Иран“, заяви Асад по време на срещата си с Али Акбар Велаяти -  съветник на духовния лидер на Иран Али Хаменей. \r\nПрез последните дни Саудитска Арабия е засилила реториката си срещу Иран, обвинявайки го в ракетните атаки срещу Рияд от страна на йеменските бунтовници. Същевременно ливанският министър-председател Саад Харири обяви изненадващо своята оставка, докато бе в столицата на Саудитска Арабия. \r\nСпоред Асад победите над терористите в Сирия са разкрили истинските врагове на сирийските правителство и народ повече от когато и да е било.  Виктор Турмаков", "date": "2017.11.09", "title": "Tehran Times: Башар Асад смята, че изказванията, насочени срещу Иран се дължат на поражението на тероризма"}
{"url": "http://www.focus-news.net/news/2017/11/09/2455444/plovdiv-v-klisura-shte-bade-izgradena-aleya-na-geroite-borili-se-za-natsionalno-edinenie.html", "text": "В Клисура подеха инициатива за изграждане на алея  на достойни клисурци, участвали във войните за национално единение на българите. Това съобщи в предаването „Със славната 2-ра Тракийска дивизия – За честта на България“ на Радио „Фокус” – Пловдив Стоян Иванов, директор на Историческия музей в Клисура. Първата плоча там вече е поставена и тя е на Спас Дринов, който е служил в 28-ми Стремски пехотен полк в Първата балканска и в Междусъюзническата война. „Плочата на Спас Дринов е една от първите паметни плочи, свързани с войнската слава на клисурци, които поставяме. Идеята ни е да разширим тази алея и да поставим и други паметни плочи на достойни клисурци, участвали във  войните за национално единение на българите”, посочи Стоян Иванов. Инициативата за поставянето на първата паметна плоча е на членовете на Съюза на офицерите и сержантите от запаса и резерва в град Карлово, както и на местното дружество на запасното войнство в Клисура. „Първата е именно на Спас Дринов, защото животът му е много интересен”, каза Иванов.\r\nСпас Дринов е един от първите клисурци, които завършват подофицерската школа в Русе в началото на 20 век, служи във 28-ми Стремски пехотен полк, участва в първата Балканска война с полка, както и в Междусъюзническата. Той е заловен от сърбите и 4 години изкарва в пленничество в Сърбия. През 1917 година се завръща в Клисура и създава второто в България дружество на подофицерите от резерва и запаса в Клисура, след Русенското. Активно участва в обществения живот на града през 20-те години на 20 век. Създава разсадника, който по-късно ще бъде използван за залесяването на Подбалкана над Клисура. Награден е с орден за храброст през 1917 година, с указ на княз Фердинанд. Една от първите възстановки на събитията от Априлското въстание, които се правят в Клисура е именно тази, направена от членовете на дружеството, което Спас Дринов създава.\r\nЦветана ТОНЧЕВА", "date": "2017.11.09", "title": "Пловдив: В Клисура ще бъде изградена алея на героите, борили се за национално единение"}
{"url": "http://www.focus-news.net/news/2017/11/09/2455445/premierat-boyko-borisov-iskat-da-ni-saboryat-pravitelstvoto-zaradi-namaleliya-vanshen-dalg.html", "text": "Искат да ни съборят правителството заради намалелия външен дълг. Това казва премиерът Бойко Борисов по време на седмичното заседание на кабинета, което се проведе на 7 ноември сочи стенограмата от заседанието. „Все пак аз съм заложил на 4,6% ръст и се надявам да го стигнем догодина. Още повече, че тази година, за радост, нямахме такива наследства да плащаме като КТБ, като задълженията по американските централи, плащанията по „АЕЦ Белене“, така че за това си позволихме и повече пари за пенсии и заплати, за армията и полицията. Убеден съм, че догодина лятото с показателите, които ще имаме, можем дори да мислим за допълнителни неща. Но виждате, ние все пак като държава, която иска да влезе в чакалнята на Еврозоната, се съобразяваме и показателите ни, особено бюджетният дефицит, следим да са балансирани“, обяснява Борисов. \r\nОт своя страна Кирил Ананиев допълва, че това, което е важно за догодина, е че няма да имаме емисия на външен дълг, ще се намали с около 600 милиона дългът на държавата, с което ще отидем на 22,3% от брутния вътрешен продукт, което според него, е едно много добро постижение. „А в края на тригодишния период ще отидем на 20% от брутния вътрешен продукт, което ще ни нареди между второ и трето място, възможно е и второ място, сред страните членки на Европейския съюз“, посочва Ананиев, а премиерът отговаря: „Ето за това толкова искат да съборят правителството, затова, защото всичките тези дългове, това намаляване означава по-малко лихви към банките в света, които ни обслужват, носи и други предимства. Добри са ни резултатите. Догодина трябва да сме още по-добри. \r\nПремиерът напомня, че и два месеца от тази година приходите са били с близо 200 милиона по-малко, по време на служебното правителство. „Финансов министър беше Ананиев, но премиер беше друг, така че виждате, има разлика и в това. Едни и същи могат и така, и така да работят“, добави той. \r\nОт стенограмата става ясно още, че 11,9 млрд. лв. е фискалният резерв на правителството и на българската държава. „Просто колегите да знаят, защото фалшивите новини са си фалшиви“, подчертава премиерът.\r\n„Това са основните цифри. Вътре в самия материал има дадени данни за всички приходи, как се развиват разходите. Безспорно, в края на годината ще имаме засилено финансиране, което ще ни даде възможност в края на годината да завършим около балансираното бюджетно салдо, макар че по закон имаме дефицит от 1,4%, но ние ще завършим с балансирано бюджетно салдо“, отговаря Кирил Ананиев.", "date": "2017.11.09", "title": "Премиерът Бойко Борисов: Искат да ни съборят правителството заради намалелия външен дълг"}
{"url": "http://www.focus-news.net/news/2017/11/09/2455446/politico-predsedatelyat-na-alternativa-za-germaniya-yorg-moyten-shte-zaeme-myasto-v-evropeyskiya-parlament.html", "text": "Председателят на партия „Алтернатива за Германия“ съобщи, че ще заеме мястото на единствения евродепутат на партията си Беатрис фон Сторх, предава  Politico.\r\nМойтен заяви, че е решил да заеме мястото на Фон Сторх след „задълбочен размисъл“, добавяйки, че това е „стратегическо дългосрочно решение, а не краткосрочно тактическо“. Мойтен е председател на парламентарната група на партията в регионалния парламент в провинцията Баден-Вюртемберг, но ще напусне тази позиция в края на ноември. \r\nТой заяви, че ще поеме новата работа „пълен с енергия“ и добави, че иска да даде на партията си „силен глас в Европейския парламент“. Същевременно той добави, че е „скептичен“ към европейските институции.  Виктор Турмаков", "date": "2017.11.09", "title": "Politico: Председателят на „Алтернатива за Германия“ Йорг Мойтен ще заеме място в Европейския парламент"}
{"url": "http://www.focus-news.net/news/2017/11/09/2455447/dots-ivan-kostov-maychin-dom-spasyavaneto-na-22-godishna-rodilka-i-bebeto--e-primer-za-istinska-ekipna-rabota-mezhdu-dve-universitetski-bolnitsi-sv-ekaterina-i-maychin-dom.html", "text": "Спасяването на 22-годишна родилка и бебето ѝ е пример за истинска екипна работа между две университетски болници - „Св. Екатерина“ и „Майчин дом“. Това каза за Агенция „Фокус“ доц. Иван Костов, изпълнителен директор на „Майчин дом” във връзка със съвместната операция между двете болници по спасяването на 22-годишна родилка и нейното бебе. „Операцията беше извършена от съвместен екип между „Майчин дом“ и „Света Екатерина“. Аз оперирах жената с екип на проф. Генчо Начев. Тя беше в критично състояние заради вроден сърдечен порок и екстремно нисък пулс заради атриовентикулярен блок“, каза той и уточни, че пулсът ѝ е бил 30 удара в минута. По думите му бебето и младата жена са в стабилно състояние. „Жената остава в болница „Св. Екатерина“ за последваща терапия. Бебето е в „Майчин дом“ -  3 кг., 50 см.“, допълни доц. Костов. „Доволни сме, защото това е истински екипна работа между две университетски болници, така както трябва да бъде“, каза той. Доц Костов изказа дълбоки благодарности на изпълнителния директор на болница „Св. Екатерина“ проф. Генчо Начев и към неговия екип. „Честитя му рождения ден, който е днес. Да е жив и здрав и да продължаваме да работим заедно“, каза доц. Костов. \r\nДеница КИТАНОВА", "date": "2017.11.09", "title": "Доц. Иван Костов, „Майчин дом“: Спасяването на 22-годишна родилка и бебето ѝ е пример за истинска екипна работа между две университетски болници - „Св. Екатерина“ и „Майчин дом“"}
{"url": "http://www.focus-news.net/news/2017/11/09/2455448/mosv-predstavi-pred-frenski-investitori-prioritetite-po-okolna-sreda-za-balgarskoto-predsedatelstvo-na-saveta-na-es.html", "text": "Зам.-министърът на околната среда и водите Атанаска Николова представи пред френски работодателски и бизнес организации приоритетите на МОСВ в рамките на предстоящото Българско председателство на Съвета на ЕС през първата половина на 2018 г. Тя участва във форум с представители на 24 големи компании, организиран от Посолството на Франция у нас. Това съобщиха от пресцентъра на Министерството на околната среда и водите (МОСВ).\r\n„Основен приоритет на европейско ниво е запазването на високите стандарти в околната среда и качеството на живот чрез устойчиво развитие и „зелена икономика“, каза зам.-министърът. Тя постави фокус и върху прехода към кръгова икономика, ефективното използване на ресурсите, намаляване на въздействието върху околната среда и постигане на устойчив растеж чрез екоиновации. България ще е активна в законодателните и политически инициативи за създаване на подходящи условия за иновативни решения в областта на качеството на атмосферния въздух и прилагането на най-добри практики за намаляване на вредните емисии.\r\nПредставители на френския бизнес изразиха безпокойство от различните регулации в сектора в отделните страни членки и подчертаха нуждата от въвеждане на финансови инструменти за подпомагане прилагането на принципите на кръговата икономика в производството. Атанаска Николова заяви, че сред основните приоритети на българското председателство са по-доброто регулиране в сферата на околната среда, подкрепа на балансирани законодателни решения, гарантиращи устойчиви инвестиции и просперитет на  общността.\r\nИнтерес предизвика и поканата за участие в 21-ия Европейски форум по екоиновации в областта на качеството на въздуха на 5 и 6 февруари в София догодина, организиран от МОСВ и Генерална дирекция „Околна среда“ на ЕК (повече информация – на http://ec.europa.eu/environment/ecoinnovation2018/1st_forum/).", "date": "2017.11.09", "title": "МОСВ представи пред френски инвеститори приоритетите по околна среда за Българското председателство на Съвета на ЕС"}
{"url": "http://www.focus-news.net/news/2017/11/09/2455449/obrazovanie-i-obuchenie-v-evropa-neravenstvoto-prodalzhava-da-predstavlyava-predizvikatelstvo.html", "text": "Изданието за 2017 г. на публикувания днес Обзор на Комисията на образованието и обучението показва, че националните образователни системи стават по-приобщаващи и по-ефективни, се казва в прессъобщение от ЕК. Tой потвърждава обаче също така, че образователното равнище на учениците зависи до голяма степен от социално-икономическото им положение. \r\nЕвропейската комисия подкрепя държавите членки в усилията им да гарантират, че образователните им системи постигат желаните резултати — данните, събрани в ежегодно публикувания Обзор на образованието и обучението, са важна част от тази работа. \r\nИзготвеният от Комисията Обзор на образованието и обучението за 2017 г. е шестото издание на този годишен доклад, показващ развитието на системите за образование и обучение в ЕС чрез обединяване на широк спектър от данни. Чрез него се измерва напредъкът на ЕС по постигането на шестте цели за образованието и обучението до 2020 г.: 1) делът на преждевременно напусналите системите за образование и обучение (на възраст 18—24 години) следва да бъде под 10 %; 2) делът на лицата на възраст 30—34 години със завършено висше образование следва да бъде поне 40 %; 3) поне 95 % от децата на възраст между четири години и възрастта за започване на начално образование следва да участват в образованието; 4) делът на лицата на възраст 15 години със слаби умения по четене, математика и природни науки следва да бъде под 15 %; 5) 82 % от наскоро завършилите от гимназиален етап на средното образование до висше образование (на възраст 20—34 години), които са напуснали системата за образование или обучение, следва да имат работа; 6) поне 15 % от възрастните (на възраст 25—64 години) следва да участват във формално или неформално учене. \r\nВ Обзора (на образованието и обучението) се анализират основните предизвикателства пред европейските образователни системи и се представят политики, благодарение на които тези системи могат да се адаптират по-добре към обществените нужди и нуждите на пазара на труда.", "date": "2017.11.09", "title": "Образование и обучение в Европа: неравенството продължава да представлява предизвикателство"}
{"url": "http://www.focus-news.net/news/2017/11/09/2455450/pazardzhik-regionalniyat-sayuz-na-prevozvachite-zapochna-proverki-za-sastoyanieto-na-avtogarite-v-regiona.html", "text": "Регионалният съюз на превозвачите в Пазарджик започна проверки за състоянието на автогарите в региона. Това каза за Радио „Фокус“ – Пазарджик Стоянка Стойкова, председател на Регионалния съюз. Тя коментира, че се следи за това дали чакалните са добре поддържани и отоплени, а също и за наличието на обособени помещения за майки с деца. „Вече минаха категоризациите на автогарите. Проверихме тази в Пазарджик, където са отоплени коридорите, стаята за майки с деца. Във Велинград констатирахме дори, че стаята за майки с деца се ползва в момента на нашата проверка. Проблемна остава автогарата в Септември, където трябва да се уточни собствеността и да се подобри състоянието ѝ“, обясни Стойкова. Тя каза още, че подготвяната специална Наредба за методиката за обслужване на автогарите ще бъде приета в най-скоро време.\r\nВаня НИКОЛОВА", "date": "2017.11.09", "title": "Пазарджик: Регионалният съюз на превозвачите започна проверки за състоянието на автогарите в региона"}
{"url": "http://www.focus-news.net/news/2017/11/09/2455451/politsiyata-izdirva-trima-mazhe-vav-vrazka-s-tezhko-kriminalno-prestaplenie.html", "text": "МВР издирва Т. Б /41 г./, К. Й. /40 г./ и К. М. /35 г./ За тримата има издадена общодържавна заповед за издирването им във връзка с тежко криминално престъпление. Това съобщиха от пресцентъра на МВР.\r\nПриизовават се гражданите, които имат информация за издирваните, да сигнализират на тел. 112 или в най-близкото районно управление. Анонимността им е гарантирана", "date": "2017.11.09", "title": "Полицията издирва трима мъже във връзка с тежко криминално престъпление"}
{"url": "http://www.focus-news.net/news/2017/11/09/2455452/sofiya-lek-avtomobil-e-katastrofiral-pri-km-1-na-severnata-skorostna-tangenta-v-posoka-varna.html", "text": "Лек автомобил е катастрофирал при км 1 на Северната скоростна тангента в посока Варна. Това съобщиха за Агенция „Фокус” от пресцентъра на СДВР. Сигнал за пътнотранспортно произшествие е получен в СДВР към 13.50 часа, в който се съобщава за самокатастрофирал автомобил в участъка от Околовръстния път до разклона за Мрамор. Водачът е без сериозни наранявания. Той е прегледан от медицински екип и е освободен за домашно лечение.", "date": "2017.11.09", "title": "София: Лек автомобил е катастрофирал при км 1 на Северната скоростна тангента в посока Варна"}
{"url": "http://www.focus-news.net/news/2017/11/09/2455453/afp-vlastite-na-sauditska-arabiya-saobshtiha-che-vav-vrazka-s-antikoruptsionnata-kampaniya-v-stranata-sa-zadarzhani-201-dushi.html", "text": "Властите на Саудитска Арабия съобщиха, че 201 души са задържани за разпит по време на мащабната операция срещу корупцията в страната, като се смята, че най-малко 100 милиарда долара са били загубени заради корупция и злоупотреби през последните десетилетия, предава  AFP.\r\n„Общо 208 души са призовани за разпит до момента. От тях седем са освободени без повдигнати обвинения. Потенциалния размер на корупционните практики, който е открит до момента е много голям“, пише в официално заявление на министерството на информацията на страната.  Виктор Турмаков", "date": "2017.11.09", "title": "AFP: Властите на Саудитска Арабия съобщиха, че във връзка с антикорупционната кампания в страната са задържани 201 души"}
{"url": "http://www.focus-news.net/news/2017/11/09/2455454/prof-bozhidar-dimitrov-istorik-v-makedoniya-shte-mahnat-izraza-balgarski-fashistki-okupator-ot-uchebnitsite-no-tova-ne-e-dostatachno.html", "text": "Темите са много и една от тях е наистина промяна в учебниците. Снощи чухме с удоволствие, че ще махнат израза „български фашистки окупатор“, но това не е достатъчно. Това заяви в интервю за Агенция „Фокус“ историкът проф. Божидар Димитров, коментирайки предстоящото съвместно заседание между правителствата на България и Македония, както темите, които е възможно да бъдат обсъждани на него. „Учебниците трябва да бъдат променени основно. Доколкото знам все още не са създадени съвместните комисии, които ще правят това“, заяви проф. Димитров и подчерта, че това не може да стане преди Договорът за приятелство, сътрудничество и добросъседство между двете държави да бъде ратифициран от парламентите им. „Освен промяната в съдържанието на учебниците, научаваме, че ще махат и голяма част от паметниците. Добре би било да приберем в България тези, които засягат български политически и културни дейци и да ги поставим където трябва“, коментира историкът. Според него двете правителства следва да помислят и за улесняване на транспорта между двете страни, което ще раздвижи туризма и търговията. „Да се направи автомагистрала до Куманово, където тя ще се включи във вече съществуваща магистрала до Скопие. От Радомир, до където ние имаме магистрала, до Куманово. Това не е трудно, става въпрос за стотина километра, а теренът не е много труден. Може да се помисли и за завършване на прочутата железопътна линия, но това ще изисква много пари, а линията няма да бъде рентабилна. За да бъде рентабилна една железопътна линия в нашия свят, трябва дневно да минават 5000 тона товари по нея, а аз не виждам Македония и България какви 5000 тона товари могат да разменят ежедневно“, коментира още проф. Димитров. \r\nИван ЛАЗАРОВ", "date": "2017.11.09", "title": "Проф. Божидар Димитров, историк: В Македония ще махнат израза „български фашистки окупатор“ от учебниците, но това не е достатъчно"}
{"url": "http://www.focus-news.net/news/2017/11/09/2455455/veliko-tarnovo-bezplatni-pregledi-za-diabet-shte-se-provedat-v-tsentara-na-gorna-oryahovitsa-na-14-noemvri.html", "text": "С безплатни прегледи в центъра на град Горна Оряховица ще бъде отбелязан Световният ден за борба с диабета – 14 ноември. Това съобщиха за Радио „Фокус“ – Велико Търново от пресцентъра на Общината. Изследванията на кръвната захар ще се провеждат между 10.00 и 13.00 часа пред сградата на Общината. В тях може да се включат всички граждани, които освен безплатно изследване, ще получат и консултация със специалисти. На  27 ноември между 09.00 и 14.00 часа в Горна Оряховица ще се проведе и още една инициатива, посветена на Световния ден за борба с диабета. В града ще гостува мобилна лаборатория от Австрия, в която екип от специалисти ще извърши експресно и напълно безплатно измерване на кръвната захар, холестерола и кръвното налягане на всички желаещи. Тя ще е разположена на паркинга срещу хотела в центъра.„Фокус“ припомня, че Световният ден за борба с диабета се отбелязва всяка година на 14 ноември по решение на Международната Диабетна Федерация и Световната здравна организация, в отговор на нарастващата тревога за бъдещето на милионите хора, страдащи от заболяването. Захарният диабет е метаболитно заболяване, характеризиращо се с повишени нива на кръвната захар, което се дължи на частично намаление или нарушено действие на инсулина (диабет тип 2) или пълна загуба на продукцията му в организма (диабет тип 1). Ефективното лечение, може да намали инвалидизиращите усложнения с до 50%. Пациентът и лекуващият екип имат обща цел: да постигнат и поддържат добър контрол на стойностите на кръвната захар. В България над 500 000 души са със захарен диабет, като повече от 150 000 дори не подозират за това. Диабетът е основен рисков фактор и причина за сърдечно-съдовата смъртност у нас.\r\nЛуиза ТРАНЧЕВА", "date": "2017.11.09", "title": "Велико Търново: Безплатни прегледи за диабет ще се проведат в центъра на Горна Оряховица на 14 ноември"}
{"url": "http://www.focus-news.net/news/2017/11/09/2455456/stara-zagora-obshtinata-shte-predsedatelstva-novouchredenata-sportna-komisiya-kam-strasburgskiya-klub.html", "text": "Община Стара Загора, в лицето на ресорния заместник-кмет Красимира Чахова, ще председателства за първи път новоучредената Спортна комисия към Страсбургския клуб. Това стана по време на проведената 15-та поред годишна среща на клуба във френския град, на която тя присъства, заедно със зам.-кмета по хуманитарните дейности Иванка Сотирова. Това съобщиха от пресцентъра на Общината.\r\nЧахова представи пред участниците във форума вдъхновяваща презентация, в която сподели опита на Община Стара Загора в стремежа ѝ да популяризира спорта и да приобщи към двигателна активност възможно най-голям кръг от хора, от всички възрастови групи. По данни на проф. Гаспарини от Страсбургския университет, застоялият начин на живот е четвъртият основен рисков фактор за здравето и води до смъртта на 4 милиона души. Това води след себе си и разходи в размер на 80 милиарда евро за здравни грижи, беше съобщено по време на срещата. \r\nОсновни приоритети в работата на комисията ще бъдат насърчаването на висока двигателна активност и интеграция на имигрантите чрез включване в спортни дейности, съобщи Красимира Чахова. Заедно с г-жа Сотирова те ще участват и в Световния форум по демокрация, организиран от Съвета на Европа, чиято основна тема е популизмът.", "date": "2017.11.09", "title": "Стара Загора: Общината ще председателства новоучредената Спортна комисия към Страсбургския клуб"}
{"url": "http://www.focus-news.net/news/2017/11/09/2455457/prof-gencho-nachev-umbal-sv-ekaterina-savmestnata-ni-operatsiya-s-maychin-dom-po-spasyavaneto-na-22-godishnata-rodilka-i-bebeto-i-tryabva-da-stane-traditsiya-v-tsyala-balgariya.html", "text": "Съвместната ни операция с „Майчин дом“ по спасяването на 22-годишната родилка и бебето ѝ трябва да стане традиция в цяла България, защото хората извън София не са втора ръка. Това каза за Агенция \"Фокус\" изпълнителният директор на УМБАЛ „Св. Екатерина“ проф. Генчо Начев, коментирайки съвместната операция между оглавяваната от него болница и „Майчин дом“ по спасяването на 22-годишна родилка. По думите му това е изключително събитие. „Това е изключително положително и говори за една добра колаборация между двете университетски болници в името на живота и здравето на пациента“, каза проф. Начев. По думите му това отдавна е традиция между двете болници. „Просто това трябва да стане традиция в цяла България, а не само тук в София, защото в цяла България живеят граждани на Републиката и те не са втора ръка хора“, подчерта проф. Начев. Той обясни, че в случая става дума за родилка, която е с вроден сърдечен порок и претърпени операции в миналото. „В момента на бременността, която е натоварване за организма, тя изпада в сърдечна недостатъчност, т.е. сърцето ѝ не работи така добре. Ако родоразрешаването се извърши в „Майчин дом“ при липсата на достатъчна екипировка, в рискова ситуация, животът й се поставя под риск. Затова те се обадиха, веднага я взехме в нашата операционна. Акушер-гинеколозите  от „Майчин дом“ дойдоха и с цезарово сечение  направиха родоразрешение“, разказа проф. Начев. По думите му бебето е здраво и е добре. „Майката остава в нашата реанимация, за да я наблюдаваме. Надявам се, че до няколко дни ще се възстанови, след което ще я изпишем и ще отиде да си гледа детето“, допълни още той. \r\nДеница КИТАНОВА", "date": "2017.11.09", "title": "Проф. Генчо Начев, УМБАЛ „Св. Екатерина“: Съвместната ни операция с „Майчин дом“ по спасяването на 22-годишната родилка и бебето ѝ трябва да стане традиция в цяла България"}
{"url": "http://www.focus-news.net/news/2017/11/09/2455458/petar-nenkov-voenen-istorik-sled-osvobozhdenieto-karlovskiyat-kray-dava-na-balgariya-nad-400-ofitseri-i-36-generali.html", "text": "След Освобождението до 9 септември 1944 година Карловският край дава на България над 400 офицери и 36 генерали. Това каза в предаването „Със славната 2-ра Тракийска дивизия – За честта на България“ на Радио „Фокус” – Пловдив военният историк Петър Ненков. По думите му много от тях записват имената си със златни букви във военната история на България и със своите полкове, бригади и дивизии наистина сътворяват чудеса от храброст във войните за Национално освобождение и обединение. „По една благородна и родолюбива инициатива на Общинската организация на Съюза на офицерите и сержантите от запаса и резерва в Карлово за тях са направени възпоменателни табелки, които са поставени на улиците, чийто имена те носят”, посочи Ненков. „Сред изявените пълководци е и  полковник Христо Брайков, въпреки че на негово име все още няма улица в родния му град”, добави Ненков.\r\nПолковник Христо Генов Брайков е роден е на 17 януари 1866 г. в Карлово в семейството на поп Брайко хаджи Генов и Анна Николова Тантилова. Освен него в семейството се раждат още 5 деца – Георги, Мария, Елена , която се жени за Георги Фъргов - народен будител Стефана и д-р Никола Брайков - бъдещ изтъкнат учител - химик. Христо Брайков постъпва на военна служба през 1883 г. Произведен е в чин подпоручик на 27 април 1887 г. Зачислен е като младши офицер в 21-ви пехотен Средногорски полк. Произведен е в чин поручик на 18 май 1890 г. Произведен е в чин капитан на 1 януари 1896 г. Назначен е за ротен командир в 21-ви пехотен Средногорски полк. Произведен е в чин майор на 1 януари 1906 г. Назначен е за полкови интендант на 9-ти пехотен Пловдивски полк. Произведен е в чин подполковник на 1 януари 1912 г. Назначен е за командир на 4-та дружина в 21-ви пехотен Средногорски полк. По време на Балканската война (1912-1913) участва в боевете срещу турските войски за освобождаването на Тъмръш, на хребета Рожден и за овладяването на връх Кумгидик на 6 октомври 1912 г., за освобождаването на Девин, Пашмакли, Устово и Райково на 7 - 13 октомври 1912 г., при гара Бук, Алами Дере и Голям Палас на 21-октомври 1912 г. През Междусъюзническата война (1913) се сражава срещу сръбските войски при Серка планина на 17 юни 1913 г., за разгрома на Тимошката дивизия II-ри позив на главната Криволашка позиция на 19-21 юни 1913 г. и срещу сръбските и гръцките войски при Бияз Тепе и Кота 1490 на 15 юли 1913 г. По време на мобилизацията, преди войната срещу Сърбия през 1915 г. е назначен за командир на новомобилизирания 43-ти пехотен полк. Произведен е в чин полковник на 1 октомври 1915 г. със Заповед №21 по Действащата армия. По време на Първата световна война (1914-1918) се сражава срещу френската 156-та дивизия за освобождаването на Костурино от 3 до 10 ноември 1915 г. срещу 10-та Ирландска дивизия за превземането на укрепените позиции Рогачите, Голаш, и Валандово от 21 ноември до 4 декември 1915 г. и при Козлу Дере, Раброво и Кота 510 за прогонването на съглашенските части на гръцка територия от 6 до 10 декември 1915 г. След началото на настъплението на 1-ва отделна армия срещу Лерин и Чеган (17-27 август 1916 г.) и на Съглашенската офанзива в Югозападна Македония, две от дружините на полка са изпратени на Каймакчаланската позиция. След падането на Каймак-Чалан, 43-ти пехотен полк се сражава в района на Скочивир, Крапа, Градешница, връх Орешец, Старавина, Грунища, връх Борец (октомври-декември 1916 г.). До края на войната остава на Македонския фронт в Завоя на река Черна. Уволнен е от действителна военна служба през 1919 г. Умира през 1939 г.\r\nСемейството на полковник Христо Брайков е в роднински връзки със семействата на Христо Ботев в Калофер и на генерал Владимир Заимов.\r\nЦветана ТОНЧЕВА", "date": "2017.11.09", "title": "Петър Ненков, военен историк: След Освобождението Карловският край дава на България над 400 офицери и 36 генерали"}
{"url": "http://www.focus-news.net/news/2017/11/09/2455459/reuters-sauditska-arabiya-predupredi-grazhdanite-si-da-ne-patuvat-v-livan.html", "text": "Властите на Саудитска Арабия призоваха гражданите на страната да се въздържат от пътувания в Ливан и помоли тези, които вече са в държавата да я напуснат в най-кратки срокове, предава  Reuters.\r\n„Поради обстоятелствата в Ливан, Саудитска Арабия моли гражданите си, които посещават или обитават страната, да я напуснат колкото се може по-скоро“, съобщи официален източник от саудитското външно министерство.  Виктор Турмаков", "date": "2017.11.09", "title": "Reuters: Саудитска Арабия предупреди гражданите си да не пътуват в Ливан"}
{"url": "http://www.focus-news.net/news/2017/11/09/2455460/predsedatelyat-na-grupata-na-bsp-v-stolichniya-obshtinski-savet-kaloyan-pargov-zabaveniyat-remont-na-bul-dondukov-e-po-vina-na-kmeta-fandakova.html", "text": "Кметът Йорданка Фандъкова да обяви кои са санкционираните строителни фирми за некачествените ремонти и да признае личната си вина за забавеното изпълнение на проекта за бул. \"Дондуков\". Това призова председателят на групата на БСП в Столичния общински съвет (СОС) Калоян Паргов по време на сесията на СОС в четвъртък, съобщиха от пресцентъра на ГС на БСП.\r\n\"Ако не го направи, остава впечатлението за използване на двоен аршин, коментира той. - Кметът казва, че има санкционирани изпълнители, но не назовава имената им. Да не се окаже, че това са фирми, които случайно са спечелили заради ниски цени и е нямало как да бъдат елиминирани и да не бъде сключен договор с тях. Защото дълбоко се съмнявам, че ще има прекратени договори с някои от любимците на общината. Имам предвид големите строителни фирми, които осъществяват поддръжката. В случая ние не защитаваме никого, само настояваме управляващите в СО да мерят с еднакъв аршин. И да има санкции за всички, които са нарушили правилата\".\r\nСпоред лидера на столичните социалисти, наложените глоби за 2 милиона лева на фирмите-изпълнители на ремонтите не са нищо в сравнение със стотиците милиони, които се изливат по проектите. \"Тези ремонти се превръщат във все по-голямо бедствие за столичани, каза още Калоян Паргов. - Определението ремонт на ремонта вече е нарицателно за стила на работа на управляващите в Столична община вече 10 години. Попитах кмета кой носи отговорност за удължаването във времето за ремонта на бул. \"Дондуков\". Така и си останах без отговор\".\r\nКалоян Паргов е категоричен, че забавениято на ремонтните работи по бул. \"Дондуков\" е по вина на кмета Йорданка Фандъкова, а не на фирмата-изпълнител. \"Фактът, че управляващите не могат да се разберат за едни павета с Националния институт по паметници на културата и Министерството на културата е проблем на институцията СО, която е ръководена от кмета Йорданка Фандъкова, обясни той. - Затова нека да си поеме отговорността и да не се крие зад младия си заместник по транспорта Евгени Крусев, който се черви пред всички. Не климатичните промени, не градушките, нито дъждовете са виновни за забавянето. Причината е в липсата на визия и умения за планиране на столичния кмет. Очевидно е, че досегашният модел на управление на столицата вече е изчерпан. Гражданите на София го показват с недоволството и протестите си\".", "date": "2017.11.09", "title": "Председателят на групата на БСП в Столичния общински съвет Калоян Паргов: Забавеният ремонт на бул. \"Дондуков\" е по вина на кмета Фандъкова"}
{"url": "http://www.focus-news.net/news/2017/11/09/2455461/sofiya-vazstanoveno-e-dvizhenieto-po-severnata-skorostna-tangenta-v-uchastaka-ot-okolovrastniya-pat-do-razklona-za-mramor-v-posoka-varna.html", "text": "Възстановено е движението по Северната скоростна тангента на София, в участъка от Околовръстния път до разклона за Мрамор, в посока Варна. Това съобщиха от пресцентъра на Агенция \"Пътна инфраструктура\" (АПИ). Трафикът в района временно се извършваше в една лента поради катастрофа.\r\nВсички граждани и транспортни фирми могат да получават информация за актуалната пътна обстановка от безплатното мобилно приложение LIMA, от интернет страницата на АПИ – www.api.bg, lima.api.bg, както и по всяко време от денонощието на тел. 0700 130 20 в АПИ.\r\nВ агенцията целогодишно при 24-часов режим работи Ситуационен център, който събира и обобщава данните за състоянието по републиканските пътища.", "date": "2017.11.09", "title": "София: Възстановено е движението по Северната скоростна тангента, в участъка от Околовръстния път до разклона за Мрамор, в посока Варна"}
{"url": "http://www.focus-news.net/news/2017/11/09/2455462/sport-mok-anulira-rezultatite-na-chetirima-ruski-skiori-ot-zimnite-olimpiyski-igri-prez-2014-godina.html", "text": "МОК призна за виновни за употребата на допинг по време на Олимпийските игри  в Сочи през 2014 г. руските скиори Алексей Петухов, Максим Вилегжанин, Евгени Шаполавов и Юлия Иванова. Резултатите им са анулирани, а самите те са пожизнено отстранени от участие на Олимпийски игри.\r\nОтнети са двата сребърни медала на Вилегжанин за ски-бягане дистанция 50 км. и отборен спринт класически стил.  Виктор Турмаков", "date": "2017.11.09", "title": "Спорт: МОК анулира резултатите на четирима руски скиори от Зимните Олимпийски игри през 2014 година"}
{"url": "http://www.focus-news.net/news/2017/11/09/2455463/ekipat-na-zelena-sofiya-s-koordinator-elitsa-panayotova-shte-vrachi-nagradite-na-nay-aktivnite-parvoklasnitsi-ot-2-su-koito-vzeha-uchastie-v-initsiativata-iskam-pesha-na-10-noemvri.html", "text": "В 11:00 ч. в петък, 10 ноември, 2017 г., екипът на „Зелена София“ с координатор Елица Панайотова ще връчи наградите на най-активните първокласници от 2 СУ, които взеха участие в инициативата “Искам пеша”. Това съобщиха от пресцентъра на Столич на община.\r\nИнициативата цели да окуражи родителите на ученици в първи клас, да предпочетат алтернативи на използването на личен автомобил за придвижването до и от училище. В първото си издание, “ИСКАМ ПЕША” включи три училища (2 СУ, 96 СУ и 138 СУ) с над 450 първокласника и техните родители. По време на подговката бяха изследвани пешеходните маршрути в районите около училищата с цел подобряване на инфрастрктурата – тротоари, улично осветление, пешеходни пътеки и др. Така, в началото на новата учебна бяха направени най-належащите ремонти в районите на трите училища. \r\nЗа да разбере по-добре нагласите на родителите за придвижването на техните деца, в партньорство с Алфа Рисърч, сред тях беше проведена анкета. В нея повече от половината родители заявяват намерение да водят и прибират децата пеша на и от училище: 51% биха постъпили така на отиване, 57% - на връщане. В същото време съществена част от родителите избират алтернативата на автомобилите- 45% когато водят детето, 38% - на прибиране от училище. Този избор се влияе от три основни фактора: \r\n- Дистанцията между дома и училището – при разстояние над 500 м. рязко се повишава делът на родителите, които ползват автомобили; \r\n- Наличието на едно или повече деца в училищна/предучилищна възраст в семейството –родителите с две деца са много по-склонни да не ходят пеша с тях до училище; \r\n- Ежедневната рутина на родителите да пътуват с автомобил (75% шофират всекидневно или няколко пъти седмично без това да е обвързано пряко с воденето на децата на училище). Така, завеждането на детето до училище често се превръща по-скоро в спирка по маршрута до работата, отколкото изрична дейност, след която автомобилът да не се ползва. \r\nВижте по-долу за подробности от анкетата. \r\nВ рамките на Европейска седмица на мобилността в периода 18-21 септември, се проведе и акция за внимателно шофиране и преминаване през пешеходните пътеки. За целта доброволци, помагаха на пешеходците в районите на трите училища, с помощта на брандирани светлоотразителни жилетки и СТОП палки. \r\nВ продължение на две седмици, учениците взеха участие в състезателната игра „Трафик Змия“. Те поставяха стикери върху банер всеки път, когато се придвижват до и от училището пеша, с велосипед и с обществен транспорт. Общото разстояние изминато от децата пеша в рамките на един ден е близо 100 км (това е разстоянието от София до Благоевград). Спрямо резултатите децата ще бъдат наградени с подаръци осигурени от партньорите на инициативата Декатлон, Мтел и Енергийна Агенция Пловдив – раници, футболни топки, въжета за скачане, плувни очила и крачкомери, светлоотразителни гривни и книги.", "date": "2017.11.09", "title": "Екипът на „Зелена София“ с координатор Елица Панайотова ще връчи наградите на най-активните първокласници от 2 СУ, които взеха участие в инициативата “Искам пеша” на 10 ноември"}
{"url": "http://www.focus-news.net/news/2017/11/09/2455464/vratsa-mitropolit-grigoriy-otsluzhi-moleben-po-povod-140-g-ot-osvobozhdenieto-na-grada-ot-osmansko-vladichestvo.html", "text": "Тържественото отбелязване на 140 години от Освобождението на Враца се състоя пред паметника „Вестителят на свободата”, предаде репортер на Агенция \"Фокус\". Водосвет - молебен за здраве и благополучие отслужи Негово Високопреосвещенство Врачанският Митрополит Григорий, в съслужие с врачанските свещеници отец Николай и  отец Димитър. \r\nНа тържественото отбелязване присъстваха кметът на Община Враца Калин Каменов, зам. областният управител Мирослав Комитски, председателят на Общински съвет – Враца Румен Антов, зам.-кметът Петя Долапчиева, общински съветници, директори на институции, общественици, ученици, граждани.\r\nВ знак на признателност пред саможертвата на героите пред паметника „Вестителят на свободата“ бяха поднесени венци и цветя. Участие в празника взеха военнослужещи, духов оркестър при НЧ „Развитие 1869” - Враца, средношколски хор и ученици от СУ „Отец Паисий”, актьори от Драматично-куклен театър - Враца, танцьори от Представителен танцов състав „Хемус” към Община Враца. \r\nНикола ПЕТКОВ", "date": "2017.11.09", "title": "Враца: Митрополит Григорий отслужи молебен по повод 140 г. от освобождението на града от османско владичество"}
{"url": "http://www.focus-news.net/news/2017/11/09/2455465/euobserver-spored-kmeta-na-lezbos-ostrovat-se-e-prevarnal-v-kontsentratsionen-lager.html", "text": "Кметът на гръцкия егейски остров Лесбос Спирос Галинос заяви, че той е препълнен с мигранти. На него в момента се намират 6000 от тях, а едва 2000 могат да бъдат настанени, предава  EUObserver.\r\n„Ние сме напълно против политиката, която превръща Лесбос и другите гранични области в концентрационни лагери, където на хората се отказва достойнство“, заяви Галинос. Гръцкият министър на имиграцията Йоанис Музалас заяви, че може да изпрати кораби за приютяване на бежанците.  Виктор Турмаков", "date": "2017.11.09", "title": "EUObserver: Според кмета на Лезбос, островът се е превърнал в „концентрационен лагер“"}
{"url": "http://www.focus-news.net/news/2017/11/09/2455466/prof-bozhidar-dimitrov-dobre-bi-bilo-pravitelstvoto-da-postavi-vaprosa-za-balgarskite-voenni-pametnitsi-v-rayona-na-strumitsa.html", "text": "Добре би било правителството да постави въпроса за българските военни паметници в тази зона. Това заяви в интервю за Агенция „Фокус“ историкът проф. Божидар Димитров, коментирайки предстоящото съвместно заседание между правителствата на България и Македония, което ще се проведе в Струмица на 23 ноември, както темите, които е възможно да бъдат обсъждани на него. „Тя е прифронтова зона по време на Първата световна война. Хълмовете на Беласица, които се издигат непосредствено зад Струмица, са все още прорязани от окопите и бункерите на 11-та Македонска дивизия, която се е съпротивлявала яростно на съглашенците и участва заедно с 9-та Плевенска дивизия в разгрома при последния щурм на Дойран през септември 1918 г. Стотици, а може би и хиляди български офицери и войници са погребани по тези места, въпреки че паметниците и гробовете им са били вандалски унищожени, в по-голямата си част, по време на комунистическия режим в Югославия“, обясни проф. Димитров и припомни, че една част от тях са възстановени през изминалите години. „На входа на самото КПП, откъдето ще преминат колите на нашите министри, е наскоро открития паметник на ген. Златарев, на чието име е кръстен и пункта и който е командвал 11-та Македонска дивизия. На 7 км навътре в македонската държавна територия има село – Ново село, където се намира първото ни реставрирано военно гробище в Македония. Редно е министрите да се отбият и да положат цветя пред гробовете на 71 български войници и офицери, погребани на това място“, разказа историкът. „В самата Струмица, на входа на новото грамадно гробище в града, са гробовете на 7 български офицери, загинали през Първата световна война. Много е любопитно, че на тези гробове, които са добре запазени, на единият дори има снимка на погребания там полковник, към имената им, завършващи на „ов“ и „ев“, неумела ръка е добавила „ич“. По този начин ги е посърбила. Навремето написах гневна статия за това как македонците не ги е срам да сърбизират посмъртно български офицери. По-късно наши хора от Струмица ми казаха, че са го направили те и то нарочно, за да не бъдат разрушени гробовете и за да си мислят сръбските власти в Струмица, че това са сръбски офицери. Може би наистина са били прави, защото вероятно благодарение на това са оцелели“, допълни още той. Проф. Божидар Димитров обърна внимание и на паметника на полк. Каварналиев, който е готов и стои в двора на Националния исторически музей. „Това е 16-тонен паметник, построен навремето от скопянина подполковник Дрангов, но разрушен от югославските комунистически власти през 1966 г. Аз възстанових този паметник така, както изисква македонският закон – същите размери и материал. Отправил съм молба и вече няколко месеца чакаме да бъде разрешено паметникът да бъде поставен на старото му място, каквито заклинания македонските политичари правят от известно време, но все още черно на бяло никой не ни е дал“, подчерта още проф. Божидар Димитров. \r\nИван ЛАЗАРОВ", "date": "2017.11.09", "title": "Проф. Божидар Димитров: Добре би било правителството да постави въпроса за българските военни паметници в района на Струмица"}
{"url": "http://www.focus-news.net/news/2017/11/09/2455467/ministar-valentin-radev-pravim-vsichko-vazmozhno-da-zapazim-pozharnata-v-malkite-naseleni-mesta.html", "text": "Правим всичко възможно да запазим пожарната в малките населени места. Тук съм по поръка на премиера. Разбирам вашата болка и за мене е очевидно, че никой досега ни ви е обяснил и не ви е казал за ситуацията в пожарната, каза министърът на вътрешните работи Валентин Радев след среща с кмета, областния управител и общинските съветници на гр. Брусарци, област Монтана, съобщиха от пресцентъра на МВР. Вътрешният министър и директорът на ГДПБЗН главен комисар Николай Николов се срещнаха и с жители на града. Според Радев голямата грешка е, че хората не са били информирани за предприетите стъпки за запазване на пожарните участъци по места. Той обясни, че МВР е внесло предложение в Народното събрание, изготвено от професионалисти на ГДПБЗН , в което е заложено в населените места с под 5 хиляди жители да останат по двама служители на пожарната. Целта е да бъде спазена друга норма на закона, според която екипите трябва да се състоят от по трима пожарникари. Министър Радев поясни, че предложението за промяна се разглежда в комисии и изрази надежда, че до месец парламентът ще вземе решение. В този контекст той увери жителите на Брусарци, че участъкът на пожарната в града остава да работи и вероятно няма да бъде закрит. И министър Валентин Радев и директорът на ГДПБЗН главен комисар Николай Николов поставиха въпроса за създаването на доброволческо формирование в региона, което да подпомага работата на пожарникари и спасители.", "date": "2017.11.09", "title": "Министър Валентин Радев: Правим всичко възможно да запазим пожарната в малките населени места"}
{"url": "http://www.focus-news.net/news/2017/11/09/2455468/veliko-tarnovo-zapochna-asfaltiraneto-na-patya-mezhdu-veliko-tarnovo-i-arbanasi.html", "text": "Започна асфалтирането на третокласния републикански път между Велико Търново и Арбанаси. Това съобщиха от пресцентъра на Община Велико Търново. Оформено е отводняването край шосето, укрепени са местата, където имаше риск от свлачищни процеси. Реконструкцията на участъка е първи етап от основния ремонт на третокласното шосе между Старата столица и Горна Оряховица. Очакванията са, че работата в тази част ще приключи до края на месеца. Тогава ще бъде възстановено движението по пътя между Велико Търново и село Арбанаси. \r\nВтората фаза включва същите дейности, но в частта от разклона за с. Арбанаси до железничарския град. Изпълнението ще започне веднага след приключване на първия етап. Тогава трафикът ще бъде ограничен между село Арбанаси и Горна Оряховица.\r\nФинансирането за пътя бе осигурено от правителството, което отпусна над 8 милиона лева за реконструкция на два инфраструктурни обекта на територията на община Велико Търново – третокласните пътища „Велико Търново – Арбанаси – Горна Оряховица“, и „Самоводене – Ресен“, както и на шосето между Павликени и Карайсен.  \r\nСредствата са част от допълнителните 100 милиона лева, които наскоро бяха осигурени по бюджета на Министерството на регионалното развитие и благоустройството за подобряване на пътната инфраструктура в страната.", "date": "2017.11.09", "title": "Велико Търново: Започна асфалтирането на пътя между Велико Търново и Арбанаси"}
{"url": "http://www.focus-news.net/news/2017/11/09/2455469/prezidentat-rumen-radev-balgariya-shte-nasarchi-investitorite-koito-nosyat-dobavena-stoynost-za-ikonomicheskiya-rastezh-i-za-razvitieto-na-obshtestvoto.html", "text": "България е готова да насърчи инвестициите в проекти, който имат добавена стойност за българската икономика и за развитието на обществото. Това заяви президентът Румен Радев, който разговаря на „Дондуков“ 2 с представители на Американско-централноевропейската бизнес асоциация (АСЕBA), съобщиха от прессекретариата на държавния глава. В първата за изминалите 14 години мисия на АСЕBA в България участват едни от най-големите компании от САЩ в сферата на информационните технологии, отбранителната индустрия, земеделието и производството на храни.\r\nПо време на срещата президентът подчерта преимуществата на страната ни като част от общия пазар на ЕС, ключовото разположение в Югоизточна Европа, изграждащите се енергийни и транспортни коридори, свързващи ни със съседните региони, атрактивното данъчно облагане и квалифицирана работната ръка. Държавният глава открои също така стратегическото партньорство на България и САЩ в сферата на сигурността и отбраната, в борбата с тероризма и в правосъдието и призова за увеличаване на нивото на икономическия и инвестиционен обмен между двете държави. \r\n„Премахването на визовите ограничения за българските граждани, пътуващи в САЩ, е фактор, който несъмнено ще улесни комуникацията между бизнеса и ще допринесе за увеличаването на търговския обмен“, подчерта още Румен Радев. Държавният глава добави, че страната ни изгражда редица икономически зони и през последните години се утвърждава като център за развитие на информационните технологии в нашия регион, което е добра предпоставка за привличането на повече образовани млади хора.\r\nПредставителите на бизнеса посочиха, че редица компании от САЩ са инвестирали в България и техният успех е пример за повече американски фирми да изберат страната ни за установяване на производствени мощности, за технологичен обмен и търговия. Представени бяха и различни идеи за модернизация на Въоръжените сили на България, за сътрудничество във фармацевтичната промишленост, земеделието и други.", "date": "2017.11.09", "title": "Президентът Румен Радев: България ще насърчи инвеститорите, които носят добавена стойност за икономическия растеж и за развитието на обществото"}
{"url": "http://www.focus-news.net/news/2017/11/09/2455470/the-hill-spored-hilari-klintan-tova-che-donald-tramp-ignorira-darzhavniya-departament-otslabva-sasht.html", "text": "Бившият държавен секретар на САЩ Хилари Клинтън призова президента Доналд Тръмп да не игнорира препоръките на Държавния департамент, добавяйки, че това ще „отслаби“ страната, пише  The Hill.\r\n„Той лети слепешком. Той не слуша хората, той подкопава позициите на собствения си държавен секретар Рекс Тилърсън относно дипломацията по севернокорейския въпрос“, заяви Клинтън по време на телевизионно интервю. „Смятам, че това ни отслабва. Това помага на тези лидери на страни, които се опитват да се възползват от нас, след като изглежда, че нямаме стратегическо разбиране за ролята си по света“, добави тя. \r\nБившият държавен секретар заяви, че в момента в Държавния департамент присъства „чувство на деморализация“, а в страната и усещане „че е поето в грешната посока“. \r\n„Дипломацията е ключова при решаването на проблемите. Ако не се обръща внимание на хората, се губи опит, който е изграждан през десетилетията“, убедена е Клинтън.  Виктор Турмаков", "date": "2017.11.09", "title": "The Hill: Според Хилари Клинтън това, че Доналд Тръмп игнорира Държавния департамент „отслабва САЩ“"}
{"url": "http://www.focus-news.net/news/2017/11/09/2455471/aktsenti-v-sutreshniya-blok-dobro-utro-balgariya-na-10-noemvri.html", "text": "След казуса с признаването на българското малцинство в Албания у нас възникна друг такъв, който предизвика не по-малко бурни реакции. Лидерът на партия ДОСТ поиска признаване на турско малцинство в България. Това доведе до ответна реакция и сезиране на прокуратурата и главния обвинител Сотир Цацаров, заради настояването на лидера на партията Лютви Местан. Има ли законови основания за подобно желание и крие ли някакви опасности официалното признаване на турско малцинство на територията ни? Тези и още въпроси ще коментираме с евродепутата Ангел Джамбазки. \r\nСлед провелите се разговори между БСП и ДПС около планираното от БСП внасяне на вот на недоверие срещу правителството, стана ясно, че то ще се състои веднага след окончателното приемане на бюджета за следващата година от Народното събрание. През вчерашния ден обаче от ПП „Воля“, заявиха, че няма да подкрепят вота. Обрича ли се инициативата на социалистите на неуспех, какво можем да очакваме и има ли полезни ходове за действие? Отговорите ще потърсим с политолога Димитър Димитров. \r\nЩе обърнем поглед и към събитията от преди 28 години на 10 ноември. Отдавна забравени събития в нашата история или тема, запазила актуалността си и днес? Успяхме ли да погледнем трезво върху случилото се на тази дата и извлякохме ли си необходимите изводи? Темата ще коментираме с Петър Берон, един от създателите на СДС, зам.-председател на 40-то Народно събрание, основател на независимото сдружение „Екогласност“. \r\nВ минутите след 9 часа - с вход свободен и специална програма Парк-музей „Владислав Варненчик“ във Варна отбелязва 573-тата годишнина от Битката на народите. Повече за инициативата ще ни разкаже Марияна Валентинова от Радио „Фокус“-Варна. Венцеслав Илчев от Радио „Фокус“-Кюстендил пък ще ни представи осъществяването на проект „Топъл обяд“ в Дупница. \r\nТези и още теми - в „Добро утро, България“ по Радио „Фокус“ от 6.00 до 10.00, с водещ Виктория Месробович.", "date": "2017.11.09", "title": "Акценти в сутрешния блок „Добро утро, България“ на 10 ноември"}
{"url": "http://www.focus-news.net/news/2017/11/09/2455472/petar-nenkov-voenen-istorik-v-boevete-pri-selo-kenali-tseli-42-denonoshtiya-balgarskite-voyski-vodyat-kravoprolitni-otbranitelni-boeve.html", "text": "В боевете при село Кенали, близо до Битоля, цели 42 денонощия българските войски водят кръвопролитни отбранителни боеве срещу съглашенските войски. Това каза в предаването „Със славната 2-ра Тракийска дивизия – За честта на България“ на Радио „Фокус” – Пловдив военният историк Петър Ненков. От 3 октомври до 14 ноември 1916 г. полковете на 8-а Тунджанска дивизия с много воля и безумна храброст отразяват атаките на противника. Окопали се в каменистата почва, без големи бетонни укрития, както при Дойран, български войски обезкървяват силите на Антантата и спират временно настъплението им към Битоля, като срещат в открит бой превъзхождащите френски войски. Французите имат мощна артилерия и преорават постоянно българските позиции и окопи. След това атакуват с пехотата. Особено ожесточени са пехотните френски атаки на 4, 14 и 28 октомври и 14 ноември 1916 г. Те са отблъснати с големи загуби за противника. Унищожен е 2/3 от състава на френската колониална дивизия. Ясна представа за битката може да се получи от дневника на френския войник сержант Жер Оливие, от 54-ти колониален полк, който е пленен на 28 октомври 1916 г., който пише: „Тия проклети българи, сто пъти проклети! Залостили са се ей там и всред тоя потоп от дъжд и от огън на стотини наши оръдия, всред тая ужасна тъма и те не спират, а стрелят, трещят с бомби, артилерията им бие по нашите окопи,… и кръв, кал, вода, дим, трясък, тела – всичко се смесва… усещам, че разумът ми се губи в тоя хаос... Да се помни и да се знае, че който не е бил в атака при Кенали, който не е бил мачкан от тоя рядък, но жесток огън на българите, който в тоя пороен дъжд не се е влачил по корем из калта на плувналия окоп, чакайки часа на атаката, но сигурната смърт, който не е чувствал ужаса всеки момент, да бъде заринат от българска граната, в тая чужда земя или жив разкъсан от внезапно изскочилите български страшилища … в тоя див далечен край, далече от…”\r\nСпоред Петър Ненков автентичните редове от пряк участник в битката говорят ясно за твърдата воля на българските войни да отстояват своите редици и за респекта на френските войници, въпреки скъсаните им шинели и липсата на ботуши.\r\n„В края на краищата се случва това, което съглашенските войски са планирали”, каза Ненков. След жестоките боеве, българо-германските войски се оттеглят от своите позиции, Битоля отстъпва на противника. Но на река Черна българските полкове успяват, заедно със своите германски съюзници, да изградят такава здрава позиция, в която французи и сърби се разбиват. Така в това най-кръвопролитно сражение по време на Първата световна война, на Македонския фронт, те не позволяват на противника да извърши пробив в своята отбрана до септември 1918 година.\r\nЦветана ТОНЧЕВА", "date": "2017.11.09", "title": "Петър Ненков, военен историк: В боевете при село Кенали цели 42 денонощия българските войски водят кръвопролитни отбранителни боеве"}
{"url": "http://www.focus-news.net/news/2017/11/09/2455473/pregled-na-mezhdunarodnite-novini-do-18-chasa-agentsiya-fokus.html", "text": "От 29 държави, членуващи в НАТО, 27 са декларирали съгласие да участват в подсилването на мисията на Афганистан, която предвижда изпращането на допълнителен брой военнослужещи в размирната страна.\r\nСъгласно думите на генералния секретар Йенс Столтенберг, броят на военнослужещите, които ще бъдат дислоцирани в Афганистан с цел обучение на местните сили за сигурност, ще нарасне до 16 000 през през следващата година. Това означава, че ще бъдат изпратени три хиляди допълнителни военнослужещи. По-голямата част от тях ще са американци.\r\nПричина за подсилването на мисията на НАТО в Афганистан е възходът на талибаните и засилването на влиянието на близкоизточната радикална групировка „Ислямска държава“ в страната. \r\nИзданието не представя информация за двете страни, които не са съгласни с планираното разширение на мисията на НАТО в Афганистан. Уточнява се единствено, че Германия не е сред тях.\r\n*** Международният наказателен съд в Хага одобри в четвъртък предприемане на разследване на предполагаеми престъпления срещу човечеството в Бурунди, където в периода след 2015 г. бяха убити най-малко 1,2 хил. души.\r\nСпоред съдиите има „основателна база за разследване във връзка с престъпления срещу човечеството\". Това се казва в решение, взето на 25 октомври - два дни преди Бурунди да стане първата държава, оттеглила се от Международния наказателен съд.\r\n*** Кметът на гръцкия егейски остров Лесбос Спирос Галинос заяви, че той е препълнен с мигранти. На него в момента се намират 6000 от тях, а едва 2000 могат да бъдат настанени.\r\n„Ние сме напълно против политиката, която превръща Лесбос и другите гранични области в концентрационни лагери, където на хората се отказва достойнство“, заяви Галинос. Гръцкият министър на имиграцията Йоанис Музалас заяви, че може да изпрати кораби за приютяване на бежанците. \r\n*** Турският министър на отбраната Нуретин Чанъклъ заяви, че новият документ за обсъждане на последвало споразумение, подписан между Турция, Италия и Франция, цели развитието на нова система за ракетна отбрана.\r\nПо време на срещата на министрите на отбраната на НАТО Чанъклъ заяви, че проектът ще помогне на сътрудничещите си държави да развият модели за отбрана срещу единични ракети, както и да запълни настоящите пропуски в ракетната отбрана на Турция. \r\nТой добави, че бъдещата употреба от страна на държавата на руски ракети С-400, които тя възнамерява да закупи, също ще бъдат покрити от договореностите. Съюзниците на Турция от НАТО са поставили под въпрос покупката и смятат, че тя няма да са съвместими със системите на Алианса. \r\nВ сряда, 8 ноември, Турция подписа документ за по-нататъшно обсъждане на споразумение с Франция и Италия, целящо засилването на сътрудничеството и общите проекти в отбраната. \r\n*** Властите на Саудитска Арабия съобщиха, че 201 души са задържани за разпит по време на мащабната операция срещу корупцията в страната, като се смята, че най-малко 100 милиарда долара са били загубени заради корупция и злоупотреби през последните десетилетия.\r\n„Общо 208 души са призовани за разпит до момента. От тях седем са освободени без повдигнати обвинения. Потенциалния размер на корупционните практики, който е открит до момента е много голям“, пише в официално заявление на министерството на информацията на страната. \r\n*** Бившият държавен секретар на САЩ Хилари Клинтън призова президента Доналд Тръмп да не игнорира препоръките на Държавния департамент, добавяйки, че това ще „отслаби“ страната.\r\n„Той лети слепешком. Той не слуша хората, той подкопава позициите на собствения си държавен секретар Рекс Тилърсън относно дипломацията по севернокорейския въпрос“, заяви Клинтън по време на телевизионно интервю. „Смятам, че това ни отслабва. Това помага на тези лидери на страни, които се опитват да се възползват от нас, след като изглежда, че нямаме стратегическо разбиране за ролята си по света“, добави тя. \r\nБившият държавен секретар заяви, че в момента в Държавния департамент присъства „чувство на деморализация“, а в страната и чувство „че е поето в грешната посока“. \r\n„Дипломацията е ключова при решаването на проблемите. Ако не се обръща внимание на хората, се губи опит, който е изграждан през десетилетията“, убедена е Клинтън. \r\n***", "date": "2017.11.09", "title": "Преглед на международните новини до 18 часа /Агенция “Фокус”/"}
{"url": "http://www.focus-news.net/news/2017/11/09/2455474/api-utre-ot-0900-chasa-se-ogranichava-dvizhenieto-po-mosta-kray-s-kravoder-pri-129-ti-km-na-pat-i-1-montana-vratsa-zaradi-remontni-deynosti.html", "text": "Движението по моста край село Краводер при км 129+355 на път I-1 (E-79) - Монтана - Враца ще бъде ограничено от 09.00 часа на 10 ноември до 17.00 часа на 11 ноември заради ремонта на настилката на съоръжението. Това съобщиха от пресцентъра на Агенция „Пътна инфраструктура”.\r\nОбходните маршрути са следните:\r\nТежкотоварните автомобили се насочват по обходния път на Враца – кръстовището с път III-101 Враца - Криводол - път II-13 Криводол – Монтана до включване в път I-1 Враца – Монтана и обратно.\r\nЛеките и лекотоварните моторни превозни средства до 12 т могат да използват обходен маршрут по път I-1 Враца – Монтана – път III-162 в посока Вършец и път III-1621 в посока с. Сумер до включване в път I-1 и обратно. \r\nПрез следващите месеци предстоят цялостни ремонтно-възстановителни работи на моста на път I-1, в района на село Краводер. В началото на юли т. г. Агенция „Пътна инфраструктура“ стартира открита процедура за избор на изпълнител. В момента тръжната комисия разглежда ценовите оферти и предстои решението за избор на изпълнител. Ремонтните дейности ще започнат след сключване на договора с избрания изпълнител.\r\nСъоръжението над река Ботуня е построено преди повече от 35 години - през 1981 г., и досега не е основно ремонтирано. През февруари т.г. бе констатирана повреда на целостта на пътната плоча на моста и необходимост от предприемането на неотложни ремонтно-възстановителни работи за осигуряване на пътната безопасност. Незабавно бяха предприети мерки за възстановяване на компрометираните зони в пътната плоча и асфалтовата настилка.\r\nОбществената поръчка предвижда изграждане на ново пътно платно и плоча, хидроизолация и асфалтова настилка. Ще бъдат подменени ограничителните системи, тротоарни блокове и ще се подобри отводняването в участъка от км 129+220 до км 129+458 на път I-1, с обща дължина 238 м. \r\nПредвидените средства от бюджета на АПИ са около 780 хил. лв. без ДДС. Срокът за изпълнение е 90 дни.", "date": "2017.11.09", "title": "АПИ: Утре от 09.00 часа се ограничава движението по моста край с. Краводер при 129-ти км на път I-1 Монтана - Враца заради ремонтни дейности"}
{"url": "http://www.focus-news.net/news/2017/11/09/2455477/afp-tereza-mey-naznachi-peni-mordont-za-ministar-na-mezhdunarodnoto-razvitie.html", "text": "Британският министър-председател Тереза Мей назначи Пени Мордонт за министър-на международното развитие на мястото на подалата по-рано оставка Прити Пател, предава  AFP.\r\nПател стана втория подал оставка министър от британското правителство за последната седмица, след като бе разкрито, че е провеждала несанкционирани срещи в Израел, включително с неговия министър-председател Бенямин Нетаняху. \r\n„Кралицата одобри назначаването на Пени Мордонт за министър на международното развитие“, пише в официално заявление на британското правителство. \r\nНовият министър бе водещ политик в кампанията за Брекзит от миналата година. Досега тя бе министър, отговарящ за грижата за инвалидите.   Виктор Турмаков", "date": "2017.11.09", "title": "AFP: Тереза Мей назначи Пени Мордонт за министър на  международното развитие"}
{"url": "http://www.focus-news.net/news/2017/11/09/2455478/sport-diontey-uayldar-i-antani-dzhoshua-zapochnaha-pregovori-za-provezhdane-na-dvuboy.html", "text": "Ще се проведат преговори за мач между Антъни Джошуа и Дионтей Уайлдър, потвърди промоутърът Еди Хърн, без обаче да посочва точния ден. \r\nВ началото на ноември Уайлдър успя да защити титлата си за тежка категория на Световния боксов съвет, побеждавайки Бърмейн Стивърн с нокаут в първия рунд. Веднага след това американецът предизвика Джошуа, който в края на октомври също защити световните си трофеи срещу Карлос Такам. Виктор Турмаков", "date": "2017.11.09", "title": "Спорт: Дионтей Уайлдър и Антъни Джошуа започнаха преговори за провеждане на двубой"}
{"url": "http://www.focus-news.net/news/2017/11/09/2455479/prof-milko-palangurski-istorik-izkazvaneto-na-govoritelya-na-ruskoto-vanshno-ministerstvo-za-balgarskite-evrei-ne-e-sluchayno.html", "text": "Изказването на говорителя на руското външно министерство за българските евреи не е случайно. Това каза в интервю за Радио „Фокус“ – Велико Търново историкът проф. Милко Палангурски, във връзка с твърдението, че евреите в България по време на Втората световна война са спасени от Червената армия. По думите му Русия цели изваждането от Европейския съюз и НАТО на най-слабото им звено – България. Според него напрежението към нашата страна ще се увеличава. \r\n„Докато има монолитен Европейски съюз, докато има съюзническа солидарност в НАТО, Русия не може да реставрира и реализира мирните договори от 1989 година и не може да си позволи политическа атака спрямо своите съседи, завършваща с териториална анексия срещу. Затова атаката срещу Европейския съюз ще  бъде дълготрайна, дългосрочна и необратима, поне в обозримо бъдеще. Ние трябва да разберем, че се намираме във война, която ни е обявена като част от европейската цивилизация от Русия“, допълни проф. Палангурски. Според него Русия иска България  да се присъедини като евразийското пространство. \r\n„Тя иска да стои в кордон, да има държави, които да й принадлежат по дефиниция, т.е. да може да ги управлява индиректно и да не им позволява да бъдат толкова самостоятелни, че да могат да прокарат своите интереси безпроблемно. Не забравяйте, че всички тези атаки, поредици от скандали, свързани с азбуката, с македонските земи и т.н., не са подбрани случайно. Те са по една думичка, която хвърля острие върху основни български възгледи. Удрят се консенсусните ни структури като общество. Затова се казва хибридна пропаганда и война, т.е. да се разколебае онова, което ни обединява като народ“, допълни проф. Палангурски.\r\nТой каза още, че отношението на българската държава към евреите в страната не винаги е било еднозначно, но време на Втората световна война управниците у нас съумяват да спасят тази част от обществото. „Фактът, че българското общество е намерило сили по време на война да спаси тези хора, е достатъчен, за да се преклоним пред техните действия“, посочи проф. Милко Палангурски. По повод изказването на говорителя на руското външно министерство, той посочи, че то е идеална възможност България да представи като страна, която не признава резултатите от Втората световна война. „Тоест „свири се на онази струна“ „ние сме победителите, ние знаем кой е добър и кой лош“. Все пак обаче Втората световна война завърши през 1943 година, а Студената през 1989 година. Това е достатъчно време, за да не обръщаме внимание на тези мантри“, допълни проф. Палангурски. \r\nПо думите му подобни провокативни изказвания от страна на Руското външно министерство са нормални. „Страшно е, не че Руското външно министерство се държи така. За него е нормално. То даже не е чак толкова остро, колкото може да бъде и колкото е било през години. Страшното е, че има български политици, които „отварят чадъра заради слюнките“ срещу Москва, за да бранят същата тази Москва. Това е такава рядкост в политика, че подобни политически мъже в друга държава няма да могат да участват на ниво обсъждане в градската градина или на кварталното събрание, а у нас те са в Парламента, а и в Министерски съвет доскоро“, допълни проф. Палангурски.\r\nНадежда КРЪСТЕВА", "date": "2017.11.09", "title": "Проф. Милко Палангурски, историк: Изказването на говорителя на руското външно министерство за българските евреи не е случайно"}
{"url": "http://www.focus-news.net/news/2017/11/09/2455480/svetoslav-vasilev-zam-kmet-na-kyustendil-podobrena-e-organizatsiyata-na-dvizhenie-v-rayona-na-remontiranata-sgrada-na-prirodomatematicheskata-gimnaziya.html", "text": "Подобрена е организацията на движение в района на ремонтираната сграда на Природоматематическата гимназия в Кюстендил. Това каза пред Радио „Фокус” – Кюстендил Светослав Василев, зам.-кмет на Община Кюстендил. По думите му заради извършваните доскоро ремонтни дейности в сградата на гимназията, в която се помещава и Началното училище „Св. Климент Охридски”, създадената преди това организация за движението на моторни превозни средства в района е била премахната. \r\n„Сега, след възстановяването на учебните занятия в сградата, отново се наложи да въведем тази организация, касаеща навлизането на моторни превозни средства по улицата до училището и спирането им”, посочи Светослав Василев. По думите му основната цел е безопасността на учениците и по-добро придвижване в района.\r\nВенцеслав ИЛЧЕВ", "date": "2017.11.09", "title": "Светослав Василев, зам.-кмет на Кюстендил: Подобрена е организацията на движение в района на ремонтираната сграда на Природоматематическата гимназия"}
{"url": "http://www.focus-news.net/news/2017/11/09/2455481/reuters-zhan-klod-yunker-prizova-evropa-da-othvarli-otrovata-na-separatizma.html", "text": "Председателят на Европейската комисия Жан-Клод Юнкер призова Европа да отхвърли сепаратизма, предава  Reuters.\r\n„Национализмът е отровата, която пречи на Европа да работи обединена“, заяви Юнкер. „Не можем да стоим със скръстени ръце, защото е настъпило време да направим това, което трябва. Казвам \"не\" на всяка форма на сепаратизъм, която да отслаби Европа и още повече да разшири съществуващите разцепления“, добави той по време на реч в испанския град Саламанка.\r\nИспанският министър-председател Мариано Рахой, който присъства на речта на Юнкер, му благодари за „подкрепата в тези трудни времена“. „Юнкер подкрепи действията на испанското правителство, изрази уважението си към нашите конституция, закони и правна система“, заяви той.  Виктор Турмаков", "date": "2017.11.09", "title": "Reuters: Жан-Клод Юнкер призова Европа да отхвърли „отровата\" на сепаратизма"}
{"url": "http://www.focus-news.net/news/2017/11/09/2455482/a.html", "text": "Температурите са в интервала от +4 до +18. Времето над цялата страна е предимно облачно. Вятърът е тих. Дъжд вали в областите: Бургас, Варна, Габрово, Монтана, Силистра и Шумен. Това съобщиха от пресцентъра на Агенция „Пътна инфраструктура”. Пътните настилки са предимно сухи. Мокри са в района на гр. Трън /обл. Перник/, гр. Исперих и гр. Кубрат /обл. Разград/, гр. Котел и гр. Сливен /обл. Сливен/, проход Шипка и прохода на Републиката /обл. Стара Загора/.\r\nОграничения за товарни автомобили:\r\nЦелогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден.\r\nОграниченията важат само за участъците от републиканската пътна мрежа, както следва:\r\n-\tАвтомагистралите; \r\n-\tпът I-1 с. Ребърково-Ботевград, като движението се пренасочва по път II-16 Ребърково-Своге-София;\r\n-\tпът I-1 Благоевград-ГКПП „Кулата“;\r\n-\tпът I-4 п. в. „Коритна“-Велико Търново-Шумен;\r\n-\tпът I-5 Русе-Велико Търново;\r\n-\tпът I-8 ГКПП „Калотина“-София;\r\n-\tпът I-9 Варна-Бургас;\r\n-\tпът II-18 Околовръстен път София;\r\n-\tпът II-99 Бургас-Царево.\r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим.\r\nСъстояние на автомагистралите:\r\nАМ „Тракия“: \r\n         Област София: Движение с повишено внимание при Мухово посока Бургас поради ремонтни дейности в аварийната лента от км 45+200 до км 46+266. Движението се осъществява регулярно в активна и изпреварваща ленти. Срок до 12.01.2018 г.;\r\nОбласт Бургас: Деветак – Карнобат от км 310+000 до км 320+000 се извършват ремонтни дейности на асфалтовата настилка. Движението се регулира с пътни знаци. Срок до 15.11.2017 г.; от км 325+000 до км 359+000 в участъка Карнобат-Ветрен се извършва почистване на окопи и водостоци. Движението се регулира от пътни знаци. Срок до 20.11.2017 г.; от км 329+000 до км 330+000 в участъка Драганци – Вратица се извършва засаждане на зелен пояс в посока Бургас – София. Водачите да се движат с повишено внимание. Движението се регулира от пътни знаци. Срок до 15.11.2017 г.; движението по АМ Тракия при надлез на км 344+387 се осъществява с повишено внимание, поради изграждане на вход-изходи за снегопочистваща техника при пътни връзки при км 344+005 и км 344+280. Срок до 31.03.2018 г.\r\nАМ „Хемус“:\r\nОбласт София: ограничено движение в посока София от км 6+790 до км 11+850 поради ремонтни дейности в лявото платно по виадукт при км 9+360. Движението се осъществява двупосочно в дясното платно посока Варна. Срок до 24.11.2017 г.; при виадукта над с. Потоп посока Варна от км 16+760 до км 19+690 – движение с повишено внимание, поради ремонтно-възстановителни дейности в аварийната лента на виадукт при км 19+250. Срок до 12.01.2018 г.; движението по АМ „Хемус“ от км 25+000 до км 26+000 в посока Варна се осъществява с повишено внимание поради ремонтни дейности в аварийната лента. Водачите да се движат с повишено внимание в посочения участък. Срок до 30.11.2017 г.; ограничено е движението в посока София от км 29+860 до км 35+150, поради ремонтни дейности по виадукта на км 33+600 и лява тръба на пътен тунел „Витиня”. Движението се осъществява двупосочно в платното посока Варна. По виадукта на км 33+600 и в пътен тунел „Витиня” аварийна лента е затворена и автомобилите се движат в активна и изпреварваща ленти. Срок до 30.11.2017 г.;\r\nЗа тежкотоварни МПС с технически допустима максимална маса над 10 тона:\r\nОграничено е движението на МПС над 10 т в посока Варна от км 30+260 до км 47+060, поради ремонтни дейности по виадуктите при км 35+760 и км 37+520. \r\nОбходен маршрут: Движението се отклонява по път I-1 и път II-17 от п.в. \"Витинска река\" при км 30+260 до п.в. Ботевград при км 47+060. Срок до 30.11.2017 г.\r\nОграничено е движението на МПС над 10 т в посока София от км 35+450 до км 30+260, поради ремонтни дейности по виадукти при км 33+600 и тунел „Витиня“. \r\nОбходен маршрут: Движението се отклонява при км 35+450 /временна пътна връзка/ по път I-1, след което се връща по АМ \"Хемус\" на км 30+260 при п.в. \"Витинска река\". Срок до 30.11.2017 г.\r\nЗа МПС над 10 тона, се предвижда следният обходен маршрут: Път I-1 – път II-16 при с. Ребърково - гр. Своге - гр. София и обратно. Срокът на действие на ВОБД следва да приключи до 30.11.2017 г.;\r\n\tОграничено движение в посока София от км 49+000 до км 53+880, поради ремонтни дейности по виадукт на км 51+360. Движението се осъществява двупосочно в платното посока Варна. Срок до 17.11.2017 г. \r\nОбласт Варна: движението по АМ Хемус в участъка Девня – Повеляново от км 400+800 до км 407+100 се осъществява двупосочно в едно платно в посока София поради ремонтни дейности. Затворено за движение е платното в посока Варна. Движението е двупосочно в платното в посока София при км 399+900 като се връща обратно в платното в посока Варна при км 407+500. \r\nОграничено е включването на пътен възел \"Девня\" при км 402+100 и на пътен възел \"Повеляново\" при км 407+100, като движението е пренасочено по път I-2 Девня – Варна на пътен възел \"Неофит Рилски\" при км 392+300. Ограничено е качването на пътен възел \"Девня\" при км 402+100, като движението е пренасочено по път I-2 Девня – Варна и се включва в АМ Хемус на  пътен възел \"Слънчево\" при км 412+500. Срок до 15.12.2017 г. \r\nАМ „Струма“: няма ограничения.\r\nАМ „Марица“: няма ограничения.\r\nАМ „Черно море“: Област Варна: Движението по АМ Черно море от км 0+000 до км 8+669 се осъществява в едно платно поради ремонтни дейности на асфалтовата настилка. Движението се осъществява при пълно затваряне на платното посока Бургас и пренасочване на движението двупосочно в платно посока Варна. Срок до 15.12.2017г.\r\nАМ „Люлин“: Област София: Ограничено е движението в посока Благоевград от км 5+412 до км 11+750 поради ремонтни дейности в дясното платно при км 8+360. Движението се осъществява двупосочно в лявото платно /посока София/, като в участъка от км 8+160 до км 9+580 от понеделник до петък и в неделя от 06:00 часа до 09:00 часа се обособява една лента за движение в посока Благоевград и две ленти в посока София. В дните от понеделник до петък от 16:00 часа до 19:00 часа – една лента в посока София и две ленти в посока Благоевград от км 8+210 до км 9+430. През останалата част на денонощията, включително и съботните дни от км 8+210 до км 9+430 – една лента в посока София и една лента в посока Благоевград. Скоростта на движение се ограничава до 50 км/ч. Срок до 10.11.2017 г.\r\nВъведени ограничения по основните пътни направления:\r\nПроходи:\r\n- „Върбишки” - затворен за всички МПС; \r\n- „Златишки” - затворен за всички МПС;\r\n- „Айтоски” - отворен за всички МПС;\r\n- „Котленски” - отворен за всички МПС;\r\n- „Обзорски” - отворен за всички МПС;\r\n- „Печинско” - отворен за всички МПС;\r\n- „Превала” - отворен за всички МПС;\r\n- „Предел” - отворен за всички МПС;\r\n- „Ришки” - отворен за всички МПС;\r\n- „Рожен” - отворен за всички МПС;\r\n- „Троянски” - отворен за всички МПС;\r\n- „Вратник” - забранен за МПС над 10 т;\r\n- „Дюлински” - забранен за МПС над 3,5 т;\r\n- „Пампорово” - забранен за МПС над 3,5 т;\r\n- „Петрохан” - забранен за МПС над 12 т;\r\n- „Републиката“ - забранен за МПС над 12 т;\r\n- „Твърдишки” - забранен за МПС над 10 т;\r\n- „Шипка” - забранено е движението на МПС, предназначени за превоз на товари с технически допустима максимална маса над 12 тона от категория N3, както и тегленето на ремаркета и полуремаркета с технически допустима максимална маса над 10 тона от категория О4. Срок до 31.03.2018 г.\r\nСъстояние на републиканската пътна мрежа:\r\nОграничения в движението на МПС по първокласната пътна мрежа:\r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция:\r\nОбласт Враца: Движението по път I-1 /E79/ Враца – Сумер от км 129+600 до км 133+500 е ограничено поради ремонт на мост на км 129+355 при с. Краводер. \r\nОбходен маршрут за автомобили до 12 т: по път III-162 с. Пърличево, по път III-1621 с. Сумер и обратно.\r\nОбходен маршрут за автомобили над 12 т: по път Обход Враца, по път III-101 гр. Криводол, по път II-13 с. Липен-с.Крапчене, по път I-1 гр. Монтана и обратно.\r\nСрок от 09:00 ч на 10.11.2017 г. до 17:00 ч на 11.11.2017 г.\r\nОбласт Монтана: при км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер”. Движението на МПС при км 120+390 от Монтана посока Вършец се отклонява по път ІІІ-1621 Сумер-Вършец. Срок до 18.11.2017 г.\r\nОбласт София: Движението по път I-1 Княжево – Владая в района на Владая от км 277+610 до км 278+566 се осъществява двупосочно в лявото платно посока София поради ремонтни дейности в дясното платно посока Перник. Срок до 10.11.2017 г.;\r\nЗабранено е движението на всички МПС в участъка Жерково-Елешница от км 224+600 до км 229+700 поради намален габарит на пътното платно. Срок 01.09.2018 г.; Ботевград – София от км 196+700 /с. Врачеш/ до км 229+700 /с. Елешница/ движението да се осъществява с повишено внимание, поради намален габарит на пътното тяло. Срок 30.09.2018 г.; от км 276+162 /Александров мост/ до км 282+485 до г-ца с област Перник – забранено движението на товарни МПС над 15 т. Срок до 13.09.2018 г. \r\nОбласт Перник: ограничено е движението за тежкотоварни автомобили с тегло над 15 т в участъка от пътен възел „Даскалово“ посока Владая. Участъка с ограничение за територията на ОПУ-Перник е от км 282+485 (граница ОПУ София) до км 287+183 (п.в. „Даскалово“); от км 276+162 /Александров мост/ до км 282+485 до г-ца с област Перник – забранено движението на товарни МПС над 15 т.; Срок 13.09.2018 г. \r\nОбласт Кюстендил: км 355+564, пътен възел Кочериново движение с повишено внимание поради превоз и преминаване на влекачи с ремаркета с греди с дължина 32 м. Превозът ще бъде само през делнични дни, през светлата част на денонощието от 9,00 до 16,00 часа и няма да се извършва при намалена видимост и лоши атмосферни условия. Влекачите преминават по временен бетонов път, като след преминаването постоянната организация се възстановява. Движението ще е сигнализирано с пътни знаци съгласно одобрен проект за ВОБД. Срок до 30.11.2017 г.\r\nОбласт Благоевград: при км 383+550 в участъка преди първия тунел в дефилето се осъществява в една лента поради частични ремонтни дейности на асфалтовата настилка. Затворена е лентата за движение в посока гр. Симитли – гр. Кресна, като движението се осъществява по обходния път от страни на тунела. Водачите да се движат с повишено внимание и съобразена скорост, съобразно създадената организация на движение. Срок до на 13.11.2017 г.\r\n- път І-2 Граница Румъния-Русе-Цар Калоян-Разград-Шумен-Девня-Варна:\r\nОбласт Варна: Движението по път Русе – Девня – Варна от км 167+964 до км 167+536 се осъществява с повишено внимание поради изграждане на кабелна линия. Движението е в свободната лента, съобразно създадената организация за движение. Срок до 22.11.2017 г.\r\n- път І-3 Гара Бяла-Плевен-Луковит-Коритна-Ябланица-Ботевград: \r\nОбласт Ловеч: Движението по път Русе – Плевен - София от км 137+830 до км 139+800 се осъществява двупосочно в свободната лента, съобразно създадената организация на движение, поради частичен ремонт на асфалтовата настилка. Срок до 30.11.2017г.\r\nОбласт София: Правец-с.Разлив-Трудовец-Ботевград – забранено движението на МПС над 12 т в участъка от км 193+345 /отклонение за п.в. „Правец”/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус” /за п.в. „Правец”/-път ІІ-17 (Мездра-Ботевград)-п.в. І-3-п.в. „Ботевград” на АМ „Хемус” и обратно. Срок до 30.09.2018 г.\r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: \r\nОбласт Велико Търново: Севлиево-Велико Търново в участъка от км 126+500 до км 126+542, /преди начало гр. В.Търново/ – изгражда се крайпътен обслужващ обект. МПС да се движат в свободната лента. Скоростта е ограничена до 40 км/ч. Срок до 20.11.2017 г.\r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Русе: разклон Борово-кръгово кръстовище Бяла от км 44+660 до км 54+270 –  ремонтни дейности по асфалтовата настилка. Ограничение на скоростта 40 км/ч. Движението се регулира от сигналисти. Срок до 30.11.2017 г. \r\nОбласт Габрово: движение с повишено внимание по път Габрово-вр. Шипка от км 164+120 до км 164+180, поради пропаднал участък. Поставена е необходимата сигнализация. Срок до 31.03.2018 г.; \r\nОбласт Хасково: Димитровград – Хасково в работен участък 2 от 284+400 до км 288+505 – движение в едно платно, поради ремонтни дейности на асфалтовата настилка. Срок до 18.12.2017 г.; \r\nОбласт Кърджали: Черноочене-Кърджали – ограничено движението на МПС над 15 т.\r\nОбходен маршрут: път І-5-път ІІІ-505 /с. Манастир/-път ІІІ-507-Г.Войводино-Мост- Чифлик-Кърджали.; надлез Кирково-ГКПП Маказа – ограничено движението на МПС над 3,5 т; п.в. „Кирково“-граница Гърция в участъка от км 387+780 до км 388+542 – движение в една лента, поради извършване на СМР. Движението се извършва в дясната лента за движение посока граница Гърция. Срок до 10.11.2017 г.; \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:\r\nОбласт Бургас: от км 451+000 до км 454+000 в участъка Глумче-Соколово се извършват ремонтни дейности по асфалтовата настилка. Движението се регулира от пътни знаци. Срок до 30.11.2017 г.\r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: \r\nОбласт Сливен: Движението по път I-7 Мокрен – п.в. Петолъчката от км 225+600 до км 226+000 се осъществява в едната лента поради частични ремонтни дейности на асфалтовата настилка. Срок до 13.11.2017 г.\r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София: Вакарел-Ихтиман от км 110+700 до км 118+800 – ограничено движение за всички МПС, поради намален габарит на пътното тяло. Поставена е необходимата сигнализация указваща забраната. Срок до 30.09.2018 г.; движение в една лента при Сливница посока Калотина от км 25+000 до км 27+000, поради ремонтни дейности в активната лента на км 26+040. Движението се осъществява в изпреварващата лента. Срок 31.10.2018 г.; \r\nОбласт Хасково: от км 370+500 до км 377+900 в участъка гр. Свиленград-Капитан Андреево – затворен за движение на МПС, поради пропадане на насип. Обходен маршрут: гр. Свиленград-п.в. „Свиленград”-АМ „Марица”-п.в. „Капитан Андреево”-с. Капитан Андреево.\r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: \r\nОбласт Варна: Кранево-Варна при км 83+100 – ограничено движение на МПС над 10 т. Обходен маршрут: Кичево-Оброчище. Срок до 01.12.2017 г.; при км 83+300 и от км 84+500 до км 85+000 – ограничение на скоростта – 30 и 60 км/ч, поради свлачищни процеси. Срок до 01.12.2017 г.; движението по път I-9 ,Кранево – Златни пясъци – Варна от км 90+764 до км 95+403 се осъществява с повишено внимание поради ремонтни  дейности на асфалтовата настилка. Движение в свободната лента съобразно създадената организация за движение. Срок до 30.11.2017 г.\r\nОбласт Бургас: движението в участъка Ахелой – Поморие от км 212+000 до км 217+000 се осъществява с повишено внимание поради рязане на дървета. Срок до 17.11.2017 г.; движението в участъка Ахелой – Поморие от км 212+000 до км 217+000 се осъществява с повишено внимание поради извършване на основен ремонт „Реконструкция на път I-9 „Варна-Сл.бряг-Бургас” с изграждане на второ платно от км 210+862 до км 215+629. Движението е регулирано с пътни знаци. Срок до 31.03.2018 г. \r\nСъстояние на републиканската пътна мрежа:\r\nРемонтни дейности и временна организация на движението /ВОД/: \r\nОПУ-Благоевград:\r\nВременно са въведени следните ограничения за движение на МПС: няма.\r\nРемонтни дейности: \r\nПът III-198: Движението по път III-198 Гоце Делчев – Катунци – Петрич при км 38+380, в с. Горно Спанчово, се извършва в лявата лента за движение. Поради разрушена подпорна стена с дължина 15 метра, дясното платно за движение е подкопано. Движението е урегулирано с необходимите пътни знаци. Предстои изготвяне на инвестиционен проект за укрепване на пътя. Срок до 15.04.2018 г.; \r\nПът ІІІ-1972: Движението по път ІІІ-1972 Сатовча – Доспат при км 7+700, в участъка от с. Блатска до с. Абланица, се извършва в една лента за движение, поради активизирало се свлачище. Движението е урегулирано с пътни знаци. Предстои изготвяне на инвестиционен проект за укрепване на пътя. Срок до 15.04.2018 г.\r\nОПУ-Бургас:\r\nВременно са въведени следните ограничения за движение на МПС:\r\nПът II-79: Движението на всички МПС по път II-79 Средец – Бургас в участъка от Бургас до Константиново от км 79+300 до км 80+000 се осъществява с ограничение на скоростта до 40 км/ч. в една лента, поради стеснен участък на пътното платно в следствие на наводнение. Срок до 13.11.2017 г.\r\nПът II-99: Движението по път II-99 в участъка Бургас – река Караагач от км 0+000 до км 49+000 се осъществява с повишено внимание поради частични ремонтни дейности на асфалтовата настилка. Движението се регулира от пътни знаци. Срок до 13.11.2017 г.\r\nПът III-908: Движението по път III-908 Варовник – Вълчаново ханче от км 20+000 до 39+200 е ограничено на МПС над 10 т. поради стесняване на пътното платно. Срок до 20.12.2017 г; \r\nПът III-908: Движението по път ІІІ-908 от разклона за с. Варовник до кръстовището с път II-79 от км 22+400 до км 39+300 е ограничено за МПС над 10 т поради намален габарит на пътното тяло. Срок до 20.12.2017 г; \r\nПът III-992: Движението по път ІІІ-7306 Черница – Сунгурларе – Чубра е ограничено за МПС над 10 т поради намален габарит на пътното тяло. Срок 20.12.2017 г.\r\nРемонтни дейности: \r\nПът III-795 Движението по път Детелина-Карнобат от км 49+000 до км 53+000 се осъществява с повишено внимание поради ремонтни дейности на асфалтовата настилка. Срок до 30.11.2017 г.; \r\nПът III-7306: Движенението по път III-7306 Чубра – Мараш от км 19+100 до км 19+300 се осъществява с повишено внимание поради ремонтни дейности на асфалтовата настилка. Срок до 30.11.2017 г.\r\nОПУ-Варна:\r\nВременно са въведени следните ограничения за движение на МПС: няма.\r\nРемонтни дейности: \r\nПът II-29: Движението по път II-29 Варна-Добрич от разклон Любен Каравелово до разклон Новаково от км 20+394 до км 23+199 се осъществява в една лента поради частични ремонтни дейности на асфалтовата настилка. Движението на МПС се осъществява в свободната лента. Срок до 16.04.2018 г.; \r\nПът III-904: Движението по път III-904 Старо Оряхово – Гроздьово от км 0+000 до км 17+377 се осъществява в една лента поради частични ремонтни дейности. Срок до 17.12.2018 г.;\r\nПът III-904: Движението по път III-904 Старо Оряхово – Гроздьово от км 23+403 до км 41+705 се осъществява в една лента поради частични ремонтни дейности. Движението на МПС се осъществява в свободната лента. Срок до 17.12.2018 г.\r\nОПУ-Велико Търново:\r\nВременно са въведени следните ограничения за движение на МПС: \r\nПът II-55 прохода на Републиката – затворен за МПС над 12 т. Разрешено е преминаването на рейсове.\r\nОбходен маршрут: Котленски проход. Срок до 15.11.2017 г.\r\nПът III-407: Ограничено е движението на МПС с обща маса над 12 т по път ІІІ-407 Лозен – Полски Тръмбеш поради намален габарит на пътното тяло. Срок до 20.12.2017 г.\r\nОбходен маршрут: Лозен – Драганово – Янтра – Поликраище – Полски Тръмбеш;\r\nПът ІІІ-504: Движението по път ІІІ-504 Самоводене – Ресен в участъка от км 1+845 до км 5+925 е ограничено поради изпълнение на ремонтни работи. \r\nОбходен маршрут: път ІІІ-504 Самоводене - до км 1+845, път ІІІ-3031 от км 1+845 до с. Хотница, път VTR 2011 с. Хотница - с. Ресен и обратно. Срок до 10.12.2017 г.;\r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло. \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок целогодишно.\r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище. \r\nОбходен маршрут: Царски извор – Сушица – Драганово и обратно. Срок целогодишно.\r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло. Срок до 20.12.2017 г.\r\nОбходен маршрут: Чешма – Сливовица – Горско Ново село – Джулюница – Кесарево.\r\nРемонтни дейности: няма.\r\nОПУ-Видин:\r\nВременно са въведени следните ограничения за движение на МПС: \r\nПът III-114: Ограничено е движението за МПС над 12 т. по път III-114 с. Динково – с. Ружинци от км 22+000 до км 43+066 поради частичен ремонт на асфалтова настилка.\r\nОбходен маршрут: Посока Видин – Монтана: по път Е-79, път II-11, при п.к. Добри дол с път III-112-движението продължава по път II-11 през гр. Лом до кръстовище с път II-81 /Лом – Монтана/- по път II-81 посока Монтана.\r\nЗа движещите се по път II-81 в посока Монтана – Видин: при кръгово кръстовище с път II-11 движението продължава по път II-11 през гр. Лом до кръстовище с път III-112, по път II-11 посока Видин.\r\nЗа движещите се по път III-114 от км 0+000 до км 43+066 /п.к. Ружинци/ с път Е-79 се забранява движението на МПС над 12 т.\r\nЗа МПС до 12 т. не важат обходните маршрути и ограничението. Срок до 20.12.2017 г.;\r\nПът III-1411: Движението по път III-1411 с. Слана Бара – Видин при км 24+990 е ограничено за МПС над 5 т поради аварийно състояние на мост. \r\nОбходен маршрут: Видин – път II-14 до пътно кръстовище на км 3+217 през с. Слана Бара до път III-1411. Срок до 29.12.2017 г.\r\nРемонтни дейности: няма.\r\nОПУ-Враца:\r\nВременно са въведени следните ограничения за движение на МПС:\r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка.\r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/-път ІІ-11-граница Плевен. Срок 20.12.2017 г.\r\nПът III-101: Движението по път ІІІ-101 Бутан –Гложене от км 81+000 до км 85+100 е ограничено поради ремонтни дейности.\r\nОбходен маршрут: Бутан-Софрониево-Мизия-Гложене. Срок до 11.11.2017 г.\r\nПът III-101: Движението път III-101  Враца – Криводол в участъка от край гр. Враца до път Обход Враца от км 0+948 до км 3+415 е ограничено за МПС поради ремонт. Участъка е сигнализиран с пътни знаци и табели.\r\nОбходен Маршрут: Път III-101 – Път Обход Враца – Път II-15 – бул.България – Път III-101. Срок до 05.12.2017 г.\r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 10 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 31.12.2017 г. \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 20.12.2017 г.\r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч.\r\nПът III-1002: Движението по по път III-1002 Враца-Леденика от км 2+324 до км 3+200 е ограничено поради ремонтни дейности на асфалтовата настилка.\r\nОбходен маршрут: по ул. „река Лева“. Срок до 17.11.2017 г.; \r\nПът III-1002: Движението по път III-1002 Враца-Леденика от км 0+162 до км 0+632, в град Враца е ограничено поради реконструкция.\r\nОбходен маршрут: ул. „Христо Ботев“-ул. „Илинден\" - ул. „Васил Кънчов“ - ул. „Христо Ботев“. Срок до 21.11.2017 г.\r\nПът III-1306: Движението по път ІІІ-1306 Вировско-Върбица-Горно Пещене - /път ІІ-15/ от км 62+000 до км 62+300 се осъществява с повишено внимание поради стесняване на дясното платно за движение и ограничаване на скоростта до 50 км/ч, поради възникнали свлачищни процеси. Срок 20.12.2017 г.\r\nРемонтни дейности:\r\nПът II-11: Движението по път II-11 Козлодуй-Гложене км 115+000 до км 151+000 се осъществява при стесняване на една от лентите за движение поради частични ремонтни дейности на асфалтовата настилка. Срок до 27.11.2017 г.\r\nПът III-101: Движението по път III-101 Михайлово – Хайредин – Гложене от км 37+000 до км 65+000 се осъществява с повишено внимание поради частични ремонтни дейности на асфалтовата настилка. Една от лентите за движението е стеснена. Срок до 25.11.2017 г.;\r\nПът III-1002: Движението по път ІІІ-1002 Враца – Леденика от км 5+150 до км 5+200 се осъществява с повишено внимание поради стесняване на една от лентите за движение, поради деформация на пътната настилка. Срок до 30.11.2017 г.; \r\nПът III-1002: Движението по път ІІІ-1002 Враца – Леденика от км 12+150 до км 12+200 се осъществява с повишено внимание, поради стесняване на една от лентите за движение, поради възникнали свлачищни процеси. Срок до 30.11.2017 г.;\r\nОПУ-Габрово:\r\nВременно са въведени следните ограничения за движението на МПС:\r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина, включително на товара, по-голяма от 3,30 м поради стеснен участък при мост над р. Крапец. Сигнализирано е с пътен знак В15. \r\nОбходен маршрут: за МПС над 3,30 м по път III-401 Граница Ловеч - /Кормянско – Малък Вършец/ - при км 46+800 по общински път до III-403 в с. Малък Вършец. Срок до 31.03.2018 г.\r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т. поради намален габарит на пътното тяло при км 26+444. Срок до 30.06.2018 г.; \r\nПът III-5004: Движението по път III-5004 Граница В. Търново – Дряново – Габрово – граница Ст. Загора от км 10+940 до км 11+550 съвпадащ с ул. Малина в гр. Габрово е ограничено поради извършване на строителни дейности. \r\nОбходен маршрут: за квартал Чехлевци: по път III-5004, път II-44, път III-4404. Поставена е необходимата сигнализация. Срок до 31.08.2018 г.\r\nРемонтни дейности: \r\nПът II-44: Движението по път II-44 Драгановци – Габрово от км 14+600 до км 23+978,36 и от км 25+731 до км 28+972.75 се осъществява в една лента поради ремонти дейности и ограничение на скоростта 30 км/ч. Движението се регулира от сигналисти. Срок до 25.12.2017 г.; \r\nПът III-5004: Движението по път III-5004 Чехлевци – Велчевци от км 11+770 до км 11+829 се осъществява в една лента поради ремонти дейности на асфалтовата настилка. Срок до 31.08.2018 г.; \r\nПът III-5006: Движението по път III-5006 Палаузово – Стомонеците при км 7+060 се осъществява с повишено внимание поради пропаднал участък до ръб асфалтова настилка. Една от лентите за движение е стеснена, като е поставена необходимата сигнализация. Срок до 31.03.2018 г.\r\nОПУ-Добрич:\r\nВременно са въведени следните ограничения за движение на МПС: няма.\r\nРемонтни дейности:\r\nПът II-29: Движението по път II-29 разклон Дебрене – Добрич от км 25+830 до км 43+315 се осъществява с повишено внимание поради частични ремонтни дейности на асфалтовата настилка. Срок 30.03.2018 г. \r\nПът II-29: Движението по път II-29 Варна – Добрич от км 25+830 до км 43+415 се осъществява с повишено внимание поради частични ремонтни дейности на асфалтовата настилка. Срок до 30.11.2017  г.\r\nПът II-97: Движението по път II-97 Околовръстен път на гр. Добрич от км 0+898 до км 16+539 се осъществява с повишено внимание поради частични ремонтни дейности на асфалтовата настилка. Срок 30.03.2018 г.\r\nОПУ-Кюстендил:\r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено поради пропадане на част от пътното платно при км 10+650, км 11+720, км 12+830 и км 13+360. Срок до 30.11.2017 г.\r\nРемонтни дейности: \r\nПът III-107: Движенето по път III-107 след Рилския манастир от км 31+350 до км 31+450 се осъществява двупосочно в една лента поради пропадане на част от дясната пътна лента и банкета. В участъка скоростта на движение е ограничена до 30 км/час и е сигнализирано с пътни знаци. Срок до 15.12.2017 г.; \r\nПът III-602: Движението по път III-602 Горна Козница – Мала Фуча от км 12+900 до 22+400 се осъществява в една лента поради частични ремонтни дейности на асфалтовата настилка, почистване на окопи и попълване на банкети. Сигнализирано е с пътни знаци. Срок до 15.12.2017 г.; \r\nПът III-623: Движението по път III-623 Бобов дол – Жедна при км 14+900 се осъществява в една лента поради активизирало се свлачище. Сигнализирано е с пътни знаци. Срок до 30.11.2017 г.\r\nОПУ-Кърджали:\r\nВременно са въведени следните ограничения за движение на МПС: \r\nПът II-59: Движението по път II-59 Момчилград – Крумовград в участъка от км 17+880 до км 21+400 се извършва по новоизграден обходен път. Срок до 20.12.2017 г.\r\nПът IIII-5009: Движението по път ІІІ-5009 Зорница – Бели пласт – Стремци – Черноочене – Кърджали е ограничено за МПС над 12 т. \r\nОбходен маршрут: по път I-5 Хасково – Кърджали и път III-507 Кърджали – Мост през с. Мост. Срок до 20.12.2017 г.\r\nРемонтни дейности: \r\nПът III-5904: Движението по път III-5904 Крумовград – Ивайловград от км 11+530 до км 11+760 се осъществява в една лента поради извършване на частични ремонтни дейности на асфалтовата настилка. Срок до 31.12.2017 г. \r\nОПУ-Ловеч: \r\nВременно са въведени следните ограничения за движение на МПС: \r\nПът III-3505: Движението по път III-3505 Казачево – Стефаново от км 0+000 до км 8+500 е ограничено за МПС над 12 т поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.11.2017 г.\r\nРемонтни дейности:\r\nПът II-35: Движението по път II-35 вход град Троян от км от км 70+915 до км 73+180 се осъществява в едно платно посока (Троян – Ловеч) поради ремонтни дейности на асфалтовата настилка. Движението се осъществява двупосочно в платното посока Ловеч. Срок до 30.11.2017 г.; \r\nПът III-358: Движението по път III-358 Гложене – Ябланица от км 71+000 до км 76+000 се осъществява с повишено внимание поради изсичане на храсти и земни работи. Срок до 31.11.2017 г.; \r\nПът III-402: Движението по път ІІІ-402 Български извор – Старо село от км 0+000 до км 6+300 се осъществява в една лента в работните участъци поради ремонтни дейности по пътното платно. Срок до 25.11.2017 г.\r\nПът III-402: Движението по път III-402 Борима-гара Добродан ( II-35) от км 26+100 до км 30+384 се осъществява двупосочно в свободната лента, съобразно създадената организация на движение поради полагане на хоризонтална маркировка на асфалтовата настилка. Срок до 30.11.2017г.\r\nОПУ-Монтана:\r\nВременно са въведени следните ограничения за движение на МПС: \r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т.\r\nОбходен маршрут: през гр. Своге. Срок до 31.03.2018 г.;\r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за МПС над 12 т поради пропадане на част от едната лента и банкета. Движението се осъществява двупосочно в една лента. Скоростта на движение е ограничена до 50 км/ч и е сигнализирано с пътни знаци. Срок до 05.01.2018 г.; \r\nПът ІІІ-112:  Движението по път ІІІ-112 Дъбова Махала – Смирненски-Славотин – Студено Буче – Монтана е ограничено за МПС над 12 т поради изпълнение на строително-монтажни работи. Останалите автомобили да се придвижват с повишено внимание. Срок до 05.12.2017 г.\r\nРемонтни дейности: \r\nПът II-81: Движението по път ІІ-81 през проход „Петрохан“ се осъществява двупосочно в една лента от км 53+000 до км 64+000 поради почистване на пътната настилка от паднали клони. Движението се регулира от Пътна полиция. Срок до 17.11.2017 г. \r\nПът ІІІ-102: Движението по път III-102 Бели Мел – Монтана от км 74+000 до км 80+500 се осъществява с повишено внимание поради частични ремонти дейности на асфалтовата настилка. Ограничението на скоростта в посочения участък е до 40 км/ч и е обозначено с пътни знаци. Срок до 15.11.2017 г.; \r\nОПУ-Пазарджик: \r\nВременно са въведени следните ограничения за движение на МПС:\r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т. \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г.\r\nРемонтни дейности: няма.\r\nОПУ-Перник:\r\nВременно са въведени следните ограничения за движение на МПС:\r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 09.01.2018 г.\r\nРемонтни дейности: няма.\r\nОПУ-Плевен:\r\nВременно са въведени следните ограничения за движение на МПС: \r\nПът III-118: Движението по път ІІІ-118 в чертите на гр. Долна Митрополия от км 23+057 до км 24+038 е ограничено за всички МПС, поради ремонтни дейности.\r\nОбходен маршрут: през съседни улици в града, съгласно поставената вертикална сигнализация. Срок – целогодишно.\r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т.\r\nОбходен маршрут: път III-303 Българене – Малчика – Аспарухово – Левски. Срок – целогодишно.\r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено транзитното движение на МПС над 15 т.\r\nОбходен маршрут: по път ІІ-34 Плевен – Никопол. Срок – целогодишно.\r\nПът III-3004: Движението по път III-3004 в гр. Долна Митрополия от км 6+199 до км 8+027 е ограничено за всички МПС поради подмяна на ВИК мрежа. \r\nОбходен маршрут: по сигнализирана вътрешна улична мрежа в гр. Д. Митрополия. Срок до 01.12.2017 г.\r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т.\r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно.\r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно.\r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж, в района на с. Беглеж от км 21+062 до км 27+123 е ограничено за МПС над 8 т.\r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно.\r\nПът ІІІ-3006: Движението по път III-3006 Радомирци – Рупци – Червен бряг от км 8+904 до км 9+221 – в участъка на свлачище в землището на гр. Червен бряг е ограничено за МПС над 12 т.\r\nОбходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно. Срок – целогодишно.\r\nРемонтни дейности:\r\nПът III-303: Движението по път ІІІ-303, Малчика – Градище в участък от км 0+000 до км 2+525 и от км 11++478 до км 19+206 се осъществява в едната лента поради ремонтни дейности на асфалтовата настилка, СМР по банкети и смяна на бордюри. Срок: до 01.12.2017 г.\r\nОПУ-Пловдив: \r\nВременно са въведени следните ограничения за движение на МПС:\r\nПът II-64: Движението по път II-64 Карлово – Баня е ограничено поради ремонтни дейности на асфалтовата настилка. \r\nОбходен маршрут: гр. Баня – с. Марино поле – гр. Карлово и обратно. Срок до 15.12.2017 г.\r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите.\r\nОбходен маршрут: път III-866 Кричим – Девин.\r\nПът ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица.\r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград.\r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 20.12.2017 г. \r\nПът III-5802: Движението по път III-5802 Тополово – Леново – Поройна в участъка от край с. Поройна до кръстовище с път III-667 от км 19+287 до км 19+495 е ограничено за всички МПС. Срок до 20.12.2017 г. \r\nПът III-8611: Движението по път III-8611 Белица-Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 20.12.2017 г.\r\nРемонтни дейности: \r\nПът II-86: Движението по път II-86 Пловдив – Асеновград се осъществява с повишено внимание съгласно поставените знаци поради частични ремонтни дейности в банкета. Извършва се уширяване на пътните платна. Срок до 20.12.2017 г. \r\nПът ІІІ-667: Движението по път III-667 Първомай – Дълбок извор в с. Поройна при км 19+435 (мост над р. Чинар дере) се осъществява в една лента съгласно поставена вертикална сигнализация и светофарна уредба поради ремонтни дейности. \r\nОбходен маршрут: през временно изграден път в с. Поройна. Срок до 27.01.2018 г.\r\nОПУ-Разград:\r\nВременно са въведени следните ограничения за движение на МПС: няма ограничение.\r\nРемонтни дейности: \r\nПът II-49: Движението по път II-49 Търговище-Разград в участъка от граница с област Търговище до началото на гр. Разград от км 9+800 до км 30+658 се осъществява с повишено внимание  поради извършване на ремонтни работи. Срок до 15.09.2018 г.\r\nОПУ-Русе:\r\nВременно са въведени следните ограничения за движение на МПС: \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради аварийно-възстановителни работи на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 01.12.2017 г.\r\nРемонтни дейности: \r\nПът ІІІ-501: Движението по път III-501 Русе – Басарбово при км 5+976 се осъществява в една лента с пропускателен режим поради авариен ремонт на лява тротоарна конзола на мостово съоръжение. Въведено е ограничение на скоростта 40 км/ч. Срок до 01.12.2017 г. \r\nОПУ-Силистра:\r\nВременно са въведени следните ограничения за движение на МПС: няма.\r\nРемонтни дейности: \r\nПът II-49: Движението по път II-49 Тутракан – Старо село – Кубрат от км 89+100 до км 98+876 се осъществява в една лента с повишено внимание, спрямо поставената временна сигнализация поради частични ремонтни дейности на асфалтовата настилка. Срок до 21.05.2018 г. \r\nПът III-216: Движение по път III-216 Ситово – Дулово в градската част на гр. Дулово от км 29+070 до 30+400 се осъществява с повишено внимание поради ремонтни дейности на асфалтова настилка. Срок до 15.11.2017 г. \r\nПът III-235: Движението по път III-235 Окорш – Паисиево – Главиница – Зафирово – М. Преславец в участъка от км 0+000 до км 12+000 се осъществява в една лента като поетапно се затваря лява и дясна лента за движение поради частичен ремонт на асфалтовата настилка и профилиране на банкети. Срок до 13.11.2017 г.\r\nОПУ-Сливен:\r\nВременно са въведени следните ограничения за движение на МПС: \r\nПът ІІ-53: Движението по път II-53 с. Бяла – гр. Сливен при км 107+200 е ограничено за МПС над 3.5 т. Движението се осъществява в едната лента поради намален габарит на пътното тяло. Срок до 30.11.2017 г.\r\nРемонтни дейности: няма ремонтни дейности.\r\nОПУ-Смолян:\r\nВременно са въведени следните ограничения за движение на МПС: \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 03.01.2018 г.\r\nРемонтни дейности: \r\nПът ІІ-86: Движението по път ІІ-86 Смолян – Средногорци в участъка от с. Влахово до с. Подвис от км 109+450 до км 109+600 се осъществява с повишено внимание поради старо свлачище и неравности в посока Смолян. Движението в района се регулира с пътни знаци. Срок до 03.01.2018 г. \r\nПът ІІІ-197: Движението по път ІІІ-197 с. Тешел – с. Грохотно от км 78+100 до км 78+300 се осъществява с повишено внимание поради пропадане на подпорна стена. Движението в района се регулира с пътни знаци. Срок до 03.01.2018 г.\r\nПът ІІІ-866: Движението по път ІІІ-866 с. Стойките – с. Широка лъка от км 29+300 до км 29+310 се осъществява с повишено внимание поради разрушаване на част от каменна подпорна стена. Движението в района се регулира с пътни знаци. Срок до 03.01.2018 г.\r\nПът ІІІ-8611: Движението по път ІІІ-8611 с. Давитково – Оряховец при км 59+250 се осъществява с повишено внимание поради старо свлачище и пропаднала пътна лента. Движението в района се регулира с пътни знаци. Срок до 03.01.2018 г. \r\nПът ІІІ-8632: Движението по път III-8632 Баните – пътно кръстовище Стоянов мост при км 6+700 се осъществява в една лента поради разрушена подпорна стена от каменна зидария и тръбен водосток. Участъкът е сигнализиран с пътни знаци. Срок до 03.01.2018 г.\r\nПът ІІІ-8652: Движението по път ІІІ-8652 с. Изгрев – гр. Неделино при км 15+780 се осъществява в една лента поради пропадане на пътен банкет и част от пътното платно. Движението в района се регулира с пътни знаци. Срок до 03.01.2018 г.\r\nПът ІІІ-8683: Движението по път ІІІ-8683 Смолян – Рудозем в района на с. Чокманово при км 2+030 се осъществява с повишено внимание поради старо свлачище и частично пропаднала пътна лента. Движението в района се регулира с пътни знаци. Срок за изпълнение до 03.01.2018 г.\r\nОПУ-София:\r\nВременно са въведени следните ограничения за движение на МПС: \r\nОграничено движение по път ІІ-81 Монтана – София през проход „Петрохан“ за автомобили над 12 т.\r\nОбходен маршрут: през гр. Своге. Срок до 31.03.2018 г. \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г.\r\nПът III-801: Движението по път III-801 Вакарел – Панагюрище е ограничено за МПС с ремаркета и полуремаркета поради намален габарит на пътното тяло. Срок до 31.03.2018 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси. Срок до 30.09.2018 г.\r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит.\r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 01.09.2018 г. \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища. Срок до 30.09.2018 г.\r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. \r\nРемонтни дейности: \r\nПът II-18: Движението по път II-18 (Софийски околовръстен път) се осъществява двупосочно в едно платно от км 26+610 до км 31+058, поради ремонтни дейности.\r\nПърви етап - от км 27+210 до км 29+920 – пълно затваряне за ремонт на дясно платно от км 27+810 до км 29+400. Превозните средства ще се движат двупосочно в ляво платно. Скоростта на движение се ограничава на 50 км/ч.\r\nВтори етап - от км 26+100 до км 30+000 – пълно затваряне за ремонт на ляво платно от км 26+610 до км 29+400. Превозните средства ще се движат двупосочно в дясно платно. Скоростта на движение се ограничава на 50 км/ч.\r\nТрети етап - от км 28+820 до км 31+490 – пълно затваряне за ремонт на дясно платно от км 29+400 до км 31+058. Превозните средства ще се движат двупосочно в ляво платно. Скоростта на движение се ограничава на 50 км/ч.;\r\nЧетвърти етап - от км 26+100 до км 31+540 – пълно затваряне за ремонт на ляво платно от км 29+400 до км 31+058. Превозните средства ще се движат двупосочно в дясно платно. Скоростта на движение се ограничава на 50 км/ч.;\r\nПети етап - връзка с АМ „Хемус” - затваря се ляво платно от км 0+000 до км 0+489. Скоростта на движение се ограничава на 30 км/ч.;\r\nШести етап - връзка с АМ „Хемус” - затваря се дясно платно от км 0+000 до км 0+489. Скоростта на движение се ограничава на 30 км/ч. Срок до 13.11.2017 г.\r\nОПУ-Стара Загора:\r\nВременно са въведени следните ограничения за движение на МПС: \r\nПът II-55: Движението през проход на Републиката е ограничено за МПС над 12 т. Разрешено е преминаването на рейсове.\r\nОбходен маршрут: През Котленски проход. Срок до 15.11.2017 г.\r\nПът II-55: Движението по път II-55 Гурково – В. Търново е ограничено в гр. Гурково. \r\nОбходен маршрут: \r\nДвижението на МПС до 12 т в посока север-юг преминава по път II-55 през Проход на Републиката до км 55+800, където се отклонява през четвъртокласен път IV-53438 Димовци – Николаево до кръстовище с подбалкански път I-6.\r\nДвижението на МПС до 12 т в посока юг-север се пренасочва по градската улична мрежа на гр. Гурково. Срок до 15.11.2017 г.\r\nПът ІІІ-807: Движението по път III-807 в с. Скобелево е ограничено поради ремонт на мост над р. Марица при км 7+600. \r\nОбходни маршрути:\r\n- път ІІ-66 Поповица – Плодовитово – Първомай – Скобелево;\r\n- път ІІ-66 Чирпан – Плодовитово – Първомай – Скобелево;\r\n- Скобелево – Първомай – Плодовитово – път ІІ-66.\r\nПът ІІІ-5031: Движението по път III-5031 Опан – Гълъбово е ограничено на МПС над 10 т. \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово.\r\nРемонтни дейности: няма.\r\nОПУ-Търговище:\r\nВременно са въведени следните ограничения за движение на МПС:\r\nПът III-4082: Движението по път III-4082 Капище – Банковец от км 0+000 до 11+300 е ограничено за МПС над 3,5 т поради ремонтни дейности на мостово съоръжение. Срок до 30.04.2018 г.\r\nРемонтни дейности: \r\nПът II-51: Движението по път II-51 Попово – Дралфа от км 64+368 до км 71+418 се осъществява с повишено внимание поради ремонтни дейности. Срок до 31.12.2017 г.\r\nОПУ-Хасково:\r\nВременно са въведени следните ограничения за движение на МПС:\r\nПът III-5009: Движението по път III-5009 Козлец – Кърджали от км 0+000 до км 26+080 e ограничено за МПС над 12 т. Срок до 20.12.2017 г.\r\nРемонтни дейности:\r\nПът III-806: Движението по път III-806 Хасково – Минерални Бани от км 0+000 до км 0+877 се осъществява в едно платно поради ремонтни дейности. Срок до 18.12.2017 г.\r\nОПУ-Шумен:\r\nВременно са въведени следните ограничения за движение на МПС: \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси. Срок до 21.05.2018 г.\r\nОбходен маршрут: Шумен – Овчарово – Друмево.\r\nРемонтни дейности:\r\nПът ІІІ-701: Движението по път III-701 Секулово – Нови пазар в участъка на село Никола Козлево се осъществява в една лента поради превантивен ремонт. Срок до 10.11.2017 г.\r\nОПУ-Ямбол:\r\nВременно са въведени следните ограничения за движение на МПС:\r\nПът ІІІ-7008: Движението по път III-7008 Елхово-Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа.\r\nОбходен маршрут: по изграден обходен път до моста с ограничение на скоростта до 30 км/ч. Срок до 31.12.2017 г.\r\nПът III-7008: Движението по път III-7008 Елхово – Изгрев от км 2+440 до км 2+560 е ограничено поради лошо експлоатационно състояние на дървен мост над р. Тунджа.\r\nОбходен маршрут: по изграден обходен път до моста с ограничение на скоростта до 30 км/ч. Срок до 31.12.2017 г.\r\nРемонтни дейности:\r\nПът III-536: Движението по път III-536 Ямбол – Роза от км 3+100 до км 9+700 се осъществява в една лента поради ремонтни дейности на асфалтовата настилка. Срок до 31.12.2017 г.\r\nПът ІІІ-7008 с. Малък Манастир – с. Голям Манастир от км 18+059 до км 18+127 се осъществява в една лента поради пропаднала настилка и пропаднал насип. Срок до 31.12.2017 г.\r\nОпасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път II-16 Ребърково-Своге-Нови Искър; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2017.11.09", "title": "Актуална пътна пътна обстановка"}
{"url": "http://www.focus-news.net/news/2017/11/09/2455483/plovdiv-pri-proverka-na-novo-oborudvane-vav-vmz-sopot-e-postradal-sluzhitel-na-firmata-izalnitel.html", "text": "При извършване на проверка на ново технологично оборудване за галванична обработка във \"Вазовските машиностроителни заводи\" (\"ВМЗ\")-Сопот на 9 ноември, поради невнимание, проявено от служител на фирмата-изпълнител на оборудването, той се е подхлъзнал и паднал в една от ваните. Това съобщиха от \"ВМЗ\". По възможно най-бързия начин пострадалият е изваден, оказана му е долекарска с последвала първа медицинска помощ. Той е извозен в болнично заведение за окончателно установяване степента на поражения и назначаване на лечение. От предприятието уточняват, че мъжът не е служител на ВМЗ.\r\nПо данни на ОДМВР-Пловдив пострадалият е в тежко състояние. Той е на 43 години и е служител на софийска фирма.", "date": "2017.11.09", "title": "Пловдив: При проверка на ново оборудване във \"ВМЗ\"-Сопот е пострадал служител на фирмата-изълнител"}
{"url": "http://www.focus-news.net/news/2017/11/09/2455484/afp-emanyuel-makron-obyavi-iznenadvashto-poseshtenie-v-sauditska-arabiya.html", "text": "Президентът на Франция Еманюел Макрон изненадващо обяви, че ще посети Саудитска Арабия вечерта на 9 ноември, за да се срещне с престолонаследника на страната Мохамед Бин Салман, предаде  AFP.\r\nМакрон, който в момента е на първата си обиколка в Близкия изток, обяви по време на пресконференция в Дубай, че ще проведе преговори в Саудитска Арабия.  Виктор Турмаков", "date": "2017.11.09", "title": "AFP: Еманюел Макрон обяви изненадващо посещение в Саудитска Арабия"}
{"url": "http://www.focus-news.net/news/2017/11/09/2455485/vratsa-organizirana-e-podpiska-za-speshen-remont-na-patya-mezdra-s-gorna-beshovitsa.html", "text": "Организирана е подписка за спешен ремонт на пътя Мездра – с. Горна Бешовица, съобщиха за Радио „Фокус“ от Община Мездра. 1 128 жители на Мездра и селата Долна Кремена, Горна Кремена, Върбешница, Кален, Цаконица и Горна Бешовица са се включили в подписката и  настояват за спешен ремонт на пътния участък. От Общината посочиха още, че за състоянието на пътя, което е много лошо, са уведомени Министерството на регионалното развитие и благоустройството и Агенция “Пътна инфраструктура“. \r\nПо тази пътна отсечка се осъществява интензивен трафик до съседните общински центрове Бяла Слатина и Роман и осигурява достъп до главен път Е-79. От Община Мездра подчертаха, че актуалното състояние на трасето застрашава сигурността на хилядите леки и товарни автомобили, които ежедневно преминават по него.", "date": "2017.11.09", "title": "Враца: Организирана е подписка за спешен ремонт на пътя Мездра – с. Горна Бешовица"}
{"url": "http://www.focus-news.net/news/2017/11/09/2455486/hurriyet-spored-redzhep-tayip-erdogan-evropa-samo-se-prestruva-che-se-bori-sreshtu-terorizma.html", "text": "Турският президент Реджеп Тайип Ердоган заяви, че европейските държави предоставят убежище за терористичните организации и толерират тяхната дейност на своята територия, вместо да се борят срещу тях. Той обърна особено внимание на присъствието на Кюрдската работническа партия (ПКК) в Германия и в Австрия, пише  Hurriyet.\r\n„Те се разхождат по улиците на Берлин. Те се разхождат по Париж, по Австрия, по Европейския съюз. ПКК уж не е добре дошла (в ЕС), защото е приета за терористична организация. Ако е така, как така членовете ѝ могат свободно да се разхождат наоколо без полицейски ескорт?“, заяви Ердоган по време на реч в Анкара. Турското правителство от дълго време критикува някои европейски държави, че не се борят с дейността на ПКК на тяхна територия, включваща публични събирания и кампании за събиране на средства.\r\n„Въпреки, че ЕС признава ПКК за терористична организация, тя не предприема необходимите мерки срещу терористите“, заяви Ердоган. „Европа помага на ПКК. Тя единствено се преструва, че се бори срещу нея“, добави той.  Виктор Турмаков", "date": "2017.11.09", "title": "Hurriyet: Според Реджеп Тайип Ердоган „Европа само се преструва, че се бори срещу тероризма“"}
{"url": "http://www.focus-news.net/news/2017/11/09/2455487/prof-milko-palangurski-istorik-skandalno-e-balgarski-politik-da-zashtitava-tezata-na-edna-chuzhda-diplomatsiya-v-sluchaya-na-rusiya.html", "text": "Скандално е български политик да защитава тезата на една чужда дипломация, в случая - на Русия. Това каза в интервю за Радио „Фокус“ – Велико Търново историкът проф. Милко Палангурски по повод изказването на народния представител Иво Христов, че 80% от българите са „дебили“. По думите му не самата обидна квалификация е толкова скандална, колкото изказването, че българският народ е от „дебили“, защото са разбрали погрешно руската политика. \r\n„Винаги съм казвал, че русофилизмът не е политическа принадлежност, а някакво религиозно сектантство. Това е типичният и поредният пример за последните 140 години на такива политици, които казват, че политика с Русия не правят, а са „на хранилка“ на нейните външни фондове. Това е трагичното“, посочи проф. Палангурски. Той припомни, че от 1913 година в българския парламент не са се появявали подобни твърдения. \r\n„Тогава имаше „сляпа вяра“, че можем да направим „Санстефанския идеал“. Оттогава насам подобна теза имаше само при тоталитарната система, но тя се крепеше на дружбата със Съветския съюз, чиито въздух бе озоновата среда за съществуването на режим. В нормална, демократична България, с конституционно устройство, подобни политики не са се появявали, но явно е дошло времето. Мобилизирано е всичко, което може да се мобилизира срещу българските национални интереси от българските политици. Спомням си един лозунг на Александър III – „В България всичко става много лесно, когато намерите правилните хора, срещу правилните пари“. Явно пак сме на това ниво“, допълни проф. Палангурски.\r\nНадежда КРЪСТЕВА", "date": "2017.11.09", "title": "Проф. Милко Палангурски, историк: Скандално е български политик да защитава тезата на една чужда дипломация, в случая - на Русия"}
{"url": "http://www.focus-news.net/news/2017/11/09/2455488/zapochna-poseshtenieto-na-vitsepremiera-ekaterina-zaharieva-v-italianskata-republika.html", "text": "Заместник министър-председателят по правосъдната реформа и министър на външните работи Екатерина Захариева пристигна на летище „Леонардо да Винчи” в Рим. Това съобщиха от пресцентъра на Министерството на външните работи. Ръководителят на българската дипломация е на двудневно работно посещение в Италианската република.\r\nУтре тя ще се срещне с министъра на външните работи Анджелино Алфано и с държавния секретар по европейските въпроси Сандро Гоци. С колегите си тя ще обсъди въпроси от двустранните отношения с акцент върху отбраната и механизма за сътрудничество и оценка. Министър Захариева ще представи и приоритетите на Българското председателство на Съвета на ЕС, както и българската визия в дебата за бъдещето на Европа. Ще бъдат разгледани и теми като миграция и реформата на Шенген.\r\nОтношенията между двете държави се развиват във взаимна полза от самото установяване на дипломатически отношения на 25 юли 1879 година. В съвременен план Италия, която е сред най-големите и влиятелни западноевропейски държави и член на Г-7, подкрепи усилията на България за членство в ЕС и НАТО. Италия неведнъж е изразявала положителната си оценка за ролята и мястото на България като страна с утвърдени демократични институции и стабилизиращ фактор на Балканите. \r\nДнес между двете страни не само няма спорни или нерешени въпроси, но позициите им по основните въпроси от световния и европейския дневен ред съвпадат или са близки. Политическият диалог на най-високо държавно ниво е интензивен и благотворен. Последната среща на президентите на двете държави бе на 13 юли, когато президентът Румен Радев гостува на италианския си колега Серджо Матарела за работен обяд. Министър-председателят Бойко Борисов разговаря с италианския си колега Паоло Джентилони на 29 септември в Талин по време на неформалния Европейски съвет в областта на цифровите технологии. По време на разговора помежду им премиерът Джентилони е дал висока оценка на България за опазване на външната граница на ЕС. Последната визита на български министър на външните работи в Рим бе на 23-25 май 2016 година. През октомври заместник-министърът на външните работи на България Емилия Кралева разговоря последователно с италианския си колега Бенедето Делла Ведова и държавния секретар по европейските въпроси Сандро Гоци.\r\nИталия отстоява тезата за обръщане на повече внимание на южната част на Европа и пребалансиране на центъра на тежестта на ЕС на юг, както и за развитие на макрорегионите в рамките на Съюза. В тази светлина Италия възприема България като естествен партньор и съюзник с потенциал на Балканите и в южната част на Европа. За България Италия е изключително важен стратегически партньор и съюзник на основата на общото ни членство в ЕС и НАТО и в съответствие със стремежите на Италия да засили стратегическата си роля в Югоизточна Европа.\r\nЕдна от основните теми в двустранния политически диалог е миграцията, кризата с бежанците и взаимната подкрепа в инициативи, които двете държави предлагат на ЕС в търсене на солидарност и споделено разпределяне на бремето.\r\nИталия последователно подкрепя приемането на България в Шенгенското пространство, като не вижда причина за забавянето на решението за това. Рим също оценява и подкрепя усилията на България за включването на страната ни в Европейския механизъм на обменни курсове (ERM II), определян като „чакалнята за еврозоната”. България има подкрепата на Италия както в кандидатурата си за членство в Организацията за икономическо сътрудничество и развитие (ОИСР), така и за мониторинговия доклад на Европейската комисия по Механизма за сътрудничество и оценка, чийто резултати Рим намира за добри.\r\nИталия не само е сред водещите ни търговски партньори, но и от страните, в стокообмена, с които България има положително салдо. Износът ни за Италия през 2016 г. възлиза на два милиарда и 170,2 млн. евро. Това е ръст с 1,5% на годишна база и прави италианския пазар вторият най-голям за българския експорт след Германия. В същата година сме внесли стоки и услуги от страната за два милиарда и 67,5 млн. евро, което е с 3,6% в сравнение с предходната година и нарежда италианския внос на трето място след Германия и Русия.\r\nИталианските инвестиции в България за периода 1996-2016 г. възлизат на общо 1,579 млрд. евро, с което страната е четвърта по обем на преки чуждестранни инвестиции у нас, след Холандия, Австрия и Гърция.\r\nОт 1997 г. насам се отчита и непрестанно нарастване на италианските туристи у нас, като за първите шест месеца на 2017 г. в България са били 67 866 италианци, което е с 23,3% ръст спрямо първата половина на предходната година. Българите, посетили Италия в същия период, са 111 050, което е с 35,6% повече на годишна база.\r\nТрадиционно интензивно и задълбочено е културното сътрудничество между двете държави. Редица българи, сред които архитектът Николай Дюлгеров и оперните изпълнители Борис Христов, Никола Гюзелев и Райна Кабаиванска, са вплели имената си в съвременната италианска култура. Резултат от това сътрудничество днес е дейността на Българската академия за изкуства и култура „Борис Христов” в Рим. Тя се намира в сграда, дарена на българската държава от Борис Христов.\r\nДвете страни полагат усилия за разпространяване на български език в Италия и италиански – у нас. Българистиката в Италия има установени традиции. Лекторати по български език има в университети в Рим, Болоня, Неапол, Пиза и Венеция. У нас лекторати по италиански език с квалифицирани преподаватели от Италия функционират успешно в СУ „Св. Климент Охридски” и Великотърновския университет „Св. св. Кирил и Методий”. Освен това поколения студенти и любители на Италия, правещи първите си стъпки в познанството на езика, страната и италианците, се ръководят от методиката и учебниците на българина Катерин Катеринов.\r\nСпоред италиански източници и неофициални данни, българската общност в Италия възлиза на около 100-130 хиляди души. В момента в италиански университети се обучават над 400 българи, а стотици други имат италиански дипломи.", "date": "2017.11.09", "title": "Започна посещението на вицепремиера Екатерина Захариева в Италианската република"}
{"url": "http://www.focus-news.net/news/2017/11/09/2455489/tass-predsedatelyat-na-parlamentarnata-asambleya-na-osse-napusna-posta-si.html", "text": "Председателят на Парламентарната асамблея на ОССЕ, бившият австрийски депутат Кристин Мутонен напусна поста си, защото на преминалите в страната през октомври избори тя не влезе в парламента, предава  ТАСС.\r\nДо лятото на следващата година, когато ще премине ежегодната сесия на ПА на ОССЕ, ще бъде избран нов председател на организацията, а неговите задължения временно ще се изпълняват от представителя на Грузия Георгий Церетели, който в момента е заместник-председател на органа. \r\nНа състоялата се в Копенхаген среща с генералния секретар на ПА на ОССЕ Роберто Монтелой и сътрудниците на апарата на Асамблеята Церетели определи като свои приоритети запазването на ценностите на ОССЕ и ролята на организацията в разрешаването на конфликтите.  Виктор Турмаков", "date": "2017.11.09", "title": "ТАСС: Председателят на Парламентарната асамблея на ОССЕ напусна поста си"}
{"url": "http://www.focus-news.net/news/2017/11/09/2455490/chosun-ilbo-tri-amerikanski-samoletonosacha-shte-provedat-manevri-kray-brega-na-yuzhna-koreya.html", "text": "Три американски ядрени самолетоносача, заедно със своите ударни групи, ще проведат маневри във водите край Южна Корея, пише „Чосун Илбо“.\r\nАрмадата на самолетоносача „Нимиц“ навлезе в Южнокитайско море на 4 ноември и в момента преминава край остров Тайван. Групата на „Теодор Рузвелт“ е отплувала  от  Сан Франциско и в момента е край Гуам. „Роналд Рейгън“ в момента е разположен във водите, източно от Южна Корея. \r\nСпоред местен военен източник „трите армади ще проведат морски маневри в акваторията между Южна Корея и Япония от 10 ноември. Те ще проведат редица учения, включително излитания на изтребители и десант“. \r\nПрисъствието им е демонстрация на сила пред Северна Корея.  Виктор Турмаков", "date": "2017.11.09", "title": "„Чосун Илбо“ : Три американски самолетоносача ще проведат маневри край брега на Южна Корея"}
{"url": "http://www.focus-news.net/news/2017/11/09/2455491/stara-zagora-film-za-edinstveniya-otselyal-do-dnes-lagerist-ot-vremeto-na-sotsializma-shte-bade-predstaven-v-kazanlak.html", "text": "Филмът „Моето лято в Слънчев бряг” ще бъде представен от 17.30 часа на 10 ноември в Литературно-художествен музей „Чудомир”, каза за Радио „Фокус“ режисьорът на филма Петър Марчев. Той поясни, че това е разказ на единствения оцелял до днес лагерист от времето на социализма – казанлъчанина Христо Мичев. Той попада в лагерите на смъртта едва на 17 години и вместо на курорта „Слънчев бряг”, е изпратен в едно от най-зловещите места, където биват заточени инакомислещите българи, и става свидетел на неща, които няма да забрави до края на живота си. \r\nСпоред архивите между 1945 г. и 1962 г. в 86-те трудови лагера на комунистическа България са въдворени 28 530 „врагове на народа”. „По оценки на изследователите общият брой на политическите концлагеристи в България е много по-голям от официално признатите близо 30 000 души, защото до 1951 г. народната власт не води отчет за въдворените в лагерите. А това е времето, когато броят им е бил най-голям“, коментира Марчев.\r\nСлавяна ГАЙДАРОВА", "date": "2017.11.09", "title": "Стара Загора: Филм за единствения оцелял до днес лагерист от времето на социализма ще бъде представен в Казанлък"}
{"url": "http://www.focus-news.net/news/2017/11/09/2455492/sport-daniil-medvedev-izleze-na-polufinal-na-sledvashtoto-pokolenie-v-milano.html", "text": "Руснакът Даниил Медведев победи с 3:1 сета (3:4, 4:2, 4:3, 4:0) американеца Джаред Доналдсън на мача от груповата фаза на Финалите на „Следващото поколение“ в Милано, достигайки на полуфинал. \r\nМачовете в турнира се провеждат в експериментален формат – продължителността на сетовете е намалена.  Виктор Турмаков", "date": "2017.11.09", "title": "Спорт: Даниил Медведев излезе на полуфинал на „Следващото поколение“ в Милано"}
{"url": "http://www.focus-news.net/news/2017/11/09/2455493/blagoevgrad-v-regionalniya-istoricheski-muzey-na-11-noemvri-shte-bade-predstavena-izlozhba-ot-takani-i-drugi-predmeti-ot-selo-zarovo-solunsko.html", "text": "В залите на Регионален исторически музей – Благоевград от 11.00 часа на 11 ноември ще бъде представена изложба под надслов „Заровска среща“. Това съобщи за Радио „Фокус“ – Пирин Здравка Димитрова, екскурзовод в културната институция. „В рамките на изложбата ще бъдат представени тъкани и други предмети от материалната култура на село Зарово, Солунско“, каза още Димитрова. На събитието ще бъде представена и книгата на Камелия Грънчарова – „Село Зарово, Солунско – маркери на идентичността“.\r\nЛивия НИНОВА", "date": "2017.11.09", "title": "Благоевград: В Регионалния исторически музей на 11 ноември ще бъде представена изложба от тъкани и други предмети от село Зарово, Солунско"}
{"url": "http://www.focus-news.net/news/2017/11/09/2455494/predstoyashti-sabitiya-v-stranata-za-10-noemvri-agentsiya-fokus.html", "text": "***\r\nВицепрезидентът Илияна Йотова и зам. министърът на на регионалното развитие и благоустройството Деница Николова ще вземат участие в Национална научна конференция на тема „10 години България в Европейския съюз - въздействие върху развитието на публичните политики и законодателството”, която ще се проведе в Аулата на Нов български университет. \r\n***\r\nВицепрезидентът Илияна Йотова ще бъде гост на официалната церемония по награждаването на победителите от Националната стипендиантска програма „За жените в науката“, която ще се състои пред Аулата на СУ „Св. Климент Охридски“.\r\n***\r\nОт 09.00 часа в Централния военен клуб министърът на отбраната Красимир Каракачанов ще открие Българо-американски форум на отбранителната индустрия. \r\n***\r\nОт 09.00 часа ще започне редовното заседание на Народното събрание. \r\n***\r\nОт 08.30 часа в хотел „Хилтън“ ще се състои международната конференция CEE Frontier Markets – Economic Developments Shaping the Future. \r\n***\r\nОт 09.00 до 17.00 часа в залата на кино „Люмиер Лидл“ ще се състои годишната Конференция Образование 2017 с основен акцент как училищата и образователната система да привличат, задържат и развиват ефективни и мотивирани учители.  Очаква се във форума да вземе участие и министърът на образованието и наука Красимир Вълчев. \r\n***\r\nОт 09.30 часа ръководството на КНСБ ще се срещне с парламентарната група на ПП ГЕРБ в сградата на Народното събрание. Темите ще бъдат предложенията на КНСБ към държавния бюджет за следващата година.\r\n***\r\nОт 09.30 часа в сградата на Столична община ще се състои официална церемония по закриване на програмата „Corporate Service Corps“. Очаква се гост на церемонията да бъде кметът на София Йорданка Фандъкова. \r\n***\r\nОт 09.30 часа XVI състав на Специализирания наказателен съд ще се гледа делото срещу Милко М., Росен Д., Златомир И. и др. за организиране и ръководене на организирана престъпна група. \r\n***\r\nОт 10.00 часа в хотел „Арена ди Сердика” председателят на ДПС Мустафа Карадайъ ще открие  конференция на балканските либерали на тема „Западните Балкани- неразделна част от Обединена Европа“, на която Движението за права и свободи е  организатор. \r\n*** \r\nОт 10.00 часа 26-и състав на Софийски градски съд ще разгледа мярката за неотклонение на Елизабет Вон Месинг, на която е повдигнато обвинение за пране на пари.\r\n***\r\nОт 10.00 часа VII състав на Специализирания наказателен съд ще гледа делото срещу Илиан М., Ангел П., Живомир Б. и др. за организиране и ръководене на организирана престъпна група. \r\n***\r\nОт 10.00 часа ХII състав на Специализирания наказателен съд ще гледа делото срещу Младен М., Мария Т. , Полина Т. и др. за организиране и ръководене на организирана престъпна група. \r\n***\r\nОт 11.00 часа в зала „Запад“  на Народното събрание еврокомисарят Мария Габриел ще се срещне с народните представители от Комисията по външна политика и от Комисията по вътрешна сигурност и обществен ред. От 12.10 часа българският еврокомисар ще разговаря с депутатите от Комисията по европейски въпроси и контрол на европейските фондове и Комисията по транспорт, информационни технологии и съобщения. \r\n*** \r\nОт 11.00 часа екипът на „Зелена София“ с координатор Елица Панайотова ще връчи наградите на най-активните първокласници от 2 СУ, които взеха участие в инициативата “ИСКАМ ПЕША”. \r\n***\r\nОт 11.00 часа XVIII състав на Специализирания наказателен съд ще гледа делото срещу Андреан А., Благо А., Венцислав Ф. и др. за организиране и ръководене на организирана престъпна група. \r\n***\r\nОт 14.00 часа ХIV състав на Специализирания наказателен съд ще гледа делото срещу Георги П., Константин Н., Марио Н. и др. за образуване и ръководене на организирана престъпна група. \r\n***\r\nОт 18.00 часа в Балната зала на бившия царски дворец (Националната галерия) ще бъде представена най-новата книга на проф. Николай Овчаров „Цар Иван Александър Асен – миротворецът”.\r\n***\r\nОт 13.00 часа в СУ „Климент Охридски“ ще бъде представена книгата „Заедно за Европа“ на Областния информационен център – Варна.\r\n***\r\nОт 19.30 часа в зала „Пейо Яворов“ ще се проведе концерт на Ахат и Джо Лин Търнър.\r\n***\r\nОт 18.00 часа в Дом на писателя ще бъде представена стихосбирката „Хемус“. \r\n***\r\nОт 10.30 часа пред мавзолея на „Владислав Варненчик“, с тържествена церемония с военен ритуал и отслужване на заупокойна молитва в памет на загиналите християнски воини ще бъде отбелязана 573-тата годишнина от Битката при Варна.\r\n*** \r\nОт 10.30 часа с тържествена церемония с военен ритуал, отслужване на заупокойна молитва в памет на загиналите християнски воини пред мавзолея на „Владислав Варненчик“ и поднасяне на венци и цветя на паметника на Янош Хуняди. \r\n***\r\nОт 11.00 часа в Регионалния пресклуб на БТА ще се проведе пресконференция, на която ще бъде представен проектът „Регионална мрежа за социална кохезия”, финансиран по Програма ИНТЕРРЕГ V-A Румъния – България.  Проектът цели чрез трансгранично консолидиране на ресурси, изграждане на капацитет и публично-частно партньорство да се постигане по-висока ефективност на социалните услуги за хората от българо-румънската гранична зона, изложени на риск от бедност или социално изключване. \r\n***  \r\nОт  10.00 часа в зала „Европа“ на ВТУ ще се проведе единайсетата международна научна конференция „Проблеми на устната комуникация“.\r\n***  \r\nОт 13.00 часа на I-ви етаж в РЗИ (заседателна зала, зад кафе автомата) ще се проведе пресконференция за Награждаване на победителите в Общинския конкурс за рисунка по безопасност на движението на тема „Аз се движа безопасно” и изложба на представените творби. \r\n***  \r\nОт 19.00 часа в НЧ „Надежда 1869“ ще бъде представен„Пилето, което казва КУ“ – моноспектакъл на Иван Юруков.\r\n***\r\nОт 10.00 часа в Конферентна зала на Общински съвет – Враца, кметът Калин Каменов ще направи публичен отчет на втората година от първия си мандат.\r\n***\r\nОт 17.30 часа в читалня при НЧ „Развитие 1869“ ще се проведе творческа вечер посветена на Иван Димитров и представяне на книгата „Силата на думите“. \r\n***  \r\nОт 11 часа на пресконференция в Регионалния пресклуб на БТА във Видин сдружение Свободен младежки център ще представи проект “Регионална мрежа за социална кохезия”, финансиран по Програма ИНТЕРРЕГ V-A Румъния – България.\r\n***  \r\nОт 18.00 часа в Скай-бара на хотел \"Амбарица\" ще се проведе среща на  групата \"отГОворните\" (инициативни млади хора от града), която те ще обявят дейността си.\r\n***\r\nОт 09.30 часа в малката заседателна зала на Община Добрич кметът Йордан Йорданов ще се срещне с лекоатлетката Радосвета Симеонова и нейния треньор Еманоела Радева. - \r\n***\r\nОт 12.15 часа в офиса на Движение „България на гражданите“ пресконференция ще дадат\r\nпредседателят на ДБГ Димитър Делчев, кметът на Община Добрич-град Йордан Йорданов, , общинските съветници от ДБГ Нивелин Радичков, Михаел Игнатов, Георги Друмев и Силвия Колева, член на националното ръководство на ДБГ.\r\n***\r\nОт 14.50 часа в Регионална библиотека „Дора Габе“ ще се проведе литературна среща с потребители на Център за социална рехабилитация и интеграция.\r\n***\r\nОт 10.00 часа Общинският съвет в Дупница ще проведе извънредно заседание във връзка с битовите отпадъци. \r\n***\r\nОт 11.00 часа в зала „Васил Караиванов“ на Община Карлово, Областна администрация Пловдив организира информационна среща във връзка с Българското председателство на Съвета на Европейския съюз през 2018 г.\r\n***\r\nВ 10.45 часа в 4-а аудитория на Ректората на ПУ „Паисий Хилендарски“ ще се състои тържественото откриване на седмото издание на Международния научно-практически семинар по превод „Обучение по преводаческо майсторство“.\r\n***\r\nОт 19.00 часа в Държавен куклен театър-Сливен ще бъде представен премиерния спектакъл „Драконът“. \r\n***\r\nОт 11.00 часа в зала „Фоайе“ на Община Стара Загора екипът на омбудсмана Мая Манолова ще се среща с граждани. В 12.00 часа в с. Ветрен омбудсманът Мая Манолова ще открие Седмия национален фестивал „Като звездите“ за деца таланти в неравностойно положение, който се провежда под нейния патронаж. По-рано през деня, в 11.00 часа, Мая Манолова ще даде брифинг в община Мъглиж.\r\nВ 15.30 часа, омбудсманът Мая Манолова, местният обществен защитник Надежда Чакърова и кметът на Стара Загора Живко Тодоров ще дадат съвместна пресконференция в Зала 2 в сградата на Общината.\r\n***\r\nОт 19.00 часа в Оперния театър ще се състои заключителен концерт на IX международен конкурс за млади тромпетисти. \r\n***\r\nОт 19.00 часа в Драматичен театър ще се състои вокален спектакъл на студия „Трая глас“ и група „Спектрум“. \r\n***\r\nОт 10.00 часа в зала 2 на Областна администрация Шумен ще се проведе заседание на Областния съвет за намаляване на риска от бедствия.\r\n*** \r\nОт 10.30 часа в Регионалния пресклуб на БТА председателят на организационния комитет на „IX Международен есенен турнир по информатика“  Бисерка Йовчева ще даде пресконференция относно предстоящата IT надпревара, чиито домакин ще бъде град Шумен.", "date": "2017.11.09", "title": "Предстоящи събития в страната за 10 ноември (Агенция „Фокус”)"}
{"url": "http://www.focus-news.net/news/2017/11/09/2455495/nimh-utre-nad-mnogo-rayoni-shte-ima-znachitelna-oblachnost-pochti-bez-valezhi-i-s-maksimalni-temperaturi-mezhdu-10-i-15.html", "text": "През нощта над по-голямата част от страната облачността ще се задържи значителна, но ще остане почти без валеж. Разкъсвания и намаления на облачността ще има над Южна България. Ще бъде почти тихо, с минимални температури между 4° и 9°, в София - около 4°. Това съобщи за Агенция „Фокус“ Христо Христов, дежурен синоптик в Националния институт по метеорология и хидрология (НИМХ) към Българската академия на науките (БАН). Утре над много райони ще има значителна облачност, а преди обяд в низините и котловините - мъгли. Почти без валежи. Повече слънце ще има над Южна България, а по-късно през деня и над Северна. Ще духа слаб вятър от запад-северозапад. Максимални температури, предимно между 10° и 15°, в София 11°.  \r\nНад Черноморието ще има значителна облачност, но почти без валеж. Ще духа слаб до умерен вятър от запад-северозапад. Максималните температури на въздуха 13-14°, близки до температурата на морската вода. Вълнението на морето ще е 2-3 бала, но с тенденция на отслабване.\r\nВ планините ще преобладава слънчево време с временни увеличения на облачността, но без валеж.  Ще духа слаб, по високите и открити части умерен вятър от запад-северозапад. Максималната температура на височина 1200 метра ще е около 8°, на 2000 метра – около 2°.\r\nПрез почивните дни и в началото на следващата седмица времето ще бъде предимно облачно, на места в низините - мъгливо. В събота по-късно през деня в западните райони ще започнат валежи, а през нощта срещу неделя и в неделя ще превали на места и в останалата част от страната. В понеделник слаби превалявания ще има на отделни места в Южна България. Вятърът ще е слаб с южна компонента. Температурите ще се повишават бавно и в понеделник минималните ще са между 7° и 12°, а максималните - между 15° и 20°.", "date": "2017.11.09", "title": "НИМХ: Утре над много райони ще има значителна облачност, почти без валежи и с максимални температури между 10° и 15°"}
{"url": "http://www.focus-news.net/news/2017/11/09/2455496/afp-es-smyata-che-katalunskata-kriza-ima-ogranicheno-vliyanie-varhu-ikonomikata.html", "text": "Европейският комисар за икономиката и финансите Пиер Московиси заяви, че кризата в Каталуния има „ограничено“ влияние върху икономиката на Испания, предава  AFP.\r\n„Основният ни сценарий не включва потенциално голямо икономическо влияние от случващото се в Каталуния. Наблюдавам, че реакцията на пазарите е сравнително ограничена“, заяви Московиси. „Реакциите на пазарите спрямо скорошните събития в Каталуния остават сдържани, но рискът за бъдещото развитие на ситуацията остава и това може да има влияние върху икономическия ръст“, добави той. \r\nПо-рано тази седмица испанският министър на икономиката Луис де Гиндос предрече забавяне на икономиката на страната си заради каталунската криза.  Виктор Турмаков", "date": "2017.11.09", "title": "AFP: ЕС смята, че каталунската криза има „ограничено“ влияние върху икономиката"}
{"url": "http://www.focus-news.net/news/2017/11/09/2455497/ria-novosti-trima-dushi-sa-zaginali-pri-srutvane-na-zhilishtna-sgrada-v-ruskiya-grad-izhevsk.html", "text": "Трима души са загинали, а четирима, включително спасител, са ранени при частичното срутване на жилищна сграда в руския град Ижевск, предава  РИА Новости.\r\n„Известно , че трима души са загинали. Телата на двама са докарани до бюрото за медицински експертизи. Тялото на третия се изважда от отломките“, съобщи представител на министерството на здравеопазването на руската република Удмуртия, където се намира Ижевск. Той добави, че са ранени четирима души – двама младежи, възрастна жена и сътрудник на министерството на извънредните ситуации, получил травма по време на спасителните работи. \r\nПод отломките на девететажната сграда все още остават хора.  Напълно са разрушени осем апартамента, обитавани от 28 души.  Виктор Турмаков", "date": "2017.11.09", "title": "РИА Новости: Трима души са загинали при срутване на жилищна сграда в руския град Ижевск"}
{"url": "http://www.focus-news.net/news/2017/11/09/2455498/vladimir-nikolov-osnovno-uchilishte-bacho-kiro-veliko-tarnovo-edna-ot-misiite-na-uchilishteto-e-da-nauchim-detsata-da-izpolzvat-novite-tehnologii-ne-samo-za-zabavlenie.html", "text": "Една от задачите на Основно училище „Бачо Киро“ във Велико Търново е да научи децата и младежите да използват новите технологии не само за забавление. Учителите се стараят да им покажат, че те могат да им помогнат по-лесно да намерят своето място в живота и да се усъвършенстват непрестанно. Това коментира пред Радио „Фокус“ – Велико Търново директорът на учебното заведение Владимир Николов. В часовете по различни предмети педагогическия персонал използва хардуерни и софтуерни продукти, за да привлече и задържи вниманието на учениците. „Тези дейности илюстрират учебното съдържание, за да може чрез него децата да бъдат вкарани по-активно в образователния процес, защото, ако чете нещо човек, той може да го забрави, а ако получи информация за него от някой друг, то тя може да е изопачена или криворазбрана. Но ако човек сам мине през информацията, разбере я и я възприеме, тогава той я запомня за цял живот“, обясни Владимир Николов. Това, по думите му, е и една от причините „Бачо Киро“ да е определено за иновативно училище.\r\nЛуиза ТРАНЧЕВА", "date": "2017.11.09", "title": "Владимир Николов, Основно училище „Бачо Киро“-Велико Търново: Една от мисиите на училището е да научим децата да използват новите технологии не само за забавление"}
{"url": "http://www.focus-news.net/news/2017/11/09/2455499/blagoevgrad-patyat-do-cherkvata-sv-mina-v-s-starchevo-obshtina-petrich-se-blagoustroyava-v-navecherieto-na-praznika-na-seloto.html", "text": "Пътят до черквата \"Св. Мина\" в с. Старчево, община Петрич, се благоустроява в навечерието на празника на селото. Това съобщиха от пресцентъра на Общината. Започна полагането на асфалтов пласт, който ще води до вратата на черквата. Така завършва ремонтът на пътя, който след десетилетия вече ще е благоустроен. \r\nЧерквата \"Свети Мина\" в село Старчево е единствената в Неврокопска епархия, чийто патрон е този светец. Ежегодно тя се посещава от стотици вярващи от цялата страна, а някои от тях нощуват в черквата за здраве и изцеление в нощта срещу празника, посветен на светеца. Заради това още миналата година общинското ръководство на Петрич започна първи етап от благоустрояването на пътя с бетониране. Останаха последните метри до черковната врата /800 кв. м/ , върху които се полага един пласт асфалт.", "date": "2017.11.09", "title": "Благоевград: Пътят до черквата \"Св. Мина\" в с. Старчево, община Петрич, се благоустроява в навечерието на празника на селото"}
{"url": "http://www.focus-news.net/news/2017/11/09/2455500/art-proektat-bronzovata-kashta-shte-bade-postaven-na-myastoto-na-mavzoleya-v-sofiya-za-perioda-yanuari-dekemvri-2018-g-obzor.html", "text": "Столичният общински съвет прие поставянето на временната художествена инсталация „Бронзовата къща“ на пл. „Княз Александър I“ за периода януари-декември 2018 г. Проектът представлява скулптурна сграда - едновременно произведение на изкуството и функционален обект, висок между 12 и 14 м. и съставен от над 1000 масивни бронзови елемента, които препращат към силуети и орнаменти от българската архитектура.  Създаден е от живеещият в Австрия български художник Пламен Деянофф и ще бъде поставена на мястото на бившия мавзолей. Поставянето му е по предложение на австрийското правителство във връзка с председателството на Съвета на ЕС, което двете държави поделят догодина.\r\nТомас Щьолцл - заместник-посланик в Посолство на Република Австрия в България, обясни, че „Бронзовата къща“ е проект, който е много важен както за Австрия, така и за България. „Австрийското посолство и Австрийското генерално канцлерство се решиха да подкрепят проекта, защото 2018 г. може да се нарече, че е нашата година. По този начин бихме искали да отбележим европейската година на културното наследство“, обясни той.\r\nПриетият доклад обаче предизвика дълъг дебат по време на заседанието. Представителите на групата на БСП в Столичния общински съвет коментираха, че проектът е несериозен и необоснован и гласуваха с „Въздържал се“. Заместник-председателят на СОС от групата на БСП Милка Христова обясни, че са грешни твърденията на вносителите, че това е най-високата скулптура и че от описанието на проекта не става ясно дали това е скулптура, сграда, инсталация или нещо друго. Тя уточни, че през 2011 г. „Бронзовата къща“ е била предлагана от създателя си на Великотърновския общински съвет, но е направено запитване към Института за паметници на културата, където категорично е казано, че този проект не се вписва в културната среда на града. „Защо тогава ние, софиянци, да считаме, че подобна инсталация се вписва в сърцето на нашия град – среда, изобилстваща със сгради от миналия век?“, попита тя. Председателят на ПГ на Градския съвет на БСП – София и член на Изпълнителното бюро на партията Калоян Паргов уточни, че проектът е станал изведнъж и без да стане ясно колко ще струва застраховката му, осветлението и демонтажът. Той каза още, че днес Паметникът на съветската армия за пореден път е осъмнал с надпис и призова общинските съветници и кметът на София Йорданка Фандъкова да бъдат отговорни към всички паметници без значение какъв смисъл носят.\r\nСилвия Христова – съветник в Столичния общински съвет от групата на ГЕРБ, председател на постоянната комисия по архитектура и градоустройство и вносител на доклада за „Бронзовата къща“, уточни, че в проекта за решение ясно е вписано какво поема Столична община и какво - австрийската страна. \"Нашият град поема осветлението и охраната и смятам, че това не струва нещо, заради което опозицията да протестира. Трайчо Трайков току-що изчисли, че електричеството ще излиза по 15 лв. на ден. Ролята на съвременното изкуство е да предизвиква\", каза още тя и уточни, че изпитва лично удовлетворение, че ще види проектът реализиран.\r\nГлавният архитект на София Здравко Здравков обясни, че мястото на мавзолея е подходящо за арт инсталации като „Бронзовата къща“, защото те предизвикват мисленето на хората. „Тази арт инсталация тежи доста като натоварване – над 20 тона, които ще бъдат разположени върху четири крака, сложени върху останките на бившия мавзолей. Предстои едно допълнително проучване, при което да се види какво ще намерим отдолу, защото за мен най-важна е безопасността на съоръжението“, каза още той и уточни, че все още се очаква официалното становище на Министерството на културата, но има индикации, че то ще бъде положително.\r\nЦветилена СИМЕОНОВА", "date": "2017.11.09", "title": "Арт проектът „Бронзовата къща“ ще бъде поставен на мястото на мавзолея в София за периода януари-декември 2018 г. (ОБЗОР)"}
{"url": "http://www.focus-news.net/news/2017/11/09/2455501/emanyuel-makron-frantsiya-shte-prodade-dva-boyni-koraba-na-oae.html", "text": "Президентът на Франция Еманюел Макрон заяви, че страната му ще продаде на ОАЕ две корвети клас „Гоуинд“, изработени от държавната корабостроителница „Навал груп“ , предава  Reuters.\r\n„Споразумението включва възможността за продажбата на още два допълнителни съда“, съобщава френското президентство в официално свое заявление. Не са разкрити финансови детайли. \r\nФренските оръжейни доставки в региона на Персийския залив са се увеличили през последните години, след като Париж изгради нови връзки със сунитските арабски държави, които оценяват твърдата му позиция спрямо техния шиитски съперник Иран и заради позициите, подобни на техните, спрямо регионалните конфликти.  Виктор Турмаков", "date": "2017.11.09", "title": "Еманюел Макрон: Франция ще продаде два бойни кораба на ОАЕ"}
{"url": "http://www.focus-news.net/news/2017/11/09/2455502/sport-za-parvi-pat-v-istoriyata-v-sauditska-arabiya-shte-se-provede-basketbolen-mach-za-zheni.html", "text": "За първи път в историята в Саудитска Арабия ще се проведат баскетболни мачове за жени. \r\nТурнирът между отбори на висши учебни заведения и клубове ще се състои на 11 ноември. Мъже няма да бъдат допускани като зрители. \r\nЕдва тази година в училищата на Саудитска Арабия бяха въведени уроци по физкултура за момичетата.  Виктор Турмаков", "date": "2017.11.09", "title": "Спорт: За първи път в историята в Саудитска Арабия ще се проведе баскетболен мач за жени"}
{"url": "http://www.focus-news.net/news/2017/11/09/2455503/general-konstantin-popov-gerb-sektorat-na-otbranata-nyama-nuzhda-ot-poveche-reformi-a-ot-pravilno-upravlenie-na-finansoviya-resurs.html", "text": "Проектобюджетът за 2018 година ще осигури модернизация във въоръжените сили, каза в интервю за Радио „Фокус“  депутатът от ГЕРБ и председател на Комисията по отбрана в Народното събрание ген. Константин Попов. Според него секторът на отбраната няма нужда от повече реформи, а от правилно управление на финансовия ресурс. „За това не са необходими финансови средства. Може би едно преструктуриране на начина на вземане на решение, на определяне на приоритетите, ще донесе необходимия резултат. Разбира се, възможно е по предложение на началника на отбраната, на Щаба на отбраната, да се потърсят и някои други решения, ако е необходимо, да се създадат нови формирования в региони, където има достатъчно желаещи да служат“, посочи ген. Константин Попов и допълни, че мотивация за личния състав на Българската армия представляват не само увеличените възнаграждения, но и по-големите перспективи пред военослужещите. Той уточни, че ще бъдат заделени средства за нов тип боен самолет, както и за поддръжка на настоящата авиационна техника.", "date": "2017.11.09", "title": "Генерал Константин Попов, ГЕРБ: Секторът на отбраната няма нужда от повече реформи, а от правилно управление на финансовия ресурс"}
{"url": "http://www.focus-news.net/news/2017/11/09/2455504/dobrich-kmetat-yordan-yordanov-i-negoviyat-ekip-otchetoha-svoyata-rabota-prez-dvete-godini-ot-svoya-mandat.html", "text": "Кметът Йордан Йорданов на Добрич и неговият екип отчетоха пред обществеността своята работа през двете години от своя мандат, предаде кореспондентът на Радио „Фокус” – Варна. Кметът на Добрич още миналия месец отправи покана към граждани, неправителствени организации, представители на бизнеса, на граждански сдружения и организации да участват в общоградско събрание за представяне на отчета за двете години на управление. Събранието се проведе тази вечер във фоайето на концертна зала „Добрич“. Кметът и неговият екип представиха пред обществеността изпълнението на заложените приоритети. Йордан Йорданов подчерта, че открито и динамично управление е един от приоритетите в работата на кметския екип, като тази насока в работата се изразява във стартиралия форум „Бъдеще за Добрич“, в срещите с граждани по квартали с представители на кметския екип, във възможността да се проследяват онлайн заседанията на Общинския съвет, в прекия диалог с хората в приемните дни и в организираните срещи по различни теми. Обновена е и интернет страницата на Общината с нови и иновативни решения. Сайтът на Община град Добрич е обявен за един от трите най-добри в страната ни. Кметът на Добрич припомни и наградите, които са заслужени от местната власт – за почтеност и етикет за иновации, за открита Фейсбук приемна. Той подчерта, че всички тези награди са важни въобще за града и неговото развитие в бъдеще. \r\nЖулиета НИКОЛОВА", "date": "2017.11.09", "title": "Добрич: Кметът Йордан Йорданов и неговият екип отчетоха своята работа през двете години от своя мандат"}
{"url": "http://www.focus-news.net/news/2017/11/09/2455505/tass-neizvestni-litsa-sa-izvarshili-napadenie-sreshtu-chasti-na-irakskata-armiya-v-grad-kirkuk.html", "text": "В северния иракски град Киркук е извършено въоръжено нападение срещу части на иракската армия, предава ТАСС, позовавайки се на местни медии.\r\nНеизвестните нападатели са обстрелвали войници от специалните части на иракските въоръжени сили с миномети и автоматично оръжие в централния квартал награда „Еш Шурджа“. При нападението е подпалена армейска бронирана кола. Няма информация за жертви. Агенция „Фокус“ припомня, че богатата на петрол провинция Киркук бе заета от проправителствените сили на Ирак в средата на октомври по заповед на министър-председателя Хайдер ал Абади в рамките на операцията по възстановяването на сигурността над регионите, за които претендира Иракски Кюрдистан. Това бе направено в отговор на провелия се на 25 септември в референдум за независимостта на автономната област.  Виктор Турмаков", "date": "2017.11.09", "title": "ТАСС: Неизвестни лица са извършили нападение срещу части на иракската армия в град Киркук"}
{"url": "http://www.focus-news.net/news/2017/11/09/2455506/prof-mihail-konstantinov-balgariya-ne-tryabva-da-narushava-vatreshnata-si-stabilnost-v-navecherieto-na-predsedatelstvoto-na-saveta-na-es.html", "text": "България не трябва да нарушава вътрешната си стабилност в навечерието на председателството на Съвета на Европейския съюз (ЕС). Това каза в интервю за Радио „Фокус“ анализаторът проф. Михаил Константинов, във връзка с подготвяния от БСП вот на недоверие срещу правителството. Според него във времена, в които сепаратизмът и разцеплението обуславят политическата сцена, страната ни в никакъв случай не трябва да изпуска позицията си на стабилизатор. „Предстоящите събития в Корейския полуостров и това, което ще се случи на 21 декември в Каталония, са все събития с много тежки последствия. И независимо от резултата, те ще разклащат и европейското, и световното обществено положение. Даже бих казал, че на нас ни обръщат твърде голямо внимание, което, може би, не заслужаваме, именно защото сме стабилни. Клатенето на държавата в този момент е много безотговорно и даже то граничи с антинационални действия“, заяви проф. Михаил Константинов и допълни, че по принцип целта на инициирането на вот на недоверие срещу правителството у нас е не да се свали кабинета, а да се предизвика дебат по обществено-значими теми. Той посочи, че БСП трябва да поеме отговорност за последствията, които ще настъпят на политическата сцена, в случай че вотът на недоверие, който предстои да бъде внесен, е успешен.", "date": "2017.11.09", "title": "Проф. Михaил Константинов: България не трябва да нарушава вътрешната си стабилност в навечерието на председателството на Съвета на ЕС"}
{"url": "http://www.focus-news.net/news/2017/11/09/2455507/yordan-yordanov-kmet-na-dobrich-razvitieto-i-modernizatsiyata-na-infrastrukturata-sa-vazhni-za-grada.html", "text": "Развитието и модернизацията на инфраструктурата са важни за Добрич. Това заяви кметът Йордан Йорданов по време на общоградското събрание, на което той и неговият екип отчетоха своята работа през двете години от своя мандат, предаде кореспондентът на Радио „Фокус” – Варна. Йордан Йорданов припомни, че за по-малко от две години от началото на управлението на настоящото общинско ръководство вече е дадено начало на най-мащабния проект, този за обновяване на водния сектор. Активно продължават дейностите по прилагане на мерки за енергийна ефективност на жилищни сгради. Очаква се като краен резултат да бъдат санирани 51 блока в Добрич, което ще подобри неговата визия и ще създаде комфорт на живущите. Обновени са много междублокови пространства и детски площадки в партньорство с частни фирми. Новост са цветните пешеходни пътеки в районите в близост до учебни заведения. Въведено е SMS паркиране в „Синя зона“, което е удобство за жителите и гостите на града. Самата „Синя зона“ е разширена, този процес ще продължи и за в бъдеще. Обновени са множество електрически стълбове за улично осветление. \r\nВ началото на месец октомври са отворени и почистени всички шахти в районите, които бяха засегнати от наводнението на града преди години, Става дума за районите около ДКЦ – 2, по бул. „Русия“, в района на Автогарата. В ход е почистването на дерето на река Добричка. Йордан Йорданов подчерта, че е проблем канализацията по бул. „3 март“. В следващите години ще се търсят решения на този проблем. В рамките на инициатива в партньорство с местния бизнес пет семейни двойки са подпомогнати финансово с по 4 000 лв. за инвитро процедури. По време на този мандат е изграден паметникът на ген. Иван Колев, инициатива, която се е бавила в годината, но вече има достоен резултат, за да помнят поколенията своите герои, дали живота си за свободата на Добруджа.\r\nЖулиета НИКОЛОВА", "date": "2017.11.09", "title": "Йордан Йорданов, кмет на Добрич: Развитието и модернизацията на инфраструктурата са важни за града"}
{"url": "http://www.focus-news.net/news/2017/11/09/2455523/plovdiv-zapochna-asfaltiraneto-na-ul-todor-kableshkov-v-grad-karlovo.html", "text": "Започна асфалтирането на ул. „Тодор Каблешков“ в град Карлово. Това съобщиха за Радио „Фокус“ – Пловдив от пресцентъра на Общината. Обектът е един от деветте включени в проект “Благоустроена градска среда на град Карлово“, който се осъществява с финансовата подкрепа на Оперативна програма „Региони в растеж” 2014-2020 година, съфинансирана от Европейския съюз чрез Европейския фонд за регионално развитие.\r\nОсновната цел на проекта е подобряването на градската среда на град Карлово, като по този начин ще се предостави възможност на всички жители на града и общината за лесен достъп до административни услуги, ще бъдат извършени също така качествени промени в средата и ще се осигурят възможности на граждани с увреждания за лесен достъп до улични и площадни пространства. Освен асфалтирането на ул. „Тодор Каблешков“, проектът включва изграждане на пешеходна зона по ул. „Водопад“, реконструкция и рехабилитация на улиците „Тодор и Ана Пулеви“, „Александър Стамболийски“, „Дружба“, „Хан Аспарух“ и „Васил Левски“, също облагородяване на предблокови и междублокови пространства.\r\nТони МИХАЙЛОВ", "date": "2017.11.09", "title": "Пловдив: Започна асфалтирането на ул. „Тодор Каблешков“ в град Карлово"}
{"url": "http://www.focus-news.net/news/2017/11/09/2455524/reuters-polskiyat-ministar-predsedatel-nastoyava-es-da-bade-myasto-kadeto-hristiyanstvoto-da-ne-bade-tsenzurirano.html", "text": "Полският министър-председател Беата Шидло заяви, че страната ѝ иска християнските традиции да не са обект на „идеологическа цензура“ в ЕС. Тя добави, че нейната управляваща партия „Право и справедливост“ е против мюсюлманската миграция на континента, предава  Reuters.\r\nПо-време на своя реч Шидло заяви, че християните в Европа не трябва да се чувстват неудобно или засрамени да демонстриран вярата и традициите си. „Ние сме за ЕС, където християнските традиции не са обект на идеологическа цензура“, заяви тя. \r\nМинистър-председателят добави, че страните като Полша трябва да имат по-голяма роля при вземането на решения в ЕС. „Принципът на ЕС за уважение на правата на гражданите ще престане да бъде празно, едва когато дебатът за бъдещето на Съюза се провежда с участието на всички заинтересовани, а не с участието на три-четири столици“, заяви тя. \r\nШидло потвърди, че Полша ще остане в ЕС, но добави, че нарастващият евроскептицизъм в някои държави е белег, че „някои политици“ не искат да признаят наличието на проблеми в Съюза.  Виктор Турмаков", "date": "2017.11.09", "title": "Reuters: Полският министър-председател настоява ЕС да бъде място, където християнството да не бъде цензурирано"}
{"url": "http://www.focus-news.net/news/2017/11/09/2455525/pazardzhik-pet-signala-sa-polucheni-na-zeleniya-telefon-na-riosv-prez-oktomvri.html", "text": "На зеления телефон и на електронната поща на Регионалната инспекция по околната среда и водите (РИОСВ) в Пазарджик през месец октомври са приети пет сигнала, съобщи за Радио „Фокус“ – Пазарджик Цветана Чочева от РИОСВ-Пазарджик. Тя уточни, че два от сигналите са неоснователни. „Извършена е проверка по сигнал за неприятна миризма в Пещера, която не е установила наличието на такава. Получен е и сигнал за замърсяване с отпадъци на околната среда около язовир „Батак“. Сигналът е изпратен до Община Батак по компетентност за решаване на проблема“, каза също Чочева. Тя допълни, че по електронната поща е получен сигнал за нерагламентирано отглеждане на животни /крави, коне, овце, свине  и  др./  и  екологично замърсяване  на  местностите „Зад Змейовец –Кръстопът”, „Припека”  и  „Слатина” в землището на село Калугерово. По сигнала предстои проверка.\r\nВаня НИКОЛОВА", "date": "2017.11.09", "title": "Пазарджик: Пет сигналa са получени на зеления телефон на РИОСВ през октомври"}
{"url": "http://www.focus-news.net/news/2017/11/09/2455526/plovdiv-iztsyalo-preasfaltirana-e-ul-prespa-kakto-i-predblokovi-prostranstva-na-ulitsite-zheravna-i-kedar-v-rayon-iztochen.html", "text": "Изцяло преасфалтирана е ул. „Преспа“, както и предблокови пространства на улиците „Жеравна“ и „Кедър“ в район „Източен“ в Пловдив. Това съобщи за Радио „Фокус“ – Пловдив районният кмет Николай Чунчуков. Той отчете, че продължава изпълнението на капиталовата програма в район „Източен“. Преасфалтирани са предблоковите пространства на улиците „Жеравна“ №1 и 2, също на „Кедър“ № 2, 4, 6, 8, 10, 12, 14 и 16. Там са изградени и паркинги за 80 автомобила. Изцяло обновени са тротоарните настилки в пространството между улиците „Преспа“ и „Вратцата“, основно ремонтирано е и кръстовището на ул. „Батак“ и ул. „Прохлада“.\r\n„И тази година в „Източен“ продължаваме с политиката на изцяло преасфалтиране на пътните отсечки, а не на кърпене на проблемните участъци“, заяви районният кмет Николай Чунчуков.  Той допълни, че мащабните ремонти на инфраструктурата в „Източен“ продължават и в момента.\r\nТони МИХАЙЛОВ", "date": "2017.11.09", "title": "Пловдив: Изцяло преасфалтирана е ул. „Преспа“, както и предблокови пространства на улиците „Жеравна“ и „Кедър“ в район „Източен“"}
{"url": "http://www.focus-news.net/news/2017/11/09/2455527/odmvr-veliko-tarnovo-dve-detsa-ot-oblastta-poluchiha-nagradi-ot-natsionalen-konkurs-za-risunka-na-tema-az-i-detskoto-politseysko-upravlenie.html", "text": "На церемония в Националния дворец на децата в София бяха наградени победителите в Националната изложба-конкурс „Аз и детското полицейско управление“ по програмата на МВР „Детско полицейско управление“. Това съобщиха от пресцентъра на Областна дирекция на МВР – Велико Търново. Второ място във възрастовата група 3-4 клас спечели Анабела Иванова от СУ „Цанко Церковски“ – град Полски Тръмбеш. Наградата й връчи главния секретар на МВР главен комисар Младен Маринов. Специалната награда на журито грабна Калояна Цонева от СУ „Вела Благоева“ във Велико Търново. Тя получи отличието си от заместник-директора на Гражданска дирекция „Национална полиция“ старши комисар Благородна Макева.\r\nНа събитието присъстваха още представителите на МВР, водещи Детските полицейски управления. Церемонията бе уважена от зам.-министъра на МВР Стефан Балабанов, директора на ГДНП гл. комисар Христо Терзийски, директора на СДВР ст. комисар Ивайло Иванов, началника на кабинета на министъра на вътрешните работи Анджелина Тотева, Таня Михайлова – зам.-министър на образованието и науката, Ваня Кастрева – директор на РУО-София и Герасим Герасимов- представител на посолството на Швейцария.\r\nЗам.-министър Стефан Балабанов се обърна към децата с въпроса колко от тях биха избрали професията полицай. След като близо една трета от тях вдигнаха ръка, той им  обясни, че за да бъдат истински полезни на обществото, каквато е мисията на служителите в МВР, трябва да изградят още сега умения и да се научат на уважение и толерантност.\r\nИзненадан съм от бързото развитие на проекта, каза главният секретар на МВР Младен Маринов. Пред събралите се той сподели, че всичко е започнало през месец май миналата година, когато е даден официално стартът на програмата в столичното 110 СУ и за кратко време тя се е развила до мащабите си днес с 201 полицейски управления.\r\nДиректорът на ГДНП Христо Терзийски не скри впечатлението си от изложбата и добави, че след приключването й в Националния дворец на децата, рисунките ще бъдат представени и в дирекцията. По думите му, възможно е идеята да се доразвие и с тях да се проведе благотворителна кампания.", "date": "2017.11.09", "title": "ОДМВР-Велико Търново: Две деца от областта получиха награди от Национален конкурс за рисунка на тема „Аз и детското полицейско управление“"}
{"url": "http://www.focus-news.net/news/2017/11/09/2455528/plovdiv-hor-detska-kitka-pri-obshtinskiya-detski-kompleks-shte-otbelezhi-70-iya-si-rozhden-den.html", "text": "Хор „Детска китка” при Общински детски комплекс – Пловдив ще отпразнува 70-ия си рожден ден. Това съобщиха за Радио „Фокус” – Пловдив от хоровата формация. Главният диригент на хора проф. Златина Делирадева празнува и 50-ия си творчески сезон с хора. Празничният концерт ще е на 11 ноември 2017 г. в Дом на културата „Борис Христов” от 19.00 ч. Концертът ще бъде в две части с гост солистите Веселин Койчев (китара), Джеръми Мартин (саксофон) и група „Спектрум”. Младите изпълнителки от хора ще представят песни от български и европейски композитори, джаз стандарти и изпълнения с етно мотиви. Премиера ще има „Песен на надеждата” от Сузана Линдмарк с хореография на Венцислава Еленска. Видео поздрав към празнуващите ще поднесе бившата хористка, световно известната оперна прима Соня Йончева.\r\nВ края на концерта на сцената ще се съберат над 150 настоящи и бивши хористи, за да изпеят заедно песните „Алелуя” на Ленърд Коен и „Родна стряха” по музика на Петър Льондев и текст на пловдивския поет Иван Николов.\r\nХор „Детска китка” е един от детско юношеските хорове с най-дълга история в България. В трите му състава в момента пеят 120 момичета от 35 пловдивски училища.\r\nОт Общината съобщиха, че главният диригент на хора Златина Делирадева е удостоена с отличието „Почетен гражданин на град Пловдив“. Отличието ще бъде връчено от председателя на Общински съвет – Пловдив Савина Петкова на 11 ноември, като част от програмата на празничния концерт по случай 70-я рожден ден на хор „Детска китка“. Златина Делирадева отбелязва и 50-ия си творчески сезон.", "date": "2017.11.09", "title": "Пловдив: Хор „Детска китка” при Общинския детски комплекс ще отбележи 70-ия си рожден ден"}
{"url": "http://www.focus-news.net/news/2017/11/09/2455529/aneta-gencheva-kmet-na-boynitsa-naselenieto-v-obshtinata-namalyava-i-tova-sazdava-zatrudneniya-pri-kandidatstvane-po-evroproekti.html", "text": "Населението в община Бойница намалява и това създава затруднения при кандидатстване по европроекти, каза за Радио „Фокус“ – Видин Анета Генчева, кмет на Община Бойница. Последните данни на Националния статистически институт сочат, че в населените места на общината живеят 1077 души. Най-малката община в страната е кандидатствала и работила по много европейски проекти, които са подобрили начина на живот в малките населени места. „Населението обаче в общината намалява, при нас демографския срив е голям. През 2012 г. село Халовски колиби е заличено от картата на страната поради липса на жители. В село Каниц живеят 7 души, в Градсковски колиби – 15 души“, допълни Анета Генчева. Над 400 са пустеещите къщи в село Шишенци, където живеещите са около 60 души, предимно пенсионери. Най-голямо е село Раброво, близо 400 души живеят в там. \r\nАнна ЛОЗАНОВА", "date": "2017.11.09", "title": "Анета Генчева, кмет на Бойница: Населението в общината намалява и това създава затруднения при кандидатстване по европроекти"}
{"url": "http://www.focus-news.net/news/2017/11/09/2455530/stara-zagora-v-byuro-po-truda-kazanlak-se-priemat-zayavleniya-ot-bezrabotni-za-poluchavane-na-sredstva-za-naem-i-taksi-za-yasla-ili-gradina.html", "text": "В Дирекция „Бюро по труда” - Казанлък се приемат заявления от безработни лица за получаване на средства за покриване на разходи за наем, такса за ясла или детска градина и интернет услуги, каза за Радио „Фокус“ Пенка Пъдарска от дирекцията. Тя поясни, че тази възможност вече имат безработни лица, които са насочени от бюрата по труда към работно място и сменят адреса си, за да работят на повече от 50 км далеч от дома си. Средствата по мярката се отпускат за не повече от 12 месеца, като размерът им за тази година е до 200 лв. месечно. \r\nНовата мярка е регламентирана с последните промени в Закона за насърчаване на заетостта и Правилника за прилагането му. Тя ще подкрепи семействата, които не търсят работа далеч от местоживеенето си, поради липсата на имот в друго населено място и невъзможността с трудовите си доходи да покриват разходите за наем, грижа за децата в детско заведение и други услуги за нормален жизнен стандарт. Предоставяната финансова подкрепа за възстановяване на част от тези разходи е насочена и към младежите, напускащи специализирани институции или ползващи социални услуги в общността от резидентен тип. „ Успоредно с това, създаването на условия за по-голяма мобилност и активност на безработните лица и особено на тези с професионални умения е в унисон с нарасналото търсене от бизнеса на квалифицирана работна сила“, каза още Пъдарска.\r\nСлавяна ГАЙДАРОВА", "date": "2017.11.09", "title": "Стара Загора: В „Бюро по труда” - Казанлък се приемат заявления от безработни за получаване на средства за наем и такси за ясла или градина"}
{"url": "http://www.focus-news.net/news/2017/11/09/2455531/reuters-spored-iztochnitsi-blizki-do-pravitelstvoto-v-beyrut-livanskiyat-premier-saad-hariri-e-darzhan-protiv-volyata-si-v-sauditska-arabiya.html", "text": "Членове на правителството в Бейрут, пожелали да запазят анонимност, са изразили мнението, че премиерът на Ливан Саад Харири е държан против волята си в Саудитска Арабия, предава Reuters. Според друг политик, близък до министър-председателя, властите в Рияд са принудили Харири да си подаде оставката и в момента го държат под домашен арест в Саудитска Арабия. От Рияд отрекоха тези обвинения. \r\nМеждувременно от партията на министър-председателя заявиха, че е нужно Харири да се върне в страната възможно най-скоро, тъй като това е нужно за да функционира ливанската политическа система. \r\nАгенцията припомня, че по-рано по време на посещение в Саудитска Арабия, ливанският премиер изненадващо обяви намерението си да подаде оставка пред местни медии. Президентът на страната Мишел Аун потвърди, че е получил обаждане от Харири, в което премиерът е потвърдил информацията.  Цанко Цолов", "date": "2017.11.09", "title": "Reuters: Според източници, близки до правителството в Бейрут, ливанският премиер Саад Харири е държан против волята си в Саудитска Арабия"}
{"url": "http://www.focus-news.net/news/2017/11/09/2455532/shumen-sedmoklasnitsi-ot-grada-sa-namerili-portfeyl-s-pari-i-dokumenti-i-go-predali-v-politsiyata.html", "text": "Снощи трима ученици от СУ “Йоан Екзарх Български“ в Шумен са намерили мъжки портфейл в района на автогарата, на паркинга на хипермаркет в Шумен. Днес преди обяд седмокласниците Руслан Венелинов, Кристиян Славов и Филип Геров дошли в Районно управление на МВР-Шумен, за да предадат намерения портфейл. В него имало 150 лева и лични документи на 32-годишен мъж еот града. Това съобщиха от ОДМВР-Шумен,. Униформени служители се свързали със собственика. Малко по-късно пристигнал в полицейското управление, където се срещнал с момчетата и му бил върнат загубеният портфейл. 32-годишният мъж разбрал за липсата му снощи и подал сигнал в полицията.  Петко Петков благодарил на седмокласниците за доблестната им постъпка и дал на всеки от тях малка парична сума. \r\nОДМВР-Шумен изказва благодарност към учениците и техните родители и посочва, че постъпката им е пример за подрастващите и говори за доброто им възпитание и гражданска позиция.", "date": "2017.11.09", "title": "Шумен: Седмокласници от града са намерили портфейл с пари и документи и го предали в полицията"}
{"url": "http://www.focus-news.net/news/2017/11/09/2455533/afp-emanyuel-makron-pristigna-v-sauditska-arabiya.html", "text": "Френският президент Еманюел Макрон кацна в Саудитска Арабия късно в четвъртък, предава AFP. Държавният глава по-рано обяви изненадващо, че ще посети страната, като сред темите за разговор по време на неговата среща с престолонаследника Мохамад бин Салман, ще бъде изострянето на отношенията между Техеран и Рияд. Засегната ще бъде и кризата около ливанския премиер Саад Харири, който обяви по-рано пред медии в Саудитска Арабия, че смята да си подаде оставката, но все още не се е завърнал в Бейрут. \r\nИнформацията за кацането на Макрон е потвърдена за агенцията от френското посолство в Рияд.  Цанко Цолов", "date": "2017.11.09", "title": "AFP: Еманюел Макрон пристигна в Саудитска Арабия"}
{"url": "http://www.focus-news.net/news/2017/11/09/2455534/donald-tramp-sasht-i-kitay-tryabva-da-rabotyat-zaedno-za-da-se-spravyat-sas-severna-koreya.html", "text": "Американският президент Доналд Тръмп заяви в четвъртък, по време на посещението си в Китай, че Вашингтон и Пекин трябва да работят заедно за да се справят със Северна Корея, съобщава радио Voice of America. Американският държавен глава добави, че двете държави са се съгласили „да не повтарят грешките от миналото“ при отношенията си с Пхенян. Тръмп не предостави повече информация или яснота относно коментара си и отказа да отговаря на въпроси на журналисти. \r\nДържавният секретар Рекс Тилърсън, който придружава американският президент по време на визитата му в Азия, заяви по-рано, че китайската страна е дала ясно да се разбере по време на преговорите, че Пекин няма да приеме Северна Корея да разполага с ядрено оръжие.   Цанко Цолов", "date": "2017.11.09", "title": "Доналд Тръмп: САЩ и Китай трябва да работят заедно за да се справят със Северна Корея"}
{"url": "http://www.focus-news.net/news/2017/11/09/2455535/the-independent-baptistkata-tsarkva-v-sadarland-springs-kadeto-byaha-ubiti-26-dushi-shte-bade-zatvorena.html", "text": "Баптистката църква в Съдърланд Спрингс, Тексас, където бяха убити 26 души, ще бъде затворена и в нея няма да се извършват повече служби, пише The Independent", "date": "2017.11.09", "title": "The Independent: Баптистката църква в Съдърланд Спрингс, където бяха убити 26 души, ще бъде затворена"}
{"url": "http://www.focus-news.net/news/2017/11/09/2455536/reks-tilarsan-mezhdunarodnite-sanktsii-sreshtu-severna-koreya-deystvat.html", "text": "Държавният секретар на САЩ Рекс Тилърсън заяви в четвъртък, че на лице са „определени знаци“, показващи че международните санкции, наложени срещу Северна Корея, започват да оказват въздействие над икономиката на Пхенян, предава CNN. Тилърсън добави, че „те създават определено напрежение в икономиката на Северна Корея“. \r\n„Има знаци, които се виждат, а китайската страна също сподели с нас, че те също наблюдават определени знаци“, каза държавният секретар след срещата между американския президент Доналд Тръмп и китайския му колега Си Дзинпин в четвъртък. \r\nПо-рано Тилърсън заяви, че между двете държави „няма разногласия“ по отношение на Северна Корея.  \r\nАмериканският президент и държавният секретар, както и други високопоставени политици от Вашингтон, са на посещение в Азия, като в петък те ще пристигнат във Виетнам, който е следващата дестинация от официалната визита.  Цанко Цолов", "date": "2017.11.09", "title": "Рекс Тилърсън: Международните санкции срещу Северна Корея действат"}
{"url": "http://www.focus-news.net/news/2017/11/09/2455537/anadolu-agency-turskiyat-ministar-predsedatel-prizova-sasht-da-ekstradirat-fethullah-gyulen.html", "text": "Турският министър-председател Бинали Йълдъръм призова в четвъртък САЩ да екстрадират Фетхуллах Гюлен, предава Anadolu Agency. Гюлен бе обвинен от турската страна като стоящ зад опита за преврат в страната от лятото на 2016 г., като Анкара няколко пъти отправя призиви към Вашингтон относно неговото екстрадиране.\r\nЙълдъръм е заявил това пред репортери след срещата си с американския вицепрезидент Майк Пенс, като според премиера разговорите са били „много продуктивни“. \r\n„Нашата среща мина много продуктивно. Обсъдихме проблемите между двете страни честно и искрено един с друг“, заяви Йълдъръм пред репортери на самолета, с който се връща към Турция. \r\nСрещата между турската делегация и американския вицепрезидент не бе открика за репортери, но в съобщение на Белия дом по-рано бе изразена надеждата, че разговорите между двамата, ще помогнат за полагането на основите на \"нова страница\" в двустранните отношения.  Цанко Цолов", "date": "2017.11.09", "title": "Anadolu Agency: Турският министър-председател призова САЩ да екстрадират Фетхуллах Гюлен"}
{"url": "http://www.focus-news.net/news/2017/11/09/2455476/ministar-nikolina-angelkova-vrachi-profesionalni-udostovereniya-za-pridobivane-na-pravosposobnost-na-ekskurzovodi.html", "text": "Министърът на туризма Николина Ангелкова връчи професионални удостоверения за придобиване на правоспособност за екскурзоводи на издържалите първия изпит за право за упражняване на професията по Наредба № 1 към Закона за туризма. Това съобщиха от пресцентъра на Министерството на туризма. „Поздравявам ви за успешно издържания изпит. От труда и компетентността на екскурзовода до голяма степен зависи представата на туристите за страната ни и нейните забележителности и дали ще пожелаят да се върнат отново тук“. Това заяви министър Ангелкова по време на официална церемония в Министерството на туризма. Изпитът се провежда два пъти годишно. За първи път в България действа такъв подзаконов акт, който бе подготвен от министерството и подложен на широко обществено обсъждане. С него в нашето законодателство се създадоха нормативни изисквания за екскурзоводската дейност, която е изключително важна за добрата реклама на страната ни и високото качество на нейния туристическия продукт. Беше създаден и Регистър на правоспособните екскурзоводи като част от Националния туристически регистър, обясни министър Ангелкова. Тя призова екскурзоводите да бъдат активни в представянето на своите виждания за развитието на туризма. Ние ще разчитаме на вас, ако имате идеи, които да популяризират България по по-добър и успешен начин, и сме отворени към вашите предложения, заяви министърът на туризма. \r\nАнгелкова подчерта, че екскурзоводството безспорно трябва да е сред професиите с високи стандарти за обективност. Това е важно, за да получават туристите точна и пълна информация за културно-историческите паметници, природните обекти и предимствата на България като дестинация. Министърът на туризма посочи още, че благодарение и на приноса на екскурзоводите броят на туристите в страната се увеличава устойчиво през последните години и вече е повече от населението й. До изпит за придобиване на правоспособност по професията \"Екскурзовод\" се допускат за участие всички кандидати, които отговарят на необходимите условия и са представили нужните документи по чл. 14 от наредбата. Първата допусната група е била от 62 лица. От тях на писмен изпит са се явили 46 души. Оценка „издържал“ са получили 25 екскурзоводи. Вторият изпит за придобиване на правоспособност ще се проведе в периода 23-24 ноември и 27-30 ноември 2017 г. в Министерството на туризма. До явяване са допуснати общо 45 души.", "date": "2017.11.09", "title": "Министър Николина Ангелкова връчи професионални удостоверения за придобиване на правоспособност на екскурзоводи"}
{"url": "http://www.focus-news.net/news/2017/11/09/2455475/haskovo-na-gkpp-kapitan-andreevo-ima-8-km-kolona-ot-tovarni-avtomobili-na-izhod.html", "text": "На българо-турската граница на ГКПП \"Капитан Андреево\" има 8 км колона от товарни автомобили на изход, а на ГКПП  \"Лесово\" - 4,5 км. Това сочат данни към 18.00 часа, съобщиха от ГД \"Гранична полиция\". На границата с Румъния на ГКПП \"Дунав Мост - Русе\" се е образувала 3 км колона от товарни автомобили на вход. \r\nНа българо-сръбската, българо-македонската и българо-гръцката граница трафикът е нормален на всички контролно-пропускателни пунктове.", "date": "2017.11.09", "title": "Хасково: На ГКПП \"Капитан Андреево\" има 8 км колона от товарни автомобили на изход"}
{"url": "http://www.focus-news.net/news/2017/11/09/2455352/silviya-hristova-gerb-po-proekta-za-bronzovata-kashta-sa-spazeni-vsichki-protseduri-i-izpitvam-lichno-udovletvorenie-che-shte-go-vidim-realiziran.html", "text": "По проекта за „Бронзовата къща“ са спазени всички процедури и изпитвам лично удовлетворение, че ще го видим реализиран. \r\nТова каза Силвия Христова – съветник в Столичния общински съвет от групата на ГЕРБ, председател на постоянната комисия по архитектура и градоустройство и вносител на доклада за „Бронзовата къща“, в отговор на общинските съветници от БСП Калоян Паргов и Милка Христова, които се изказаха против приемането на доклада, предаде репортер на Агенция „Фокус“.\r\n„Бях сигурна, че няма да говорим за силните български символи, които тази творба съдържа в себе си, а за мумии и подобни. Всички от Столичния общински съвет бяха предварително запознати с Наредбата за паметниците и глава 4 и 5 от нея и са видели проекта ни за решение. Ние сме спазили всички процедури. По тази наредба не се изискват обществени обсъждания, въпреки това имаше такива още преди да се внесе докладът. Аз лично се гордея, че съм вносител на проекта и се радвам, че ще изпитвам личното удовлетворение да го видя реализиран“, каза още Христова.\r\nТя уточни, че  в проекта за решение ясно е вписано какво поема Столична община и какво - австрийската страна. \" Нашият град поема осветлението и охраната и смятам, че това не струва нещо, заради което опозицията да протестира. Трайчо Трайков току-що изчисли, че електричеството ще излиза по 15 лв. на ден. Ролята на съвременното изкуство е да предизвиква\", каза Христова.\r\nДруг от вносителите на доклада – Прошко Прошков, обясни, че чрез него не се мери патриотизъм и родолюбие. „А говорим за произведение на изкуството. Нещо, което ще се случва една година и ще се вписва напълно хармонично с всичко, което се случва в София в политически и европейски план. Винаги сме били свързани с Виена и то не само с архитектурата на виенските архитекти, каквато имаме в София“, каза още той.\r\nЦветилена СИМЕОНОВА", "date": "2017.11.09", "title": "Силвия Христова, ГЕРБ: По проекта за „Бронзовата къща“ са спазени всички процедури и изпитвам лично удовлетворение, че ще го видим реализиран"}
