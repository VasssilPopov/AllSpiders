{"url": "http://www.focus-news.net/news/2017/06/28/2409859/sport-natsionalniyat-otbor-na-chili-e-parviya-finalist-na-kupata-na-konfederatsiite.html", "text": "Националният отбор на Чили е първия финалист на Купата на конфедерациите.\r\nПортугалия и Чили не излъчиха победител в редовното време и след двете продължения.\r\nУспехът на южноамериканския отбор дойде при изпълнението на дузпи, при което португалците не успяха да отбележят дори едно попадение.\r\nВратарят на чилийците Клаудио Браво стана герой на вечерта. Той спаси всичките три дузпи, които изпълниха португалците. Стражът отрази последователно ударите на Куарешма, Моутиньо и Нани.", "date": "2017-06-28", "title": "Спорт: Националният отбор на Чили е първия финалист на Купата на конфедерациите"}
{"url": "http://www.focus-news.net/news/2017/06/28/2409826/sliven-zapochna-podpiska-za-zapazvane-na-tsentara-za-kozhno-venericheski-zabolyavaniya-v-grada.html", "text": "Подписка за запазване на Центъра за кожно-венерически заболявания в града започна в Сливен. Заради задължения към областната болница, Центърът може да спре работа от 1 юли, съобщи пред Радио „Фокус“ – Сливен инициаторът д-р Нина Борова, секретар на Комисията по здравеопазване. От Регионалната здравна инспекция са направили и предписания за ремонт на сградата до края на годината, заяви кметът на Сливен Стефан Радев. Според него устойчиво решение на проблема е тази структура да бъде прехвърлена към МБАЛ „Д-р Иван Селимински“. Предложение за това е било изпратено до министъра на здравеопазването.\r\n„За да се извърши прехвърляне, Центърът първо трябва да се ликвидира,. Няма как при вливане да се запази структурата, автоматично ще отпадне диспанзеризацията и превенцията“, коментира лекарят.  Д-р Борова заяви, че проблемът съществува от години, а Сливен е огнище на сифилис и венерологични заболявания. В областта има голяма концентрация на ромско население, бежански лагер, наркомании, които са рискови фактори. Статистиката показва, че носители на заразната болест са много деца, заразени при раждане, както и при блудства. За 2017 година в Кожно-венерическия център са регистрирани нови 34 болни от сифилис. За миналата година 13 деца до 18 години са лекувани от болестта, като всички те са със заразни форми. Над 100 души са били водени на диспанзеризация в Центъра през миналата година.", "date": "2017-06-28", "title": "Сливен: Започна подписка за запазване на Центъра за кожно-венерически заболявания в града"}
{"url": "http://www.focus-news.net/news/2017/06/28/2409823/sofiya-katastrofa-dovede-do-iztichane-na-gaz-v-kv-manastirski-livadi.html", "text": "Катастрофа в София доведе до изтичане на газ в кв. „Манастирски ливади”, съобщи БТВ. Инцидентът е станал около 19:30 ч.. При катастрофата едната от колите се е удрила в табло за газ, което е довело и до изтичане на синьото гориво.\r\nОт газовата компания, чиято собственост е таблото, са уточнили, че не е имало риск за хората. Възстановява се снабдяването на клиентите в района.", "date": "2017-06-28", "title": "София: Катастрофа доведе до изтичане на газ в кв. \"Манастирски ливади\""}
{"url": "http://www.focus-news.net/news/2017/06/28/2409825/futbol-inter-shte-plati-do-60-mln-evro-za-edi-salsedo-mora-i-pietro-pelegri.html", "text": "Интер е готов да заплати 60 млн. евро за двамата млади нападатели на Дженоа – 16-годишният Пиетро Пелегри   и 16-годишния Еди Салседо Мора.\r\nПрез декември 2016 г. Пелегри дебютира в Серия А, отбелязвайки един гол в три мача.  Виктор Турмаков", "date": "2017-06-28", "title": "Футбол: Интер ще плати до 60 млн. евро за Еди Салседо Мора и Пиетро Пелегри"}
{"url": "http://www.focus-news.net/news/2017/06/28/2409829/standard-makedoniya-avstriyskiyat-ministar-na-otbranata-preduprezhdava-za-islyamizatsiya-na-balkanite.html", "text": "Министърът на отбраната на Австрия Ханс-Петер Доскозил предупреждава за разпространението на влиянието на Турция и на  Саудитска Арабия в страни от Западните Балкани, предаде македонското издание \"Стандард\"\r\n\"Влиянието на ЕС в държави от Балканите намалява, а едновременно с това Турция и Саудитска Арабия разпространяват влиянието си в Албания, Косово и Сърбия\", заяви той в интервю за германски медии.\r\nДоскозил добави, че се прокарва прикрита ислямизация. Виктор Турмаков", "date": "2017-06-28", "title": "\"Стандард\" (Македония): Австрийският министър на отбраната предупреждава за ислямизация на Балканите"}
{"url": "http://www.focus-news.net/news/2017/06/28/2409824/nimh-preduprezhdenie-za-opasno-visoki-temperaturi-e-v-sila-za-tsyalata-strana-za-29-yuni.html", "text": "Предупреждение за опасно високи температури е в сила за цялата страна за 29 юни. Това сочи справка на сайта на Националния институт по метеорология и хидрология към БАН.\r\nОранжев код  за опасно високи температури е в сила за 6 области на страната. Кодът е в сила за областите Видин, Монтана, Враца, Плевен, Велико Търново, Русе. В равнинната част в тези 6 области максималните температури ще са до 39-40 градуса. При оранжевия код синоптиците съветват хората да бъдат подготвени, тъй като високите температури могат да доведат до здравни проблеми за чувствителни и болни хора, възрастни и деца. Препоръчва се да се следят прогнозите и да се действа според съветите на властите.\r\nВ останалите 22 области – София-област, София – град, Перник, Кюстендил, Благоевград, Пазарджик, Смолян, Кърджали, Пловдив, Ловеч, Габрово, Стара Загора, Хасково, Сливен, Ямбол, Търговище, Шумен, Бургас, Варна, Добрич, Силистра, Разград, Търговище.  В областите със жълт код максималните температури ще са между 35-38 градуса.\r\nОт НИМХ съветват при обявен жълт код хората да бъдат внимателни, тъй като се очакват много високи температури. Възможни са здравни проблеми за чувствителни и болни хора, възрастни и деца.", "date": "2017-06-28", "title": "НИМХ: Предупреждение за опасно високи температури е в сила за цялата страна за 29 юни"}
{"url": "http://www.focus-news.net/news/2017/06/28/2409827/republika-makedoniya-avstriya-preduprezhdava-che-balkanskiya-poluostrov-se-islyamizira.html", "text": "Австрийският министър на отбраната Ханс-Петер Доскозил заяви, че има опасност от нарастващото влияние на исляма в страните от Югоизточна Европа, предаде македонската медия  \"Република\" . \r\n\"Виждате ислямизация на Балканите, от която могат да те полазят тръпки\", заяви влиятелният политик от редиците на австрийските социалдемократи. Според него, силата и влиянието на ЕС на Балканите избледнява, а от друга страна Турция и Саудитска Арабия разпространяват своето влияние. Министърът смята, че Анкара е много влиятелна в Косово, Албания и Сърбия.\r\nТой посочи, че Турция се опитва да спечели жителите на региона с възстановяване на джамии в Босна и Косово, в Сараево и Баня Лука, както и в Призрен и Прищина, като същевременно турски бизнесмени инвестират в Босна и Херцеговина и в южната част на Сърбия. В Косово, турски компании се занимават хранително-вкусовата промишленост, в строителство на пътища и в енергийния сектор. В Албания също се разпространява влиянието на Турция. Виктор Турмаков", "date": "2017-06-28", "title": "\"Република\" (Македония): Австрия предупреждава, че Балканския полуостров се ислямизира."}
{"url": "http://www.focus-news.net/news/2017/06/28/2409833/plovdiv-stotitsi-balgarski-i-chuzhdestranni-turisti-poseshtavat-etnografskiya-muzey-v-po-vreme-na-sedmitsata-na-traditsionnite-zanayati.html", "text": "Стотици български и чуждестранни туристи посещават Етнографския музей в Пловдив по време на Седмицата на традиционните занаяти, предаде репортер на Радио „Фокус“ – Пловдив. Жителите и гостите на града имат възможността да наблюдават демонстрации на умения от общо над 40 майстори от цялата страна, усвоили до съвършенство 25 занаята, както и сами да се превърнат в занаятчии, дори и за кратко. Освен демонстрация на занаяти, програмата на изложението предлага и възстановка на древни български обичаи. Дворът на Етнографския музей се е превърнал в дом и работилница за иконописци, ножари, оръжейници, медникари, бижутери, кошничари, дървостругари, майстори на музикални инструменти и други. Посетителите могат да видят плетене на колани на кори, плъсти, кукли, рисувани яйца, стъклопис, майсторки на кене, плетиво и везба и други. Сред застъпените занаяти е и луларството, който е представен от майстори от Сопотския еснаф. Желаещите могат да се потопят в духа на миналото, могат да направят това всеки ден от 9:00 до 19:00 часа в двора на музея.\r\nТържественото откриване на Седмицата на традиционните занаяти се състоя на 27 юни в Етнографския музей. Събитието ще продължи до 2 юли и е част от програмата за честването на 100-годишния юбилей на културната институция.\r\nТони МИХАЙЛОВ", "date": "2017-06-28", "title": "Пловдив: Стотици български и чуждестранни туристи посещават Етнографския музей в по време на Седмицата на традиционните занаяти"}
{"url": "http://www.focus-news.net/news/2017/06/28/2409832/predstoyashti-mezhdunarodni-sabitiya-za-29-yuni-agentsiya-fokus.html", "text": "В британския парламент ще се гласува вот на доверия за правителството на министър-председателя Тереза Мей. \r\n*** Ще се проведе среща на министрите на отбраната от страните членки на НАТО, на която ще се обсъдят разходите за отбраната на европейските държави.\r\n*** Председателят на Европейската комисия Жан-Клод Юнкер ще даде старт на естонското председателство в ЕС.\r\n*** Постоянният арбитражен съд ще издаде присъда за спора за морската граница между Хърватия и Словения. \r\n***", "date": "2017-06-28", "title": "Предстоящи международни събития за 29 юни /Агенция „Фокус“/"}
{"url": "http://www.focus-news.net/news/2017/06/28/2409837/dima-ukalska-obshtina-kyustendil-dva-folklorni-festivala-sa-vklyucheni-v-kulturniya-kalendar-na-grada-za-mesets-yuli.html", "text": "Два фолклорни фестивала са включени в културния календар на Община Кюстендил за месец юли. Това каза пред Радио „Фокус”  – Кюстендил Дима Укалска, началник на отдел „Култура и духовно развитие” в Община Кюстендил. По думите ѝ първият фолклорен фестивал, който е и с конкурсен характер, е „Пауталия”. Той ще се проведе от 7 до 9 юли на Арката на площад „Велбъжд”. Конкурсът има 11-годишна история.  Рамките на фестивалните дни ще се проведе и концерт на Даниел Спасов и Милен Иванов. Вторият фолклорен фестивал е „Сребърна пафта”, който ще се проведе от 27 до 29 юли и това ще бъде неговото тринадесето издание.\r\nВенцеслав ИЛЧЕВ", "date": "2017-06-28", "title": "Дима Укалска, Община Кюстендил: Два фолклорни фестивала са включени в културния календар на града за месец юли"}
{"url": "http://www.focus-news.net/news/2017/06/28/2409566/blagoevgrad-pozhar-gori-v-plevnya-v-yakoruda.html", "text": "Пожар гори в плевня в Якоруда. Това съобщиха от пресцентъра на Областна дирекция на МВР-Благоевград. Сигналът за пожара е получен в 06.40 тази сутрин. В момента огънът се погасява от два екипа на УПБЗ- Якоруда. Пожарът е локализиран.", "date": "2017-06-28", "title": "Благоевград: Пожар гори в плевня в Якоруда"}
{"url": "http://www.focus-news.net/news/2017/06/28/2409835/vecher-makedoniya-hans-peter-doskozil-preduprezhdava-za-islyamizatsiya-na-balkanite.html", "text": "Министърът на отбраната на Австрия Ханс-Петер Доскозил предупреждава за разпространението на влиянието на Турция и Саудитска Арабия в страни от Западните Балкани.\r\n\"Влиянието на ЕС в държавите от Балканите намалява, а едновременно с това Турция и Саудитска Арабия разпространяват влиянието си в Албания, Косово и Сърбия\" заяви министърът в интервю за германски медии.\r\nДоскозил добави, че така се работи за прикрита ислямизация. \"Заради това развитие на събитията, според мен би било неоправдано Турция да участва в рамките на мисии на НАТО, увеличавайки броя на своите военнослужещи на Балканите, подчерта той. Виктор Турмаков", "date": "2017-06-28", "title": "\"Вечер\" (Македония) Ханс-Петер Доскозил предупреждава за ислямизация на Балканите"}
{"url": "http://www.focus-news.net/news/2017/06/28/2409536/die-zeit-cheshkiyat-parlament-odobri-zatyaganeto-na-zakona-za-imigratsiyata.html", "text": "Парламентът на Чешката република одобри затягането на Закона за имиграцията, съобщава германският национален ежедневник Die Zeit. Предложението премина гласуването в Камарата на представителите с подкрепата на 113 депутати. „Против“ се изказаха само деветима от народните представителите в залата.\r\nИзмененията целят усложняване на процедурите за събиране на семейства и предоставянето на правна помощ за търсещите убежище. В бъдеще на кандидатите за закрила може да им бъде отказано разрешително за пребиваване, ако пропуснат да се явят на насрочено изслушване или предоставят документи с неверни данни и съдържание. \r\nПредстои законодателните промени да бъдат утвърдени от президента Милош Земан, което обаче се очаква да премине безпроблемно.\r\nКритиците предупреждават, че законът е в противоречие с международните договори и директивите на ЕС. Адвокатите алармират, че промените  нарушават правата на човека и пренебрегват върховенството на закона, без при това да допринасят за по-голяма сигурност на чешките граждани. Тереза Герова", "date": "2017-06-28", "title": "Die Zeit: Чешкият парламент одобри затягането на Закона за имиграцията"}
{"url": "http://www.focus-news.net/news/2017/06/28/2409446/balgariya-komentari-v-svetovnite-medii-rumanskiyat-prezident-posreshta-rumen-radev-zoran-zaev-otvori-apetita-na-balgarskite-natsionalisti-skandalno-izyavlenie-grigor-parlichev-e-bil-balgarin-agentsiya-fokus.html", "text": "В сряда държавният глава на Румъния Клаус Йоханис ще посрещне българския си колега Румен Радев в президентския дворец „Котрочени“ в Букурещ, където двамата лидери ще обсъдят сътрудничеството в Европейския съюз, предава информационната агенция Agerpress. \r\nРадев пристига на двудневна визита в съседна Румъния по покана на Йоханис. Посещението е насочено към укрепване на българо-румънския политически диалог по основни теми от общ интерес от двустранната, регионалната, европейската и международната сцена. \r\nПо време на разговорите ще бъде обърнато внимание и на развитието на икономическите отношения между двете съседни държави, както и на секторното сътрудничество, главно в области като енергетика и транспорт, в контекста на факта, че Румъния е третият търговски партньор на България в ЕС. Освен това, за да се стимулира икономическото сътрудничество, румънският президент ще участва заедно с българския си колега в четвъртък сутрин в откриването на Румънско-български бизнес форум.\r\n***\r\nМакедонската медия  “Република“ задава въпроса дали възрожденският автор Григор Пърличев също е грешка в учебниците, която ще бъде изтрита, за да не се нарушат „добросъседските отношения „ с „братска България“ (кавичките са на медията – бел.ред.) „Благодарение на пагубната политика на СДСМ и на министър-председателя Зоран Заев българският репортер Виктор Канзуров заяви в ефира на македонската национална телевизия, че Пърличев е българин, а не македонец“, сочи медията.\r\nКанзуров излезе със скандално твърдение, че вторият Омир, най-големият македонски поет през 19 век Григор Пърличев е бил българин.\r\n„Хайде да отворим или да ги видим нашите възрожденци, както си наричали езика, на който са  говорили. Григор Пърличев е българин“,  заяви  Канзуров по време на  дебата с анализатора Тодор Пендаров.\r\n„Зоран Заев с  договора за добросъседство, за който той се съгласи при посещението си в София, насърчава такива националистически, които нямат връзка с истината“, коментира медията. „Благодарение на политиката на СДСМ и Заев днес виждаме как и по  македонската национална телевизия се пускат антимакедонски заяви, с които се тъпче върху нашата история дори и от съмнителни лица, какъвто несъмнено е Канзуров“, сочи „Република“.\r\nПри издирването на името Канзуров в търсачката „Гугъл“ се стигна до информация, че през април 2008 г. той е бил задържан в Скопие за публично мастурбиране.\r\n„Политиката на Заев и СДСМ доведе до това подобен човек  в ефира на  македонска национална телевизия да излиза със скандални твърдения, че един от най-талантливите и най-продуктивните македонски писатели от Възраждането, Григор Пърличев не е бил македонец, а българин“, сочи медията.\r\nВъпросът, който сега остава е дали и Григор Пърличев ще бъде изтрит от учебниците, според обявеното от Зоран Заев предефиниране на македонските учебници, в които \"е имало грешки?“, пита „Република“.\r\n***\r\nБългарският журналист Виктор Кануров заяви в ефир на Македонската национална   телевизия, че поетът Григор Пърличев не е бил македонец, а българин, предаде македонската телевизия “Алфа ТВ“.\r\n„Нека да видим нашите възрожденци, какъв е бил техния език. Григор Пърличев е българин“, заяви  Канзуров по време на дебат с анализатора Тодор Пендаров.\r\nМиналата седмица българския евродепутат Ангел Джамбазки заяви, че Македония е сръбска конструкция и че  македонско малцинство няма, защото изобщо не съществува не като нация.\r\nТези националистически заявления в България идват, след македонският министър-председател Зоран Заев  в рамките на посещението си в София обяви изменения в учебниците и заяви, че Македония досега е разпространява омраза и  договори съвместно отбелязване на национални празници с България.\r\nИсториците и анализаторите в Македония са единодушни: Македония няма нищо общо с България и не трябва да се допуска отказ от това, което е македонско.\r\n„Честването на Илинден заедно с България би било от най-голяма вреда“, смята директорът на Държавния архив на Македония Филип Петровски, според когото по този начин се осквернява  големият македонски празник. „Ние сме се борили в продължение на векове за тази държава. Никой няма право да си играе с нашите борби, нашето наследство, с това, в което са вложили  нашите предци. Има и други начини в дипломацията, с които Заев можеше да бъде разбран положително и приятелски, но не в ущърб на собствения си народ, държава, история и бъдеще“, посочи  Петровски.\r\nПри посещението си от миналата седмица в София, премиерът на Македония Зоран Заев се поклони пред паметника на Самуил, на който пише български цар, договори съвместно отбелязване на Илинден и обяви изменения  в учебниците по история, които според него разпространяват омраза.\r\n***\r\nБългарският журналист Виктор Канзуров смята, че един от смятаните в Македония за литературен гигант на страната от Възраждането Григор Пърличев е Българин, предаде македонската медия „Нова ТВ“.\r\nТези думи идват след уговореното съвместно честване на Илинден в Република Македония между министър-председателите на Македония и на България Зоран Заев и Бойко Борисов.", "date": "2017-06-28", "title": "България - коментари в световните медии: Румънският президент посреща Румен Радев, Зоран Заев отвори апетита на българските националисти, Скандално изявление – Григор Пърличев е бил българин (Агенция „Фокус“)"}
{"url": "http://www.focus-news.net/news/2017/06/28/2409836/sadat-ostavi-v-aresta-29-godishniya-stefan-stanev-zapodozryan-v-ubiystvoto-na-priyatelkata-si-obzor.html", "text": "Съдът постанови постоянна мярка „задържане под стража\" на 29-годишния Стефан Станев, заподозрян в убийството на приятелката си. Убийството беше извършено на 23 юни в София, а заподозреният бе заловен на следващия ден в Созопол. От прокуратурата посочиха, че има убедителни доказателства за извършване на престъплението от подсъдимия Станев и че има опасност той да се укрие или да извърши друго престъпление. Досега събраните доказателства са два ножа, бейзболен стик и метални боксове, както и показанията на двама души, пред които Станев е признал за убийството. В деня на престъплението, съседите на Станев и приятелката му са чули шум от удари и женски писъци. На заседанието бяха изтъкнати данни за извършена агресия от страна на Станев срещу други лица, както и за употребата на наркотици от него. Защитата на обвиняемия потвърди, че от събраните доказателства може да се предположи с голяма степен на вероятност, че Станев е съпричастен към престъплението. Съдът прецени, че са налице непротиворечиви доказателства за извършване на престъплението от Стефан Станев. Основните доказателства са показанията на Невена П., която дори е видяла трупа на жертвата и два ножа с кръв по тях, и на Велислав К. Според съда се касае не само за умишлено престъпление, а за такова, при което е проявена жестокост и несъпричастност след убийството. Съдията посочи, че в дома на обвиняемия са открити редица наркотични вещества, както и че при задържането му, в кръвта му са открити следи от такива. Пред съда Стефан Цанев изрецитира цитат от произведението на Христо Ботев „Смешен плач\" – „Лудите не може никой утеши, бесните не може никой укроти!\". Постановлението на мярката подлежи на обжалване в тридневен срок. \r\nПред журналисти адвокатът на Станев Йордан Юруков посочи, че обвиняемият проявява хладнокръвност. По думите му Станев е бил лекуван от наркотични зависимости и е ходил на психиатър. Според адвоката до момента има разпитани само няколко свидетеля, като няма нито съдебно-психиатрична експертиза, нито аутопсия на жертвата. Той посочи, че тепърва ще се събират доказателства по това производство. Юруков определи случилото се като трагедия за две семейства. По думите му по това дело ще има тройна разширена съдебно-психиатрична експертиза и допълни, че към момента няма съдебно-психиатрична експертиза, а само предварително становище, което сочи, че Станев е могъл да разбира значението на извършеното и да ръководи постъпките си.\r\nСтефан ПЕТРОВ", "date": "2017-06-28", "title": "Съдът остави в ареста 29-годишния Стефан Станев, заподозрян в убийството на приятелката си (ОБЗОР)"}
{"url": "http://www.focus-news.net/news/2017/06/28/2409830/haskovo-vazstanoveno-e-dvizhenieto-po-am-maritsa-v-posoka-svilengrad-v-uchastaka-ot-am-trakiya-do-paten-vazel-dimitrovgrad.html", "text": "Възстановено е движението по АМ \"Марица\" в посока Свиленград в участъка от АМ \"Тракия\" до пътен възел „Димитровград“. Това съобщиха от пресцентъра на Агенция \"Пътна инфраструктура\" (АПИ).", "date": "2017-06-28", "title": "Хасково: Възстановено е движението по АМ \"Марица\" в посока Свиленград в участъка от АМ \"Тракия\" до пътен възел „Димитровград\""}
{"url": "http://www.focus-news.net/news/2017/06/28/2409447/balgariya-shte-realizira-obshti-turisticheski-paketi-s-darzhavite-ot-zapadniya-pat-na-koprinata-obzor.html", "text": "България ще реализира общи туристически пакети с държавите от Западния път на коприната. Това стана ясно от думите на министъра на туризма Николина Ангелкова на Втория международен семинар „По Западния път на коприната“. Ангелкова посочи, че за втори път София е домакин на международно събитие от програмата на Световната организация по туризъм (СОТ), което поставя България на много високо място в организацията. По думите й Западният път на коприната е важен за промотирането на културно-историческото ни наследство, тъй като тази инициатива предоставя на България възможността да презентира съвместни продукти с държавите участници в тази инициатива. Министърът на туризма подчерта, че са много държавите, с които страната ни може да реализира общи туристически пакети и точно това е идеята на сътрудничеството в рамките на Световната организация по туризъм. Тя допълни, че акцентът е промотиране на културно-историческите обекти по пътя и посочи, че създаденият от Министерството на туризъм Регистър на туристическите атракции и онлайн платформата „Аз обичам България“, която стартира със 100-те национални туристически обекта, отразяват една част от инициативите, които следва да се реализират по Западния път на коприната. Ангелкова обясни, че проектът за промотирането на културно-историческия туризъм се реализира от СОТ, като това допълнително ще спомогне за утвърждаването на България като културно-историческа дестинация. Тя коментира, че в рамките на семинара ще бъдат направени анализи, които ще покажат кои са най-посещаваните обекти в отделните страни и ще се оформят онези културно-исторически забележителности, които ще бъдат приоритетни.\r\nПо време на конференцията министърът на туризма заяви, че приоритет на правителството е развитието на устойчив туризъм. По думите й това, че страната ни е домакин на семинара е чест и отговорност. Според нея по този начин ще можем да покажем и древната история на нашата столица. Ангелкова припомни, че историята на българската столица е започнала още преди 7000 години, като отбеляза, че градът е сред най-старите човешки селища в Европа и неговите исторически паметници показват вековната култура и традиции. По думите й една от основните цели е да се формират ясни цели и България да стане все по-разпознаваема дестинация, която да разшири крилата на сезона. Тя посочи, че са създадени 8 културно-исторически дестинации, като във всяка от тях има културно-исторически паметници, които трябва да бъдат видени, за да може всеки един от нас да се докосне до традициите на нашите предци. Според министъра на туризма само когато познаваме миналото, можем да градим успешно бъдеще. По думите й това ще доведе до по-голямо сътрудничество и ще има възможност да се развиват туристически продукти. Ангелкова отбеляза и друго важно събитие, което предстои - председателството на ЕС през 2018 г. В тази връзка тя посочи, че са заложени редица активности в сектор „Туризъм“, които да подпомогнат страната като туристическа дестинация. \r\nНиколина Ангелкова бе попитана от журналисти за дюните на морски плаж „Несебър-юг“, на което тя отговори, че всяка човешка намеса нарушава целостта на дюните. По думите й концесионерът на морския плаж е поставил указателните табели с местоположението на дюните, именно с цел тяхната защита. Тя уточни, че Министерството на туризма е подало искане до Агенцията по геодезия, картография и кадастър и заедно с министъра на регионалното развитие и благоустройството Николай Нанков ще актуализират специализираната карта, за да се обособят местата, на които са разположени дюни и", "date": "2017-06-28", "title": "България ще реализира общи туристически пакети с държавите от Западния път на коприната (ОБЗОР)"}
{"url": "http://www.focus-news.net/news/2017/06/28/2409834/veliko-tarnovo-bezplatni-svobodni-zanimaniya-za-detsa-organizira-svishtovskata-biblioteka.html", "text": "Безплатни свободни занимания за деца организира Свищовската градска библиотека. Те са част от лятната програма на културната институция, която е подготвена специално за всички деца от крайдунавския град, обясни за Радио „Фокус“ – Велико Търново Руско Русев, библиотекар.  Заниманията, които се провеждат всяка сряда, включват спорни и занимателни игри, рисуване, прожекции на анимационни филми и четене на книги и списания. В тях обикновено участват около 10-15 деца, на възраст до 6-ти клас. „Общият брой на децата, които са записани по лятната програма на библиотеката е около 50, но заниманията се посещават от различни групи, според интересите на малчуганите. Идват между 12 и 15 деца, а някога се събират и по 30“, разказа Руско Русев. Той подчерта и, че единственото условие за участие в програмата е децата да са регистрирани като пълноправни читатели на библиотеката. Така те имат възможност и да използват целия фонд на институцията, както и помощта на всичките й служители. Инициативата се провежда в Детския отдел на библиотеката.\r\nЛуиза ТРАНЧЕВА", "date": "2017-06-28", "title": "Велико Търново: Безплатни свободни занимания за деца организира Свищовската библиотека"}
{"url": "http://www.focus-news.net/news/2017/06/28/2409831/vremenna-anketna-komisiya-shte-proveryava-izpalnenieto-na-protsedurata-za-zakupuvane-na-nov-iztrebitel-obzor.html", "text": "Народните представители одобриха предложението на ГЕРБ Временна анкетна комисия да проверява изпълнението на процедурата по избор на нов тип боен самолет. Комисията ще се състои от 19 народни представители за срок от 2 месеца. За председател на комисията бе избран народният представител от ГЕРБ Емил Христов, а за зам.-председател Христо Гаджев. Членове на комисията от ГЕРБ ще бъдат: Пламен Манушев, Владимир Тошев, Антон Тодоров, Анна Александрова, Евгения Ангелкова и Маноил Манев. От „БСП за България“: Жельо Бойчев, Филип Попов, Спас Панчев, Николай Цонков, Петър Витанов и Таско Ерменков. От „Обединени патриоти“ членове на комисията ще бъдат: Милен Михов и Борис Вангелов. От ДПС - Симеон Симеонов и Джейхан Имбрямов. От „Воля“ - Слави Нецов.\r\nЛидерът на БСП Корнелия Нинова заяви, че с изказването си в Брюксел на срещата с премиера на Швеция Бойко Борисов е предопределил избора на изтребителя „Грипен“. Според нея етикетът на предлаганата от ГЕРБ комисия има две имена - страх и корупция. Страх, че президентът Радев започва битката с корупцията по-високите етажи на властта, и корупция не в президентството, а на други места като програмата за саниране или магистралите например. Корнелия Нинова посочи, че БСП стои твърдо до държавния глава в твърдото му намерение да се бори с корупцията. Тя допълни, че в следващите седмици БСП ще даде конкретни сигнали за това. \r\nОт БСП настояха ген. Константин Попов повече да не взима отношение по темата за бойния самолет заради конфликт на интереси и нарушение на правилата за прозрачност. Корнелия Нинова коментира, че в последните години ген. Попов не е бил в земеделското министерство например, а е бил началник на отбраната и главнокомандващ на ВВС. Тя обясни, че той да бъде вносител на предложението за комисия е не само конфликт на интереси, а грубо нарушаване на всякакви правила на справедливост и прозрачност, демокрация и законност. Според Крум Зарков от БСП причината за създаването на комисия за избора на нов тип боен самолет е президентът да бъде въвлечен в \"катранения казан\" на българската политика. По думите му така от ГЕРБ искат да бъдат намалени рейтингът и популярността на държавния глава.\r\nДепутатът Владимир Тошев заяви, че ГЕРБ не казва абсолютно нищо срещу президента Румен Радев, а иска да чуе как и защо самолетите са класирани по този начин. Според него е недопустимо да се изхарчат 1,5 млн. лева за самолет, който е класиран „на тъмно“ без да са информирани народните представители. Владимир Тошев коментира, че непрекъснато се говори за прозрачност и ясни критерии, а когато ГЕРБ иска в парламента да стане ясно защо самолетите са класирани така никой не иска да чуе отговорите. Той уточни, че анкетната комисия няма по никакъв начин да блокира или да забави, каквото и да е в работата на Министерски Съвет по избор на нов изтребител. Председателят на ПГ на ГЕРБ Цветан Цветанов коментира, че не е ясно защо от според БСП някой иска да предприеме действия срещу президента Румен Радев. Той заяви, че ГЕРБ просто иска истината за процедурата за нов изтребител да излезе наяве. \r\nПо време на визитата си в Букурещ в отговор на журналистически въпрос, че България може да се ориентира към покупката на изтребител, който не е в производство, както се коментираше в парламента, президентът Румен Радев посочи: „Изтребителите не са кренвирши, за да бъдат ей така произведени, те се произвеждат по поръчка“. Той обясни, че трябва да се прави и разлика между новопроизведени самолети и такива, произведени преди повече от 30 години.\r\nОт своя страна премиерът Бойко Борисов заяви, че в ГЕРБ не играят на добро и лошо ченге и добави, че това правят други партии. По думите му От едната страна говори лидерът на БСП, от другата Президентът и ГЕРБ в средата се чудят какво да направят.\r\nБиляна ИВАНОВА", "date": "2017-06-28", "title": "Временна анкетна комисия ще проверява изпълнението на процедурата за закупуване на нов изтребител (ОБЗОР)"}
{"url": "http://www.focus-news.net/news/2017/06/28/2409433/predstoyashti-sabitiya-v-stranata-za-28-yuni-agentsiya-fokus.html", "text": "***\r\nОт 09.00 часа в сградата на Народното събрание (пл. „Княз Александър І” № 1) ще започне редовното пленарно заседание на законодателния орган.\r\n***\r\nОт 10.00 часа в сградата на Министерски съвет ще се проведе седмичното правителствено заседание. \r\n***\r\nЗаместник министър-председателят по икономическата и демографската политика Валери Симеонов свиква среща на Координационния център за връзка с българите в Украйна в Министерския съвет. След приключване на заседанието, вицепремиерът Симеонов и участниците в срещата ще направят изявление за медиите от 12,30 часа.\r\n***\r\nОт 16.30 часа в зала „Тържествена“ на Университета за национално и световно стопанство министърът на енергетиката Теменужка Петкова ще участва в церемония по дипломирането на първите студенти, завършващи единствената в света международната магистърска програма по „Ядрена сигурност“.\r\n***\r\nОт 13.30 часа, в заседателната зала в сградата на Висшия съдебен съвет (ул. „Екзарх Йосиф 12), ще се проведе заседание на Прокурорската колегия. \r\n***\r\nОт 9.30 часа в София Хотел Балкан ще се проведе вторият ден от семинара „По пътя на коприната“.\r\n***\r\nОт 10.00 часа 9 Състав на Специализирания наказателен съд ще гледа делото срещу Красимир Н., Мирослав Ч., Радостина Н., Йонгип Д., обвинени в образуване и ръководене на организирана престъпна група. \r\n***\r\nОт 10.00 часа 10 Състав на Специализирания наказателен съд ще гледа делото срещу Иван Т., Виктория Т., Георги Г., Даниел Т., Ивайло М., Станимир П., обвинени в образуване и ръководене на организирана престъпна група.\r\n***\r\nОт 10.30 часа в конферентната зала на Центъра за изследване на демокрацията  на ул. \"Александър Жендов\" № 5 ще се проведе публична дискусия на тема: \"Европейският енергиен съюз и руските газови проекти: дилеми и възможности\".\r\n***\r\nОт 10.30 часа 25 състав на Софийски градски съд ще проведе съдебно заседание по делото срещу Кирчо К., обвинен в престъпление по чл. 357, ал.1 от Наказателния кодекс.  \r\n***\r\nКметът на София г-жа Йорданка Фандъкова и заместник-кметът на Столичната община в направление „Инвестиции и строителство” г-жа Ирина Савина ще представят пред вас медиите големите проекти на София до 2020 г. с европейско финансиране.\r\nПредставянето ще се състои в 10:45 часа на колелото на трамвай №19 в кв. Бъкстон, локалното платно на бул. „Цар Борис III”.\r\n***\r\nОт 11.00 часа 17 Състав на Специализирания наказателен съд ще гледа делото срещу Георги С., Никола Т., Атанас А., Янко А., Стоян К., Данаил Д., Тишка Т., Никола Т., Христо Д., обвинени в незаконно превеждане през граница.\r\n***\r\nОт 11:00 часа, в сградата на Софийската професионална гимназия по туризъм ще се проведе финалното събитие на кампанията ПОГЛЕД КЪМ ДОБРОТО за учебната 2016/ 2017 г., която цели цели възпитаване на добро у подрастващите, по-лесен път за намиране на себе си и респект към личността на всеки, независимо от увреждане, социален статус и др.\r\n***\r\nОт 11.00 часа 11 Състав на Специализирания наказателен съд ще гледа делото срещу Радослав Д. обвинен в изнудване. \r\n***\r\nОт 11.00 часа в парка на Военна академия „Г. С. Раковски“ ще се проведе пресконференция, посветена на осмото издание на прочутия летен фестивал „Опера в парка“.\r\n***\r\nОт 11.00 часа в Българското училище за кучета водачи и асистенти на булевард „Европа\" 138 ще се състои официалното кръщаване на тазгодишния випуск от кучета водачи за слепи хора и кучета асистенти за хора с двигателни проблеми, които предстои да преминат обучение в училището към Фондация „Очи на четири лапи\". \r\n***\r\nОт 11.00 часа, на беседката в парка на Военна академия „Георги С. Раковски“ Софийската опера и балет ще проведе пресконференция, посветена на осмото издание на прочутия летен фестивал \"Опера в парка\". \r\n***\r\nОт 11.00 часа в Националния пресклуб на БТА, Граждански инициативен комитет, Общинският съвет и кметът на община Белоградчик организират пресконференция, посветена на природната забележителност Белоградишки скали, включена в индикативния списък на защитени територии на ЮНЕСКО. \r\n***\r\nОт 15.30 часа в Административен съд София град ще се състои четвъртото заседание по делото за процедурата по ОВОС за инсталацията за изгарянето на отпадъци в ТЕЦ София.\r\n***\r\nОт 18.00 часа в клуб „Перото“ ще бъде представена книгата на Красен Камбуров – „Заветът на Медея“.\r\n***\r\nОт 18.00 часа в зала 42 на НДК ще се състои Церемонията по награждаването на победителите в CSR Demo Day. \r\n***\r\nОт 18.30 часа в Литературния клуб на Столична библиотека, пл. „Славейков“ № 4, ще се проведе Тридесет и шестия поетически двубой между Валери Валериев (със секундант поетът и журналист Георги Савчев) и Никола Петров (със секундант актьорът Станислав Кертиков).\r\n***\r\nОт 19.00 часа недоволните жители от „Дружба“ 2 и 1 ще излязат на протест, който вече е 12-ти пореден. Протестиращите се събират пред затворената алея (от страната на Кауфланд), за да защитят своето право на нормален пешеходен достъп между двата квартала.\r\n***\r\nОт 10.00 часа в НЧ \"Ангел Димитров 1929\" в кв. \"Сарафово\" ще започне празник под надслов \"Бриз в житата\".\r\n***\r\nОт 11.00 часа бъде открита обновената сграда на старите казарми на 24-ти черноморски пехотен полк в Приморски парк. В нея ще се помещава Детски център за деца и младежи с увреждания.\r\n***\r\nОт 15.00 часа в Районен съд ще се гледа дело, заведено от Петър Низамов срещу бургаски сайт.\r\n***\r\nОт 18.00 ч. в НЧ „Просвета“ 1888 г. ще бъде представена книгата на Огнян Герджиков \"Аз не бях политик\".\r\n***\r\nОт 14.00 до 16.00 часа Общинският съветник от ПП ГЕРБ – Иво Иванов ще се срещнат с граждани в офиса на партията на ул. „Георги Бенковски” №1.\r\n***\r\nОт 11.00 часа във фоайето на НЧ „Надежда 1869“ ще се проведе Творческо ателие „Красотата на българския фолклор“ с ръководител Райчо Димитров, хореограф.\r\n***\r\nОт 16.00 часа в читалнята на библиотеката при НЧ „Надежда 1869“ ще се проведе обсъждане на най-новия роман на Милен Русков „Чамкория“.\r\n***\r\nОт 19.00 часа в голяма зала на МДТ „К. Кисимов“ ще бъде представена постановката „Хъшове“.\r\n***\r\nОт 19.00 часа в ДКС „Васил Левски“ ще се състои Концерт на Орлин Горанов и Маргарита Хранова под мотото „Обичам българската музика“ под съпровода на Плевенската филхармония с диригент Левон Манукян.\r\n***   \r\nОт 09.30 часа в салона  на Община Видин ще се проведе редовно заседание на  Общински съвет –Видин. \r\n***\r\nОт 10.00 часа в градинката зад паметника на Христо Ботев ще се проведат „Приказни пътечки“ от програмата „Лято в библиотеката 2017“.\r\n***\r\nОт 10.00 часа в камерна зала на ДКТ ще бъде представена постановката „Забрадка на слънцето“ от Кирил Топалов. \r\n***\r\nОт 21.00 в Летния театър (при лошо време в Зала 1 на Общината) започва V-то Издание на Националния филмов фестивал „София Филм фест в Горна Оряховица“. Първата прожекция ще е на „Белгийският крал“, режисьор Петер Бросенс и Джесика Удуъртс. \r\n***\r\nОт 14.30 часа в Регионална библиотека „Дора Габе“ ще се проведе литературна среща с потребители на Център за социална рехабилитация и интеграция – Добрич. \r\n***\r\nОт 18.00 часа в Художествената галерия ще се проведе представяне на книгите „Звезден пратеник : Николай Кънчев и българската поезия“ и  „Венчан до живот – моята унгарска Европа“ на Марин Георгиев. \r\n***\r\nОт 10.30 часа във Военен учебен център „Тюлбето” За първи път в България ще бъде демонстрирана амфибийната способност на бронираната модулна машина Patriа AMV.\r\n***\r\nОт 20.00 ч. в с.Бошуля във връзка с предстоящите частични избори за кмет на селото ще се проведе предизборен митинг. Ще присъстват Корнелия Нинова, председател на НС на БСП  и Кирил Добрев, зам.-председател на НС на БСП.\r\n***\r\nОт 11.30 час в пресклуб на БТА – Плевен ще се проведе пресконференция, по повод възстановяване след 28-годишно прекъсване на оперните спектакли в летния театър в парка \"Кайлъка\" в Плевен.\r\n***\r\nОт 9:30 часа в заседателната зала на Община Пловдив ще бъдат връчени официални грамоти на лицата, удостоени с приза „Най- добрия човек”. \r\n***\r\nОт 10:30 часа в градинката на кръстовището на ул. “Брезовска” с ул. “Поп Манол” кметът на Район “Северен” инж. Ральо Ралев ще открие нова детска площадка. \r\n***\r\nОт 12:00 часа в заседателна зала на Община Пловдив ще се проведе пресконференция за проект „Разработване на Програма за подобряване на качеството на атмосферния въздух на територията на Община Пловдив\". \r\n***\r\nОт 12:40 часа в зала №5 на Окръжен съд – Пловдив  ще се проведе възстановка на съдебен процес с участието на ученици от Профилирана хуманитарна гимназия „Св. Св. Кирил и Методий“ гр. Пловдив.\r\n***\r\nОт 16:00 часа в зала 10 на Районен съд ще се гледа делото срещу мъж, обвинен в причиняване на смърт, докато е шофирал камион в нетрезво състояние по пътя с. Йоаким Груево-Перущица.\r\n***\r\nОт 09.00 часа ще се проведе турнир по футбол на малки врати за служители на ОДМВР – Разград и РДПБЗН-Разград на тренировъчната база на ПФК „Лудогорец” – „Гнездо на орли“. \r\n***  \r\nОт 09.00 часа в ПГМТ „Вл. Комаров“  Регионалното управление на образованието организира регионална кръгла маса. \r\n***  \r\nОт 10.00 часа в  учителската стая в ПГМТ „Вл. Комаров“ началникът на  Регионалното управление на образованието ще даде пресконференция. \r\n***\r\nОт 18.30 часа в залата на Регионална библиотека „Захарий Княжески\" ще се проведе представяне на книгата „Конкурсът“ с разкази на авторите, получили награди от конкурсите за художествен текст за 2016 година  на тема „Цветът\" и „Правата улица\". \r\n***\r\nОт 9.00 часа на площада пред фонтана \"Кълбото\" ще се състои Открита трудова борса.\r\n***\r\nОт 10.00 часа в зала \"Марица\" ще се проведе заседание на Комисията по безопасност на движението в Област Хасково.", "date": "2017-06-28", "title": "Предстоящи събития в страната за 28 юни (Агенция „Фокус)"}
{"url": "http://www.focus-news.net/news/2017/06/28/2409435/sport-ispaniya-e-vtoriya-finalist-na-evropeyskoto-parvenstvo-po-futbol-za-mladezhi-do-21-g.html", "text": "Испания е вторият финалист на Европейското първенство по футбол за младежи до 21 г., което се провежда в Полша. Те ще се борят за титлата срещу отбора на Германия, който по-рано днес победи Англия с 6:5. \r\nИспанците надделяха над италианците с 3:1. Саул Нигес откри резултата за Испания през 53-та минута от двубоя. През 62-та минута Федерико Бернардески успя да изравни. Другите две попадения, които допринесоха за успеха на испанците, бяха отново дело на Нигес през 65-та минута и през 74-та минута.", "date": "2017-06-28", "title": "Спорт: Испания е втория финалист на Европейското първенство по футбол за младежи до 21 г."}
{"url": "http://www.focus-news.net/news/2017/06/28/2409432/pregled-na-nyakoi-ot-osnovnite-temi-v-svetovniya-pechat-agentsiya-fokus.html", "text": "Румънската гранична полиция е открила 91 мигранти от Ирак и Сирия, скрити в камион, превозващ части на автомобили, предаде  New York Times.\r\nПолицията е спряла в четвъртък вече за проверка камион с турска регистрация на граничен пункт „Надлак“ – „Чонадпалота“ в Унгария. В превозното средство са открити 44 мъже, 18 жени и 29 непълнолетни лица. Мигрантите са посочили, че са искали да достигнат до Шенгенската зона. \r\nШофьорът е посочил на румънските власти, че не е знаел за мигрантите.\r\n***\r\nБроят на пушачите в Япония за първи път в документираната история на страната е спаднал до по-малко от 20% от населението ѝ. Това дава възможност на министерството на здравеопазването пушенето на закрити обществени места да бъде забранено, пише  The Japan Times.\r\nСпоред ново проучване 19,8% от японците над 20-годишна възраст пушат, което е с 1,8% по-малко в сравнение с подобно проучване от 2013 г. Броят на хората, които сочат, че пушат всеки ден е намалял с 2,4%.\r\nМеждувременно министерството на здравеопазването, труда и социалната грижа подготвя закон, който да се бори срещу вторичния тютюнев дим, докато страна се готви да бъде домакин на Олимпийските игри през 2020 г.\r\n***\r\nМинистърът на отбраната на САЩ Джеймс Матис заяви, че страната ще продължава да доставя оръжие на сирийските кюрди и след битката за прогонването на „Ислямска държава“ от град Ракка, предаде The New York Times.\r\nМатис обясни, че Вашингтон ще прибере оръжието си от сирийските кюрди в зависимост  от положението след освобождаването на Ракка. „Ще ги екипираме за борба. Ако имат друг бой и се нуждаят от нещо, то ние ще ги екипираме според битката и необходимото въоръжение“, предаде министърът на отбраната. \r\nМатис посочи, че Вашингтон са дали въоръжение, необходимо за условия на градски боеве, защото с именно такива условия кюрдите ще се сблъскат в Ракка. Той добави, че след това Вашингтон ще прибере въоръжението си и ще ги ремонтира или при нужда ще вземе някои видове оръжия и ще предостави нови. „Когато те повече не се нуждаят от нещо, ние ще го заменим с друго необходимо“, заяви министърът. \r\nСАЩ смятат, че кюрдите са най-ефективната сила, бореща се срещу „Ислямска държава“ в Сирия. Турското правителство обаче се бои, че оръжието, предоставено на сирийските кюрди ще завърши в ръцете на ПКК на територията на Турция. САЩ също смятат ПКК за терористична организация и са поели ангажимент да не въоръжават тази групировка.\r\n***\r\nВ ранните часове на вторник Военновъздушните сили на Израел нанесоха удари по позиции на ХАМАС в северната част на Ивицата Газа след ракетен обстрел към територията на страната, отговорност за която пое салафистка групировка, съобщава вестник  Israel Hayom. \r\nВъздушните удари са нанесени по три обекта от военната инфраструктура на ХАМАС, съгласно изявление на армията на Израел, цитирано от местни медии. За възможни жертви или пострадали не се привеждат данни.\r\n***", "date": "2017-06-28", "title": "Преглед на някои от основните теми в световния печат (Агенция „Фокус”)"}
{"url": "http://www.focus-news.net/news/2017/06/28/2409436/izvestiya-ankara-e-zaplashena-ot-nova-voyna-s-kyurdite.html", "text": "Турция е готова да започне нова голяма военна операция в северната част на Сирия и даже да включи в своята зона на контрол градовете Манбидж и Ракка, за да не допусне там да се появи кюрдска държава. Това заяви турският президент Реджеп Тайип Ердоган пред руския вестник „Известия“. Русия и САЩ са против подобно развитие на събитията. Но според експертите в сегашните условия е напълно възможно Анкара да предприеме решителни действия. \r\nТурция няма да допусне създаването на кюрдска държава в северната част на Сирия и е готова „при най-малката заплаха“ да проведе още една мащабна военна операция. Този път обаче действията няма да са насочени срещу ислямистките бойци, а срещу местните сили, които са съюзници на САЩ. \r\n„Сега в Сирия протичат негативни процеси. Ако това доведе до възникване на заплаха за нашите граници, ние ще реагираме по същия начин, както по време на операцията \r\n„Щита на Ефрат“, отбеляза държавният глава. \r\nЗаявлението на Ердоган предизвиква притеснения в Москва и Вашингтон. Източник от руската Държавна дума коментира, че нов конфликт в Сирия противоречи на руските интереси и борбата срещу терористите от „Ислямска държава“. Затова Москва ще се постарае да не допуска голяма война между Турция и кюрдите. „Ние тясно си сътрудничим с Турция и Сирия, по-конкретно при преговорите в Астана. Убеден съм, че в рамките на консултации на различни равнища, ние ще успеем да попречим на Анкара да предприеме необмислени действия“, допълни специалистът.  Мария Динкова", "date": "2017-06-28", "title": "„Известия“: Анкара е заплашена от нова война с кюрдите"}
{"url": "http://www.focus-news.net/news/2017/06/28/2409439/zapochvat-proverki-na-sanirani-zhilishtni-sgradi-obzor.html", "text": "От 28 юни Дирекцията за национален строителен контрол (ДНСК) започва проверка на 30 сгради, за които в МРРБ има подадени сигнали и жалби от граждани. Това обяви регионалният министър Николай Нанков след участието си в кръгла маса за намаляване на административната тежест в строително-инвестиционния процес. Освен сигналите, на извадков принцип ще бъдат проверени още 56 сгради – по две в 28-те области, които се обновяват със средства по програмата. Фирмите, които упражняват строителен надзор по Националната програма за енергийна ефективност също ще бъдат проверявани. Николай Нанков обясни, че ще се проверява качеството на строителството, как се извършват строително-монтажни дейности, какви материали се използват, допустими ли са те по българското законодателство, имат ли необходимите сертификати за качество и за произход, както и дали отговарят на противопожарните норми.\r\nНа кръглата маса министър Нанков заяви, че облекчаването на административната тежест е основен приоритет на правителството, като ще се държи изключително много на електронизацията и дигитализация на процеси и на документи. Според него едно от най-спорните предложения е въвеждането на мълчаливо съгласие. Министърът коментира, че ако се реши то да бъде въведено в институционния процес, темата трябва да бъде прецизирана до възможно най-добрите нива. Николай Нанков посочи, че ще бъде създадена работна група за обсъждане на промени в Закона за устройство на територията, които да приведат инвестиционния процес и устройственото планиране в европейски вид. На кръглата маса стана ясно, че Камарата на строителите в България е изготвила 3 законопроекта за промени в закона, които също ще бъдат обсъдени от работната група.\r\nБиляна ИВАНОВА", "date": "2017-06-28", "title": "Започват проверки на санирани жилищни сгради (ОБЗОР)"}
{"url": "http://www.focus-news.net/news/2017/06/28/2409438/interfaks-si-dzinpin-shte-poseti-rusiya-na-3-yuli.html", "text": "Президентът на Китай Си Дзинпин ще посети Русия в началото на юли и ще участва в срещата на Г-20 в Германия, предава Интефакс, позовавайки се на официалните китайски средства за масова информация. \r\nОчаква се Си да пристигне в Русия на 3 юли. След това той ще отпътува за Германия по покана на канцлера Ангела Меркел и президента на страната Франк-Валтер Щайнмайер за участие в срещата на върха на Г-20 в Хамбург между 7  и 8 юли.  Мария Динкова", "date": "2017-06-28", "title": "Интерфакс: Си Дзинпин ще посети Русия на 3 юли"}
{"url": "http://www.focus-news.net/news/2017/06/28/2409434/api-vazstanoveno-e-dvizhenieto-po-am-trakiya-pri-km-45-v-posoka-burgas.html", "text": "Възстановено е движението по АМ \"Тракия\" при км 45 в посока Бургас. Това съобщиха от пресцентъра на Агенция \"Пътна инфраструктура\".", "date": "2017-06-28", "title": "АПИ: Възстановено е движението по АМ \"Тракия\" при км 45 в посока Бургас"}
{"url": "http://www.focus-news.net/news/2017/06/28/2409437/cbc-news-potrebitelite-na-feysbuk-dostignaha-dva-miliarda-dushi.html", "text": "Във вторник потребителите на най-голямата социална мрежа в света „Фейсбук“ достигнаха два милиарда души, предава CBC News. \r\nНейният създател Марк Зукърбърг коментира: „За мен е чест да споделя това пътуване с вас“. \r\nПотребителите на „Фейсбук“ са повече, отколкото населението на която и да е държава по света  и представляват повече от четвърт от 7,5-милиардното население на земята.  Мария Динкова", "date": "2017-06-28", "title": "CBC News: Потребителите на „Фейсбук“ достигнаха два милиарда души"}
{"url": "http://www.focus-news.net/news/2017/06/28/2409440/nezavisimaya-gazeta-donald-tramp-pregarna-narendra-modi-izprashtayki-poslanie-do-pekin.html", "text": "Топлото приемане на министър-председателя на Индия Нарендра Моди в Белия дом съдържа скрито послание до Пекин, пише „Независимая газета“. Американският президент Доналд Тръмп похвали Делхи за оказаната помощ при засилването на санкциите срещу Северна Корея. А Китай не оказа натиск на Пхенян, разочаровайки Вашингтон. Но няма ли новата администрация на САЩ да отслаби своята роля в Азия, притесняваха се индийците преди срещата. Вашингтон разсея съмненията за това, съгласявайки се да им достави безпилотни летателни апарати за наблюдение на Индийския океан. Въпреки това между двете държави продължава да има икономически разногласия. \r\nДвамата лидери, които за първи път се срещат, имат нещо общо помежду си. И двамата са национално ориентирани. Тръмп издигна лозунга „САЩ на първо място“, а Моди: „Направи в Индия“, намеквайки, че чуждестранните компании трябва да създават предприятия в страната. Втората обща черта между тях е любовта към социалните мрежи. Тръмп и Моди предпочитат да общуват с гражданите непосредствено, заобикаляйки традиционните медии, като използват „Туитър“ и „Фейсбук“. \r\nНо Моди привнесе и нов елемент в протокола, приет в Белия дом. Той вместо да се ръкува с Тръмп при срещата, го прегърна. Същото се случи и след края на разговорите. „Моди не прегръща всички подред. Ако погледнете списъка с хората, които той е прегръщал, ще видите, че те всички са личности, важни за Индия“, коментира Шрирам Чаулиа, декан на Училището по международни отношения в Делхи. В този списък са бившият държавен глава на САЩ Барак Обама, бившият президент на Франция Франсоа Оланд, премиерът на Япония Шиндзо Абе и президентът на Русия Владимир Путин.  Мария Динкова", "date": "2017-06-28", "title": "„Независимая газета“:  Доналд Тръмп прегърна Нарендра Моди, изпращайки послание до Пекин"}
{"url": "http://www.focus-news.net/news/2017/06/28/2409828/bsp-za-balgariya-vnese-iskane-za-anketna-komisiya-po-kazusa-ndk-miroslav-borshosh-ostava-na-posta-direktor-obzor.html", "text": "„БСП за България“ внесе в деловодството на парламента предложение за създаване на анкетна комисия за случващото се в НДК. Това се случи след като Правителството реши министърът на културата да упражнява правата на държавата в НДК. Досега принципал беше министърът за Българското председателство Лиляна Павлова. Директорът Мирослав Боршош бе върнат на поста, след като министър Павлова го освободи на 26 юни. \r\nКато мотив за искането за анкетна комисия лидерът на БСП Корнелия Нинова посочи основателните съмнения за корупция, изговорени от двете страни в този спор- министър Лиляна Павлова и директорът на НДК. Тя допълни, че БСП ще сезира и главния прокурор да извърши проверка какво се случва в НДК. Корнелия Нинова се обърна към ГЕРБ и заяви, че Българското председателство на Съвета на ЕС е сведено до това кой да открадне едни пари от ремонт и от едни плочки. Тя попита две лобита в ГЕРБ ли се борят кой да вземе обществените поръчки за 50 млн. за ремонт в НДК. Според нея ГЕРБ очевидно няма да се справят с Председателството и БСП трябва да им помага. По думите й във времето се е доказало, че решението Деница Златева да не участва в подготовката е било правилно. \r\nПо повод казаното от Корнелия Нинова депутатът от ГЕРБ Спас Гърневски заяви, че в ГЕРБ няма битки между каквито и да е лобита, най-малко за НДК. Той коментира, че право на БСП е да искат анкетна комисия, но в случая с НДК не става дума за корупция. Народният представител Йордан Цонев посочи, че ДПС подкрепя създаването на анкетна комисия за НДК, за да се види какъв е случаят и да се навлезе в проблематиката на Председателството на Съвета на ЕС. По думите му парламентът така и не е информиран за приоритетите за Председателството, които са подписани между България, Естония и Австрия.\r\nПреди заседанието на комисията по външни работи, на което бяха представени основните приоритети за Българското председателство на Съвета на ЕС, министър Лиляна Павлова заяви, че с решението принципал на НДК да бъде Министерството на културата темата за нея е затворена. Тя посочи, че не приема връщането на Мирослав Боршош като директор за наказание към нея от премиера Бойко Борисов. По думите й право на министър-председателя е да променя решението за това кой да бъде принципал на едно или друго дружество. Лиляна Павлова обясни, че решението принципал на НДК да бъде Министерството на културата е правилно. Според нея Прокуратурата е компетентният орган, който трябва да каже има ли нарушения при обществените поръчки.\r\nПо-късно, след проведен разговор на министър-председателя и председател на ГЕРБ Бойко Борисов с председателя на Парламентарната група на ГЕРБ Цветан Цветанов бе взето решение ПГ на ГЕРБ да подкрепи предложението за създаване на Временна комисия за установяване на факти и обстоятелства при разходването на средства, предоставени целево на НДК за подготовка на българското председателство на Съвета на ЕС.  В съобщение до медиите от ГЕРБ заявяват, че спазването на върховенството на закона винаги е било водещ принцип за партията. „Доказали сме многократно, че сме безкомпомисни спрямо корупционни практики от всякакъв характер и към техните извършители. Вярваме, че тази временна комисия ще установи всички факти и обстоятелства, свързани с дейността на НДК за подготовка на българското председателство на Съвета на ЕС и ще спре спекулациите по темата за неправомерно разходвани средства\", съобщават от партията.\r\nБиляна ИВАНОВА", "date": "2017-06-28", "title": "„БСП за България“ внесе искане за анкетна комисия по казуса „НДК“, Мирослав Боршош остава на поста директор (ОБЗОР)"}
{"url": "http://www.focus-news.net/news/2017/06/28/2409444/sport-rusiya-mozhe-da-vazobnovi-provezhdaneto-na-doping-testove.html", "text": "Русия може да възобнови провеждането на допинг-тестове под наблюдение, съобщиха от Световната антидопингова агенция, предава BBC. \r\nРаботата на Руската антидопингова агенция беше преустановена през 2015 г., след като нейните служители бяха обвинени в прикриване на употреба на забранени вещества. \r\nВече Световната и Руската антидопингова агенция ще могат да планират и координират провеждането на тестовете под наблюдение от страна на Британската антидопингова агенция.", "date": "2017-06-28", "title": "Спорт: Русия може да възобнови провеждането на допинг-тестове"}
{"url": "http://www.focus-news.net/news/2017/06/28/2409443/moskovskiy-komsomolets-nikolas-maduro-e-predlozhim-na-donald-tramp-da-provedat-konstruktivni-pregovori.html", "text": "Президентът на Венецуела Николас Мадуро се обърна към своя американски колега Доналд Тръмп с предложение за провеждане на преговори на най-високо равнище, за да бъдат обсъдени всички въпроси, които представляват интерес за страните, пише „Московский комсомолец“, позовавайки се на телевизионния канал VTV.  \r\n„Ако господин Тръмп иска да поговори за света, за уважителните отношения, аз съм готов да се срещнем,... тъй като вярвам в дипломацията, в словото и в силата на Националните боливариански въоръжени сили... Затова призовавам САЩ да се откажат от подкрепата, която оказват на венецуелската опозиция“, подчерта Мадуро.  Мария Динкова", "date": "2017-06-28", "title": "„Московский комсомолец“: Николас Мадуро е предложим на Доналд Тръмп да проведат конструктивни преговори"}
{"url": "http://www.focus-news.net/news/2017/06/28/2409442/sport-fernando-verdasko-se-klasira-za-chetvartfinalite-na-tenis-turnira-v-antaliya.html", "text": "Испанецът  Фернандо Вердаско се класира за четвъртфиналите на тенис турнира в Анталия. Той надделя над белгиеца Стив Дарси с 6:3, 6:4. \r\nСледващият съперник на Вердаско ще бъде французинът Адриан Манарино.", "date": "2017-06-28", "title": "Спорт: Фернандо Вердаско се класира за четвъртфиналите на тенис турнира в Анталия"}
{"url": "http://www.focus-news.net/news/2017/06/28/2409535/agentsiyata-po-hranite-ima-razliki-mezhdu-produktite-v-zapadna-evropa-i-u-nas.html", "text": "Има разлики между хранителните продукти, които се продават на българския пазар и в страните от Западна Европа. Това показва сравнителният анализ между продуктите, направен през последния месец, обяви директорът на Българската агенция по безопасност на храните Дамян Илиев в предаването \"Тази сутрин\" по бТВ. Най-сериозни са разминаванията при млечните продукти – при тях стоки с различно съдържание се предлагат под една и съща марка в България и в Германия. Изследвано е сирене, което дори има различен вкус и вид, а се представя за същото. Сериозни разлики има в състава на шоколадите и в детските храни. Разлики не са открити само при местните продукти.\r\nВ газираните напитки на нашия пазар има глюкозо-фруктозен сироп вместо захар. В енергийните напитки пък има по-нисък процент кофеин спрямо същите марки в Германия.\r\nПри натуралните плодови сокове са открити следните различия – в Западна Европа сокът действително е 100%, а на нашия пазар – 97%.\r\nАгенцията по храните е установила и разлики в цените на хранителните продукти от един и същи вид и една марка, но тях ще ги коментира министърът на земеделието Румен Порожанов, уточни Дамян Илиев. Най-сериозна е разликата при детските храни, издаде той.", "date": "2017-06-28", "title": "Агенцията по храните: Има разлики между продуктите в Западна Европа и у нас"}
{"url": "http://www.focus-news.net/news/2017/06/28/2409448/sport-dominik-tiym-otpadna-ot-tenis-turnira-v-antaliya.html", "text": "Австриецът Доминик Тийм отпадна от тенис турнира в Анталия. Световният №8 неочаквано загуби от индиеца Рамкумар Раманатан с 3:6, 2:6 в мач от втория кръг на  състезанието. \r\nСледващият съперник на индиеца ще бъде Маркос Багдатис от Кипър.", "date": "2017-06-28", "title": "Спорт: Доминик Тийм отпадна от тенис турнира в Анталия"}
{"url": "http://www.focus-news.net/news/2017/06/28/2409445/kommersant-brazilskata-koruptsiya-dostigna-do-darzhavniya-glava.html", "text": "Кампанията за изкореняване на корупцията във висшите ешелони на властта в Бразилия стигна ново равнище, пише руският вестник „Коммерсант“. За първи път в историята на страната спрямо действащия държавен глава Мишел Темер могат да бъдат повдигнати обвинения в корупция. Именно за това настоя пред Върховния съд главният прокурор Родриго Жанот. Темер определи обвиненията като политически. Въпреки това в Бразилия възникна заплаха от предсрочни избори, което може да бъде в полза на бившия президент Луис Инасио Лула де Силва. Той претендира за това да си върне поста на държавен глава, въпреки че също е подозиран в корупция. Според експертите, каквато и да се окаже съдбата на Темер, който миналата седмица посети Русия, бразилската политическа криза не заплашва отношенията между двамата съюзници от БРИКС.\r\nСега съдбата на президента е в ръцете на Върховния съд, който трябва да определи дали да изпрати делото в камарата на депутатите. А там противниците на Темер ще трябва да съберат подкрепата на две трети или 342 депутати за отстраняването на държавния глава по време на разследването (180 дни).  Мария Динкова", "date": "2017-06-28", "title": "„Коммерсант“: Бразилската корупция достигна до държавния глава"}
{"url": "http://www.focus-news.net/news/2017/06/28/2409451/tass-v-sryada-sergey-lavrov-shte-se-sreshtne-sas-zigmar-gabriel.html", "text": "Министрите на външните работи на Русия и Германия: Сергей Лавров и Зигмар Габриел ще разгледат в сряда реализирането на Минските споразумения, мирния процес в Сирия, а също така въпросите от двустранните отношения, предава ТАСС. Освен това двамата министри ще се включат в 14-та Конференция на градовете партньори на двете страни. \r\nЛавров и Габриел ще дискутират сътрудничеството на Москва и Берлин в рамките на срещата на Г-20, която ще се проведе между 7 и 8 юли в Хамбург. \r\n„Ще бъде продължено обменянето на мнения по ключови международни проблеми, включително реализирането на Минските споразумения за разрешаването на украинската криза и напредъка при мирния процес в Сирия, по въпросите за европейската сигурност и борбата с международния тероризъм“, обясниха от Министерството на външните работи на Русия.  Мария Динкова", "date": "2017-06-28", "title": "ТАСС:  В сряда Сергей Лавров ще се срещне със Зигмар  Габриел"}
{"url": "http://www.focus-news.net/news/2017/06/28/2409450/the-independent-nasa-otreche-informatsiyata-che-planira-da-obyavi-otkrivaneto-na-izvanzemen-zhivot.html", "text": "Американската космическа агенция НАСА не планира да обяви, че е установила контакти с извънземни, въпреки разпространеното видео на хакерската група „Анонимните“, пише вестник The Independent. \r\nВъв видео клипа се твърди, че НАСА е на прага да съобщи откриването на извънземен живот. В дългия и на момента хаотичен запис се представят различни доказателства, с които да се докаже, че агенцията е открила нещо, което скоро ще бъде направено публично достояние. \r\nСега обаче НАСА подчерта, че няма нови доказателства за извънземен живот. Това заяви високопоставения учен Томас Зарбачен. \r\n„Противно на някои доклади, НАСА няма да прави изявления във връзка с извънземния живот“, написа експертът в социалната мрежа „Туитър“. \r\n„Дали сме сами във вселената? Макар че не знаем за момента, ние имаме мисии, които отбелязват напредък, което може да  ни помогне да отговорим на този фундаментален въпрос“, допълни Зарбачен.  Мария Динкова", "date": "2017-06-28", "title": "The Independent: НАСА отрече информацията, че планира да обяви откриването на извънземен живот"}
{"url": "http://www.focus-news.net/news/2017/06/28/2409452/byudzhetat-na-operativna-programa-regioni-v-rastezh-2014-2020-g-shte-bade-naddogovoren-s-10-obzor.html", "text": "Бюджетът на Оперативна програма „Региони в растеж“ 2014-2020 г. ще бъде наддоговорен с 10%. Това реши Комитетът за наблюдение на програмата на Деветото си заседание в столицата.  Необходимостта от 10 % увеличение изтъкна министърът на регионалното развитие и благоустройството Николай Нанков по време на откриването на Деветото заседание на Комитета. Министърът обясни, че 10-процентово наддоговаряне по  ОП „Региони в растеж“ ще позволи максимална усвояемост по програмата, тъй като в края на програмния период от обществените поръчки може да има спестявания на ресурс и така не се усвояват в пълнота евросредствата. Министър Нанков коментира, че миналата година е имало наддоговаряне по програмата само с 5%. Той поясни, че през 2016 г. е усвоен около 95% от ресурса на програмата. По думите му наддоговарянето крие известен риск. Министър Нанков поясни, че, ако няма толкова големи спестявания от обществените поръчки, този ресурс ще бъде за сметка на националния бюджет. Според него обаче това е по-малкият риск. По думите на министър Нанков ОП „Региони в растеж“ е  една от най-важните през настоящия програмен период. Той отчете, че по нея има вече обявени 12 процедури за предоставяне на безвъзмездна финансова помощ на обща стойност 2,3 млрд. лв., което е 78% от бюджета на Оперативната програма. По думите му отделно от това по нея има 463 проектопредложения, от тях за 405 има сключени договори. Министърът уточни, че това е малко над 58 % от общия ресурс на програмата, което на фона на нашите съседни страни, превръща България в отличничка.  Според него 58%, договорени по програмата и 78 %, обявени процедури е много добър резултат. Министър Нанков обърна внимание, че напредъкът по програмата по настоящем е изключително добър. По думите му към момента има одобрени плащания по програмата за над 220 млн. лв, което е 12 % от договорения ресурс и 7 % от общия. Според министър Нанков през 2017 г. темповете на изпълнение на ОП „Региони в растеж“ 2014-2020 и на отделните проекти ще бъдат в пъти по-добри от изминалите години. От своя страна заместник-министърът на регионалното развитие и ръководител на Управляващия орган на ОПРР Деница Николова коментира, че през настоящия програмен период Комитетът за наблюдение по ОП „Региони в растеж“ има по-разширени функции. Деница Николова изброи, че основните цели на програмата са: подобряване на икономическата среда, повишена заетост, развитие на регионите и подобряване на качеството на живот в тях.\r\nДеница КИТАНОВА", "date": "2017-06-28", "title": "Бюджетът на Оперативна програма „Региони в растеж“ 2014-2020 г. ще бъде наддоговорен с 10% (ОБЗОР)"}
{"url": "http://www.focus-news.net/news/2017/06/28/2409455/reuters-germanski-grad-evakuira-11-etazhna-zhilishtna-sgrada-sled-pozhara-v-london.html", "text": "Във вторник в германският град Вупертал е започнала евакуацията на около 72 души от 11-етажна жилищна сграда, след като е било установено, че в нея се съдържат запалими материали , предава Reuters. \r\nСлед пожара в Лондон, при който загинаха поне 79 души, властите в германския град са провели противопожарни инспекции в около 70 сгради. \r\n„Знаем, че е трудно за живущите да се преместят без предварително уведомяване, но според нас трябва да действаме незабавно, тъй като е ясно, че има опасност за живота и здравето им“, коментираха властите.  Мария Динкова", "date": "2017-06-28", "title": "Reuters: Германски град евакуира 11-етажна жилищна сграда след пожара в Лондон"}
{"url": "http://www.focus-news.net/news/2017/06/28/2409453/sport-andre-kardoso-e-vremenno-otstranen-ot-tur-dyo-frans-zaradi-polozhitelna-doping-proba.html", "text": "Португалецът Андре Кардосо, който е част от отбора по колоездене на Трек-Сегафредо е дал положителна проба за допинг само дни преди началото на Тур дьо Франс, предава Eurosport. \r\nМеждународният съюз по колоездене заяви, че това са показали резултатите от пробите, взети на 18 юни.  \r\n32-годишният спортист беше избран като един от деветимата членове на отбора Трек-Сегафредо за Тур дьо Франс. Състезанието започва в Дюселдорф в събота, но Кардосо е временно отстранен.", "date": "2017-06-28", "title": "Спорт: Андре Кардосо е временно отстранен от Тур дьо Франс заради положителна допинг-проба"}
{"url": "http://www.focus-news.net/news/2017/06/28/2409454/nikolas-maduro-helikopter-e-hvarlil-granati-sreshtu-varhovniya-sad-na-venetsuela.html", "text": "Полицейски хеликоптер е хвърлил две гранати срещу Върховния съд на Венецуела, заяви във вторник президентът на страната Николас Мадуро, определяйки инцидента като „терористична атака“, предава AFP. \r\n„Аз мобилизирах въоръжените сили на страната, за да защитя мира“, съобщи Мадуро \r\n„Рано или късно ние ще заловим този хеликоптер и онези, които извършиха тази терористична атака“, допълни президентът.  Мария Динкова", "date": "2017-06-28", "title": "Николас Мадуро: Хеликоптер е хвърлил гранати срещу Върховния съд на Венецуела"}
{"url": "http://www.focus-news.net/news/2017/06/28/2409456/pregled-na-nyakoi-ot-osnovnite-temi-v-ruskiya-pechat-agentsiya-fokus.html", "text": "***\r\nТоплото приемане на министър-председателя на Индия Нарендра Моди в Белия дом съдържа скрито послание до Пекин, пише „Независимая газета“. Американският президент Доналд Тръмп похвали Делхи за оказаната помощ при засилването на санкциите срещу Северна Корея. А Китай не оказа натиск на Пхенян, разочаровайки Вашингтон. Но няма ли новата администрация на САЩ да отслаби своята роля в Азия, притесняваха се индийците преди срещата. Вашингтон разсея съмненията за това, съгласявайки се да им достави безпилотни летателни апарати за наблюдение на Индийския океан. Въпреки това между двете държави продължава да има икономически разногласия. \r\nДвамата лидери, които за първи път се срещат, имат нещо общо помежду си. И двамата са национално ориентирани. Тръмп издигна лозунга „САЩ на първо място“, а Моди: „Направи в Индия“, намеквайки, че чуждестранните компании трябва да създават предприятия в страната. Втората обща черта между тях е любовта към социалните мрежи. Тръмп и Моди предпочитат да общуват с гражданите непосредствено, заобикаляйки традиционните медии, като използват „Туитър“ и „Фейсбук“. \r\nНо Моди привнесе и нов елемент в протокола, приет в Белия дом. Той вместо да се ръкува с Тръмп при срещата, го прегърна. Същото се случи и след края на разговорите. „Моди не прегръща всички подред. Ако погледнете списъка с хората, които той е прегръщал, ще видите, че те всички са личности, важни за Индия“, коментира Шрирам Чаулиа, декан на Училището по международни отношения в Делхи. В този списък са бившият държавен глава на САЩ Барак Обама, бившият президент на Франция Франсоа Оланд, премиерът на Япония Шиндзо Абе и президентът на Русия Владимир Путин. \r\n***\r\nТурция е готова да започне нова голяма военна операция в северната част на Сирия и даже да включи в своята зона на контрол градовете Манбидж и Ракка, за да не допусне там да се появи кюрдска държава. Това заяви турският президент Реджеп Тайип Ердоган пред руския вестник „Известия“. Русия и САЩ са против подобно развитие на събитията. Но според експертите в сегашните условия е напълно възможно Анкара да предприеме решителни действия. \r\nТурция няма да допусне създаването на кюрдска държава в северната част на Сирия и е готова „при най-малката заплаха“ да проведе още една мащабна военна операция. Този път обаче действията няма да са насочени срещу ислямистките бойци, а срещу местните сили, които са съюзници на САЩ. \r\n„Сега в Сирия протичат негативни процеси. Ако това доведе до възникване на заплаха за нашите граници, ние ще реагираме по същия начин, както по време на операцията \r\n„Щита на Ефрат“, отбеляза държавният глава. \r\nЗаявлението на Ердоган предизвиква притеснения в Москва и Вашингтон. Източник от руската Държавна дума коментира, че нов конфликт в Сирия противоречи на руските интереси и борбата срещу терористите от „Ислямска държава“. Затова Москва ще се постарае да не допуска голяма война между Турция и кюрдите. „Ние тясно си сътрудничим с Турция и Сирия, по-конкретно при преговорите в Астана. Убеден съм, че в рамките на консултации на различни равнища, ние ще успеем да попречим на Анкара да предприеме необмислени действия“, допълни специалистът.\r\n***\r\nПрезидентът на Венецуела Николас Мадуро се обърна към своя американски колега Доналд Тръмп с предложение за провеждане на преговори на най-високо равнище, за да бъдат обсъдени всички въпроси, които представляват интерес за страните, пише „Московский комсомолец“, позовавайки се на телевизионния канал VTV.  \r\n„Ако господин Тръмп иска да поговори за света, за уважителните отношения, аз съм готов да се срещнем,... тъй като вярвам в дипломацията, в словото и в силата на Националните боливариански въоръжени сили... Затова призовавам САЩ да се откажат от подкрепата, която оказват на венецуелската опозиция“, подчерта Мадуро.\r\n***\r\nКампанията за изкореняване на корупцията във висшите ешелони на властта в Бразилия стигна ново равнище, пише руският вестник „Коммерсант“. За първи път в историята на страната спрямо действащия държавен глава Мишел Темер могат да бъдат повдигнати обвинения в корупция. Именно за това настоя пред Върховния съд главният прокурор Родриго Жанот. Темер определи обвиненията като политически. Въпреки това в Бразилия възникна заплаха от предсрочни избори, което може да бъде в полза на бившия президент Луис Инасио Лула де Силва. Той претендира за това да си върне поста на държавен глава, въпреки че също е подозиран в корупция. Според експертите, каквато и да се окаже съдбата на Темер, който миналата седмица посети Русия, бразилската политическа криза не заплашва отношенията между двамата съюзници от БРИКС.\r\nСега съдбата на президента е в ръцете на Върховния съд, който трябва да определи дали да изпрати делото в камарата на депутатите. А там противниците на Темер ще трябва да съберат подкрепата на две трети или 342 депутати за отстраняването на държавния глава по време на разследването (180 дни).", "date": "2017-06-28", "title": "Преглед на някои от основните теми в руския печат (Агенция „Фокус“)"}
{"url": "http://www.focus-news.net/news/2017/06/28/2409457/prezidentat-rumen-radev-ot-svishtov-zapochva-patyat-kam-svobodata-na-balgariya-obzor.html", "text": "От тук, от вашия град започва пътят към свободата на България. Това каза в официалното си слово по повод 140-годишнината от Освобождението на Свищов президентът на Република България Румен Радев, където той прие почетния строй на представителни части на Българската армия. Държавният глава посочи, че на 27 юни се отдава почит към подвига на войните на Царя Освободител император Александър Втори. \"През юни 1877 година те донесоха свободата на един вече възроден духом народ, но преди това бяха \"априлци\" със своя подвиг, епопеята на Ботевата чета, пепелищата на Батак, Клисура и Перущица“, подчерта президентът. Според него форсирането на Дунава край Свищов остава пример за една блестящо планирана и изпълнена операция. Румен Радев подчерта, че историята отваря Свищов като порта към свободата, защото това е град на просветени хора на брега европейската река. \r\nОт своя страна кметът на града Генчо Генчев призова гражданите заедно и обединени да направят Свищов модерен и проспериращ град, какъвто е бил през Възраждането. „Ние, българите, винаги сме успявали тогава, когато сме били не само свободни, но и обединени. Ето защо е важно да успяваме и днес“, заяви Генчев. Според него трябва да помним историята си, да бъдем единни и да носим в сърцата с гордия български дух. „Дълбок поклон пред величието на всички знайни и незнайни герои загинали за свободата на България!\", каза Генчо Генчев. \r\nПоздравителен адрес по повод 140-годишнината от Освобождението на Свищов бе изпратен от премиерът Бойко Борисов. В него министър-председателят изразява увереност, че община Свищов ще продължава да бъде място за успешен и спокоен живот. \r\nПредседателят на Парламентарната група на ГЕРБ и заместник-председател на партията Цветан Цветанов се включи в празничната програма и се разходи из централния площад \"Алеко\", където разговаря с жители и гости на Свищов. Цветанов бе придружаван от председателя на НСОРБ, областен председател на ГЕРБ и кмет на Велико Търново Даниел Панов, областния управител проф. Любомира Попова и народния представител от партията Станислава Стоянова. По-рано стана ясно, че те не са били допуснати на срещата между президента Румен Радев и кмета на Свищов Генчо Генчев. „Останахме изненадани“, заяви председателят на Общинския съвет Кристиян Кирилов и уточни, че като председател на съвета е участвал на срещата, а на нея са били обсъждани проблеми на община Свищов, които касаят града и общината – пътна инфраструктура, болнични заведения и др. \r\nОт своя страна Цветан Цветанов коментира, че това е решение на екип на президентската институция. „Нека днешният ден да даде повече тържественост, а не да влизаме в подобни нелицеприятни решения, които по никакъв начин не говорят за единение, обединение“, заяви Цветанов. \r\nСлед церемонията кметът на Свищов Генчо Генчев връчи юбилеен плакет по повод 140-та годишнина от Освобождението на Свищов на Президента Румен Радев, както и картина с изображение на часовниковата кула в града.\r\nНадежда КРЪСТЕВА", "date": "2017-06-28", "title": "Президентът Румен Радев: От Свищов започва пътят към Свободата на България (ОБЗОР)"}
{"url": "http://www.focus-news.net/news/2017/06/28/2409460/daily-express-spored-angela-merkel-chuvstvoto-za-humor-e-taynata-za-uspeha-y-kato-germanskiya-kantsler.html", "text": "Ангела Меркел разкри, че „чувството за хумор“ е тайната нейния успех като германски канцлер, пише вестник Daily Express. \r\n„Най-важните качества в политиката са любопитството и щастието“, заяви Меркел. „Хуморът е важен в политиката. Аз се смея поне един път на ден, иначе не бих могла да върша тази работа“, обясни канцлерът. \r\nМеркел, която е известна с това, че не използва „Туитър“, призна, че редовно следи коментарите на американския президент Доналд Тръмп в социалната мрежа. \r\nОсвен това германският лидер отбеляза, че отношенията на Европейския съюз със САЩ са един от най-трудните аспекти на нейната работи. „Като европейци нашата задача е да поемем своята отговорност и вече да не зависим напълно от Вашингтон“, подчерта Меркел.  Мария Динкова", "date": "2017-06-28", "title": "Daily Express: Според Ангела Меркел чувството за хумор е тайната за успеха й като германския канцлер"}
{"url": "http://www.focus-news.net/news/2017/06/28/2409458/the-telegraph-grazhdanite-na-filipinite-shte-badat-globyavani-ili-osazhdani-na-zatvor-ako-ne-peyat-natsionalniya-himn-s-podhodyashto-vaodushevlenie.html", "text": "Гражданите на Филипините ще бъдат глобявани или осъждани на затвор, ако откажат да пеят своят национален химн с подходящо въодушевление, посочва нов закон, предложен от парламента на страната, пише вестник The Telegraph. \r\nНормативният акт, одобрен от Камарата на представителите в понеделник, постановява, че когато химнът звучи на обществено събитие, то гражданите „задължително“ трябва да пеят с въодушевление.  \r\nАко законът бъде подписан от Сената, то нарушителите ще бъдат глобявани между 780 паунда и 1, 560 паунда или ще бъдат осъждани на до една година затвор. При второ нарушение наказанието ще включва и глоба, и лишаване от свобода. Освен това нарушителите могат да бъдат публично „посочени и порицани“ в националния вестник. \r\n„Всяко действие, което показва презрение, неуважение и присмех към националния химн, трябва да бъде наказвано“, гласи законът.  Мария Динкова", "date": "2017-06-28", "title": "The Telegraph: Гражданите на Филипините ще бъдат глобявани или осъждани на затвор, ако не пеят националния химн с подходящо въодушевление"}
{"url": "http://www.focus-news.net/news/2017/06/28/2409461/voa-tereza-mey-iska-da-se-provede-golyamo-natsionalno-razsledvane-sled-pozhara-v-grenfel-tauar.html", "text": "Британският премиер Тереза Мей поиска да се проведе „голямо национално разследване“ на външната облицовка, използвана при високите сгради, след като полицията идентифицира петгодишно момче като най-малката жертва на пожара в „Гренфел Тауър“, предава Voice Of America. \r\n„Министър-председателят отбеляза, че трябва да има голямо национално разследване относно това какво се е объркало, когато облицовката, която не издържа тестовете за огнеустойчивост,  е била слагана на сградите в цялата страна в продължение на десетилетия“, заяви говорителят на Мей. Той потвърди, че 95 сгради не отговарят на изискванията. Мария Динкова", "date": "2017-06-28", "title": "VOA: Тереза Мей иска да се проведе голямо национално разследване след пожара в „Гренфел Тауър“"}
{"url": "http://www.focus-news.net/news/2017/06/28/2409465/pregled-na-nyakoi-ot-osnovnite-temi-v-britanskiya-pechat-agentsiya-fokus.html", "text": "Великобритания е готова да отговори, използвайки въздушни удари, войски или кебероръжия в случай на кибератака, която заплашва страната, заяви министърът на отбраната Майкъл Фелън, пише вестник The Times. \r\nТой направи този коментар, след като Робърт Ханигън, бивш директор на Центъра за правителствени връзки предупреди, че интернет е „безплатен подарък“ за терористите, хакерите и престъпните държави, които искат да навредят на Обединеното кралство. \r\nЛондон има своя собствени кибероръжия, които се използват от британските сили срещу членовете на екстремистката групировка „Ислямска държава“ в Ирак и Сирия. Фелън подчерта, че те са толкова ефективни, че Великобритания е станала един от първите членове в НАТО, които предлагат своите техники при операциите на Алианса.\r\n***\r\nГражданите на Филипините ще бъдат глобявани или осъждани на затвор, ако откажат да пеят своят национален химн с подходящо въодушевление, посочва нов закон, предложен от парламента на страната, пише вестник The Telegraph. \r\nНормативният акт, одобрен от Камарата на представителите в понеделник, постановява, че когато химнът звучи на обществено събитие, то гражданите „задължително“ трябва да пеят с въодушевление.  \r\nАко законът бъде подписан от Сената, то нарушителите ще бъдат глобявани между 780 паунда и 1, 560 паунда или ще бъдат осъждани на до една година затвор. При второ нарушение наказанието ще включва и глоба, и лишаване от свобода. Освен това нарушителите могат да бъдат публично „посочени и порицани“ в националния вестник. \r\n„Всяко действие, което показва презрение, неуважение и присмех към националния химн, трябва да бъде наказвано“, гласи законът.\r\n***\r\nАнгела Меркел разкри, че „чувството за хумор“ е тайната нейния успех като германски канцлер, пише вестник Daily Express. \r\n„Най-важните качества в политиката са любопитството и щастието“, заяви Меркел. „Хуморът е важен в политиката. Аз се смея поне един път на ден, иначе не бих могла да върша тази работа“, обясни канцлерът. \r\nМеркел, която е известна с това, че не използва „Туитър“, призна, че редовно следи коментарите на американския президент Доналд Тръмп в социалната мрежа. \r\nОсвен това германският лидер отбеляза, че отношенията на Европейския съюз със САЩ са един от най-трудните аспекти на нейната работи. „Като европейци нашата задача е да поемем своята отговорност и вече да не зависим напълно от Вашингтон“, подчерта Меркел.\r\n***\r\nАмериканската космическа агенция НАСА не планира да обяви, че е установила контакти с извънземни, въпреки разпространеното видео на хакерската група „Анонимните“, пише вестник The Independent. \r\nВъв видео клипа се твърди, че НАСА е на прага да съобщи откриването на извънземен живот. В дългия и на момента хаотичен запис се представят различни доказателства, с които да се докаже, че агенцията е открила нещо, което скоро ще бъде направено публично достояние. \r\nСега обаче НАСА подчерта, че няма нови доказателства за извънземен живот. Това заяви високопоставения учен Томас Зарбачен. \r\n„Противно на някои доклади, НАСА няма да прави изявления във връзка с извънземния живот“, написа експертът в социалната мрежа „Туитър“. \r\n„Дали сме сами във вселената? Макар че не знаем за момента, ние имаме мисии, които отбелязват напредък, което може да  ни помогне да отговорим на този фундаментален въпрос“, допълни Зарбачен.", "date": "2017-06-28", "title": "Преглед на някои от основните теми в британския печат (Агенция „Фокус“)"}
{"url": "http://www.focus-news.net/news/2017/06/28/2409464/angela-mekrel-kam-donald-tramp-nie-sazdavame-rabotni-mesta-v-sasht.html", "text": "Германия създава работни места в САЩ, отбеляза във вторник германският канцлер Ангела Меркел в отговор на отправената от Белия дом критика, че Германия изнася значително повече отколкото внася, пише вестник Politico. \r\n„Фактът, че ние имаме 10 пъти повече преки инвестиции от Германия в САЩ, отколкото има американски инвестиции в Германия оказва, разбира се,... силен ефект върху многото работни места, които ние създаваме (в САЩ), отбеляза Меркел по време на ежегодния Икономическия съвет на Християндемократическия съюз. \r\nСпоред канцлера Вашингтон „трябва да вземе под внимание това, че най-големите заводи на (производителя на автомобили) БМВ се намират не в Германия, а в САЩ... и изнасят повече автомобили от там в трети страни, отколкото „Форд“ или „Дженеръл Мотърс“ взети заедно“. Мария Динкова", "date": "2017-06-28", "title": "Ангела Мекрел към Доналд Тръмп: Ние създаваме работни места в САЩ"}
{"url": "http://www.focus-news.net/news/2017/06/28/2409467/aktualna-patna-obstanovka.html", "text": "Днес ще е слънчево. В следобедните часове ще се развива купеста и купесто-дъждовна облачност, но главно в планинските райони ще превали и прегърми. След обяд в равнините и низините ще е горещо. Максималните температури ще са между 32° и 37°. Това съобщиха от пресцентъра на Агенция \"Пътна инфраструктура\".\r\nОграничения за товарни автомобили:\r\nЗабранява се движението на моторни превозни средства, предназначени за превоз на товари с техническа допустима максимална маса над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва:\r\n1) за периода от 01 юни до 15 септември 2017 г. за дните петък – от 17:00 часа до 20:00 часа и неделя – от 14:00 часа до 20:00 часа\r\nОграниченията важат само за следните участъците от републиканската пътна мрежа:\r\n• АМ „Хемус“ София-Ябланица от км 0+000 до км 78+554;\r\n•\tпът I-1 с. Ребърково-Ботевград, като движението се пренасочва по път II-16 Ребърково – Своге – София;\r\n•\tпът I-1 Благоевград-ГКПП „Кулата“;\r\n•\tпът I-5 Русе-Велико Търново;\r\n•\tпът I-9 Варна – Бургас;\r\n•\tпът II-99 Бургас-Царево.\r\n2) целогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден.\r\nОграниченията важат само за участъците от републиканската пътна мрежа, както следва:\r\n•\tАвтомагистралите; \r\n•\tпът I-1 с. Ребърково-Ботевград, като движението се пренасочва по път II-16 Ребърково-Своге-София;\r\n•\tпът I-1 Благоевград-ГКПП „Кулата“;\r\n•\tпът I-4 п. в. „Коритна“-Велико Търново-Шумен;\r\n•\tпът I-5 Русе-Велико Търново;\r\n•\tпът I-8 ГКПП „Калотина“-София;\r\n•\tпът I-9 Варна-Бургас;\r\n•\tпът II-18 Околовръстен път София;\r\n•\tпът II-99 Бургас-Царево.\r\nЗабраната не важи за моторни превозни средства, които извършват превози на опасни товари (ADR), живи животни, бързоразвалящи се хранителни продукти и товари на температурен режим.\r\nІІ. Състояние на автомагистралите:\r\nАМ „Тракия“: област Бургас: до 30.06.2017 г. в участъка от п.в. „Карнобат“ до п.в. „Ветрен“ от км 325+000 до км 359+000 се извършва почистване и оформяне на земен окоп, както и изрязване и почистване на храсти в двете посоки. В участъка от км 308+107 до км 359+000 в участъка Деветак – Ветрен се извършва косене на тревни площи и изрязване и почистване на храсти в двете посоки до 30.06.2017 г. Шофьорите да се движат с повишено внимание в тези участъци от автомагистралата.\r\nАМ „Хемус“: област София:\r\nДо 31.08.2017 г. е въведена временна организация на движение на АМ „Хемус“ в област София:\r\nЗа леки МПС:\r\nПри км 33+600 и тунел „Витиня“ е затворено за движение дясното платно /посока Варна/ и трафикът се осъществява двупосочно в лявото платно /посока София/. В тунел „Витиня“ и по съоръжението при км 33+600 се забранява движението в изпреварващата лента, като леките МПС се движат двупосочно в аварийна и активна лента. \r\nОт км 31+960 до км 33+850 - движението се отклонява от дясното платно и се осъществява двупосочно в лявото платно на АМ „Хемус“; \r\nОт км 33+850 до км 36+750 движението е в двете платна на АМ „Хемус“;\r\nЗа виадукт при км 37+520 – пълно затваряне на дясното платно /посока Варна/ и прехвърляне на движението на леките МПС двупосочно в лявото платно от км 36+750 до км 37+720 /посока София/. \r\nЗа тежкотоварни МПС с технически допустима максимална маса над 12 тона:\r\nВ посока Варна движението се отклонява на п.в. „Витинска река“ при км 30+260 по път I-1 и път II-17 до п.в. „Ботевград“ при км 47+060 на АМ „Хемус“.\r\nВ посока София - от км 36+750 до км 37+670 движението се осъществява двупосочно по АМ „Хемус“. От временна пътна връзка при км 35+450 до км 30+260 - п.в. „Витинска река“ – пълно затваряне на АМ „Хемус“. Движението да се отклонява при км 35+450 /временна пътна връзка/ по път I-1, след което се връщат на АМ „Хемус“ при км 30+260 - п.в. „Витинска река“.\r\nЗа МПС над 12 тона, се предвиждат и следните обходни маршрути:\r\nЗадължителен маршрут за МПС над 12 тона, пътуващи по направление Видин –София, от области Видин, Монтана и Враца с крайна цел София е: Път I-1 – път II-16 при с. Ребърково - гр. Своге - гр. София, а от Видин и Монтана за София – път II-81;\r\nАлтернативен маршрут за МПС над 12 тона, пътуващи от области Габрово, Велико Търново и Русе с крайна цел София е: път I-5 Бяла - Велико Търново - II-55 проход на Републиката - АМ Тракия - София;\r\nАлтернативен маршрут за МПС над 12 тона - пътуващи от области Ловеч и Плевен с крайна цел София е: път II-35 Ловеч - Плевен, път II-13 Плевен - Кнежа - Борован, път II-15 Борован - Враца, път I-1 Враца - село Ребърково, път II-16 село Ребърково - Своге - гр. София.\r\nОграничено движението в посока Варна от км 21+940 до км 28+340 поради ремонтни дейности на км 24+700. Движението се осъществява двупосочно в лявото платно /посока София/. – част 1. В последния работен ден преди празничен /почивен/ ден от 10:00 часа  до последния празничен /почивен/ ден до 10:00 часа се обособяват две ленти за движение в посока Варна и една лента в посока София. – част 2. В последния празничен /почивен/ ден от 10:00 часа до 10:00 часа на първия работен ден след празниците се обособяват две ленти за движение в посока София и една лента за движение в посока Варна. - част 3. Срок до 21.07.2017 г.; Ограничено е движението в тръбата на тунел „Ечемишка“ в посока Варна, поради ремонтно-възстановителни работи. Движението се извършва двупосочно в платното в посока София до 15.07.2017 г.; област Шумен: от км 338+500 до км 369+000 и от км 369+000 до км 371+000 в двете посоки се извършва косене на тревни площи до 28.06.2017 г.; област Варна: от км 422+000 до км 423+000 – ремонтни дейности по асфалтовата настилка. Движение в свободната от ремонтни дейности лента до 30.06.2017 г.\r\nАМ „Струма“: област Перник: до 30.06.2017 г. в участъка от км 23 до км 24 в посока Кулата се въведено ограничение на скоростта - до80 км/ч, поради намален габарит на пътното тяло. Област Кюстендил: До 29.06.2017 г. в тунел „Кочериново“ и в тунел „Дупница“ движението е в една лента, поради кратковременни ремонтни работи за профилактика на осветлението и обслужващите системи. Област Благоевград: До 30.06.2017 г. в участъка от км 157 до км 166 Левуново - Кулата движението се извършва в двете посоки за движение при една стеснена лента. \r\nАМ „Марица“: няма ограничения.\r\nАМ „Черно море“: няма ограничения.\r\nАМ „Люлин“: област Перник: До 17.07.2017 г. движението е в една лентa в трети тунел при км 15 /дясна тръба посока Кулата/, поради ремонт на облицовъчни пана. Участъкът е сигнализиран с необходимите пътни знаци. До 30.06.2017 г. движението е в една лента по АМ „Люлин“ и по път I-1 /Е79/ от км 14 до км 31 в посока София и посока Дупница, поради частичен ремонт на асфалтова настилка. Шофьорите да се движат с повишено внимание и съобразена скорост, спазвайки пътните знаци. \r\nІІI. Въведени ограничения по основните пътни направления:\r\n1. Проходи:\r\n- „Върбишки” - затворен за всички МПС; \r\n- „Златишки” - затворен за всички МПС;\r\n- „Айтоски” - отворен за всички МПС;\r\n- „Котленски” - отворен за всички МПС;\r\n- „Обзорски” - отворен за всички МПС;\r\n- „Петрохан” - отворен за всички МПС;\r\n- „Печинско” - отворен за всички МПС;\r\n- „Превала” - отворен за всички МПС;\r\n- „Предел” – отворен за всички МПС;\r\n- „Република“ - отворен за всички МПС;\r\n- „Ришки” - отворен за всички МПС;\r\n- „Рожен” - отворен за всички МПС;\r\n- „Вратник” - забранен за МПС над 10 т;\r\n- „Дюлински” - забранен за МПС над 3,5 т;\r\n- „Пампорово” - забранен за МПС над 3,5 т;\r\n- „Твърдишки” - забранен за МПС над 10 т;\r\n- „Троянски” - забранен за МПС над 10 т;\r\n- „Шипка” - забранено е движението на МПС, предназначени за превоз на товари с технически допустима максимална маса над 12 тона от категория N3, както и тегленето на ремаркета и полуремаркета с технически допустима максимална маса над 10 тона от категория О4. Срок до 31.03.2018 г.\r\nІV.Състояние на републиканската пътна мрежа:\r\nОграничения в движението на МПС по първокласната пътна мрежа:\r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: област Монтана: при км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер”. Движението на МПС при км 120+390 от Монтана посока Вършец се отклонява по път ІІІ-1621 Сумер-Вършец. Срок до 18.11.2017 г.; област Враца: от км 143+164 до км 146+856 – движение с повишено внимание, поради ремонтни дейности. Стесняване на една от лентите за движение. Срок до 31.07.2017 г.; чертите на гр. Враца от км 143+100 до км 143+400, затворено ляво платно за движение по ул „Илинден“ и затворен за движение бул. „Васил Кънчов“ от км 143+400 до км 144+200 – частични ремонтни дейности на асфалтовата настилка. Срок до 30.06.2017г.\r\nОбходен маршрут: \r\n \tпосока Монтана-Враца: ул.“Илинден“ - бул.“Христо Ботев“-бул. „Мито Орозов“- ул. Васил Кънчов\r\nпосока Враца-Монтана: път Обход Враца; Сумер-Враца от км 125+450 до км 143+164 – полагане на хоризонтална маркировка. Стесняване на двете ленти за движение. Срок до 30.06.2017 г.; Краводер-Враца км 130+000 до км 143+000 – полагане на хоризонтална маркировка. Стесняване на двете ленти за движение. Срок 30.06.2017 г.; област София: забранено е движението на всички МПС в участъка Жерково-Елешница от км 224+600 до км 229+700, поради намален габарит на пътното платно. Срок 31.08.2017 г.; Ботевград-София от км 196+700 /с. Врачеш/ до км 229+700 /с. Елешница/ движението да се осъществява с повишено внимание, поради намален габарит на пътното тяло. Срок 30.09.2017 г.; област Перник: ограничено е движението за тежкотоварни автомобили с тегло над 15 т в участъка от пътен възел „Даскалово“ посока Владая. Участъка с ограничение за територията на ОПУ-Перник е от км 282+485 (граница ОПУ София) до км 287+183 (п.в. „Даскалово“); от км 276+162 /Александров мост/ до км 282+485 г-ца ОПУ Перник – забранено движението на товарни МПС над 15 т.; област Кюстендил: п.в. ”Кочериново“ при км 355+564 – движение с повишено внимание през кръговото кръстовище, поради превоз и преминаване на влекачи с ремаркета с греди с дължина 32 м по временен бетонов път. След преминаване на влекачите движението се възстановява. Срок от 9:00 до 16:00 часа само през делничните дни до 31.07.2017 г.; област Благоевград: от км 363+000 до км 378+000 между Благоевград и Симитли изпълнение на подвижни работи до 30.06.2017 г. Движението се извъшва съгласно поставените пътни знаци. В участъка Благоевград-Кресненско ханче от км 363+000 до км 392+000 поради изпълнение на подвижни работи движението се извършва една съгласно поставените пътни знаци до 30.06.2017 г.; п.в. Брежани-Стара Кресна от км 382+000 до км 386+000 – ремонтни дейности на асфалтовата настилка. Движението се извършва в лявата или дясната лента за движение, съгласно поставените пътни знаци до 30.06.2017 г.\r\n- път І-2 Граница Румъния-Русе-Цар Калоян-Разград-Шумен-Девня-Варна: област Разград: от км 37+300 до км 93+500 – полагане на хоризонтална маркировка. Срок до 30.06.2017 г.\r\n- път І-3 Гара Бяла-Плевен-Луковит-Коритна-Ябланица-Ботевград: област София: Правец-с. Разлив-Трудовец-Ботевград – забранено движението на МПС над 12 т в участъка от км 193+345 /отклонение за п.в. „Правец”/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус” /за п.в. „Правец”/-път ІІ-17 (Мездра-Ботевград)-п.в. І-3-п.в. „Ботевград” на АМ „Хемус” и обратно. Срок до 30.09.2017 г. \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: област Ловеч: до 10.07.2017 г. от км 0+000 до км 24+000 Ябланица-Сопот – движение в една лента, поради полагане на хоризонтална маркировка. Водачите да се движат със съобразена скорост и повишено внимание. Абланица-Севлиево от км 66+000 до км 69+832 – движение с повишено внимание поради ремонтни работи – косене по банкети и изсичане на храсти до 30.06.2017 г.; област Габрово: Севлиево-В.Търново от км 90+000 до км 92+000 – движение с повишено внимание, поради изсичане на храсти до 30.06.2017 г.; област Велико Търново: Севлиево-Велико Търново в участъка от км 126+500 до км 126+542, /преди начало гр. В.Търново/ – изгражда се крайпътен обслужващ обект. МПС да се движат в свободната лента. Скоростта е ограничена до 40 км/ч. Срок до 29.08.2017 г.\r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: област Велико Търново: Куцина-В.Търново от км 90+400 до км 115+000 – ремонт на банкета. Движението на конкретните места ще се регулира от сигналисти. Срок до 30.06.2017 г.; област Кърджали: Черноочене-Кърджали – ограничено движението на МПС над 15 т.\r\nОбходен маршрут: път І-5-път ІІІ-505 /с.Манастир/-път ІІІ-507-Г.Войводино-Мост- Чифлик-Кърджали.; Надлез Кирково-ГКПП Маказа – ограничено движението на МПС над 3,5 т; п.в. „Кирково“-граница Гърция в участъка от км 387+780 до км 388+542 – движение в една лента, поради извършване на СМР. Движението се извършва в дясната лента за движение посока граница Гърция. Срок до 18.09.2017 г.\r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: област Сливен: от км. 353+500 до км.365+000 Гурково – Бинкос – движение в едната лента, поради ремонт на асфалтова настилка. Срок до 28.06.17 г.; област Кюстендил: от км 29+000 до км 42+000 в участъка Кюстендил-Драгомирово – движение с повишено внимание1 поради ремонтни дейности (ръчно косене на тревни площи). Срок до 28.06.2017 г.\r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: област Шумне: от км 57+000 до км 109+000 /Загориче-Шумне/ – движение с повишено внимание, поради косене на тревни площи. Срок до 30.06.2017 г.\r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: област София: Вакарел-Ихтиман от км 110+700 до км 118+800 – ограничено движение за всички МПС, поради намален габарит на пътното тяло. Поставена е необходимата сигнализация указваща забраната. Срок до 30.09.2017 г.; област Хасково: от км 370+500 до км 377+900 в участъка гр. Свиленград-Капитан Андреево – затворен за движение на МПС, поради пропадане на насип. Обходен маршрут: гр. Свиленград-п.в. „Свиленград”-АМ „Марица”-п.в. „Капитан Андреево”-с. Капитан Андреево.\r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: област Варна: Кранево-Варна при км 83+100 – ограничено движение на МПС над 10 т. Обходен маршрут: Кичево-Оброчище. Срок до 31.06 2017 г.; при км 83+300 и от км 84+500 до км 85+000 – ограничение на скоростта – 30 и 60 км/ч, поради свлачищни процеси Срок до 31.06 2017 г.; област Бургас: въвежда се временна организация на движението през летния сезон по път I-9 Варна-Бургас от км 202+307 /к.к. Слънчев бряг/ до км 229+639 /пътен възел \"Бургас-север\"/, за МПС над 12 т. МПС над 12 тона се пренасочват през път I-9 км 202+307 /п кр. Тънково/ - път III-9061 - пътно кръстовище с път III-906 при км 43+421 – Каблешково - пътен възел „Бургас-север“ на път I-9 при км 229+639 и обратно. Срок до 15.09.2017 г.; Сл. бряг-Бургас от км 222+849 до км 225+522 – движение на всички МПС с ограничение на скоростта до 50 км/ч, поради изграждане на второ пътно платно. Срок до 30.06.2017 г.\r\nІV. Състояние на Републиканската пътна мрежа:\r\n1. Ремонтни дейности и временна организация на движението /ВОД/: \r\nОПУ-Благоевград:\r\nВременно са въведени следните ограничения за движение на МПС: няма.\r\nРемонтни дейности:\r\nПът II-19 Симитли-прохода Предел от км 5+000 до км 21+500 – косене от ляво и дясно на пътя. Движение в лявата или дясната лента за движение, съгласно поставените пътни знаци. Срок до 30.06.2017 г.; път II-84 Звъничево-Ветрен дол-Велинград-Юндола-Якоруда-о.п. Разлог при км 98+500, стеснен участък поради дестабилизиран банкет в ляво. Движението е урегулирано с необходимите пътни знаци. Срок до 30.06.2017 г.; път III-198 Гоце Делчев-Катунци-Петрич при км 38+380, в с. Горно Спанчево, поради разрушена подпорна стена с дължина 15 метра, дясното платно за движение е подкопано, и движението се извършва само в лявата лента за движение. Движението е урегулирано с необходимите пътни знаци. Срок до 31.08.2017 г.; път III-198 отклонението за път III-108 до отклонението за с. Беласица от км 73+000 до км 78+000 – косене на тревни площи и храсти. Движение в лявата или дясната лента за движение, съгласно поставените пътни знаци. Срок до 30.06.2017 г.; път ІІІ-1972 с. Блатска-с. Абланица, при км 7+700, едното платно за движение е деформирано поради активизирало се свлачище и движението се извършва само в едната лента за движение. Движението е урегулирано с пътни знаци. Срок до 31.07.2017 г. \r\nОПУ-Бургас:\r\nВременно са въведени следните ограничения за движение на МПС:\r\nПът II-79 Желязково-Бургас от км 38+000 до км 86+000 – двупосочно движение в една лента, поради ремонт на пътната настилка. Срок 10.07.2017 г.; път III-908 Варовник-Вълчаново ханче от км 20+000 до 39+200 – забранено движението на МПС над 10 т., поради стесняване на пътното платно. Срок до 20.12.2017 г; път ІІІ-908 от км 22+400 до км 39+300 /от разклона за с. Варовник до кръстовището с път II-79/ – ограничава се движението на тежкотоварни автомобили с общо тегло над 10 т, поради намален габарит на пътното тяло. Срок до 20.12.2017 г; път ІІІ-992 Веселие-Ясна Поляна в участъка на аварирал мост над река Ропотамо при км 16+257 е изграден временен път с временен брод през коритото на реката, като е въведена забрана за движение на МПС над 12 т. Срок 30.06.2017 г; път ІІІ-7306 Черница-Сунгурларе-Чубра – ограничава се движението на тежкотоварни автомобили с общо тегло над 10 т, поради намален габарит на пътното тяло. Срок 20.12.2017 г.\r\nРемонтни дейности: \r\nПът II-79 Желязковo-Константиново от км 38+000 до км 86+000 – косене на тревни площи. Срок 10.07.2017 г.; път II-79 Желязково-Константиново от км 38+000 до км 84+000 – частичен ремонт на пътната настилка. Движение с повишено внимание. Срок до 30.06.2017 г.; път III-539 Вратица-Айтос от км 30+000 до км 44+000 – почистване на окопи и оформяне на банкети. Движение с повишено внимание. Срок до 30.06.2017 г.; път III-992 Росен-Приморско от км 0+000 до км 30+000 – движение с повишено внимание, поради косене на тревни площи. Срок до 30.06.2017 г.; път III-992 Ясна поляна-Приморско от км 20+000 до км 30+000 – движение с повишено внимание, поради почистване на окопи. Срок до 30.06.2017 г.\r\nОПУ-Варна:\r\nВременно са въведени следните ограничения за движение на МПС: няма.\r\nРемонтни дейности: \r\nПът III-904 Долни Чифлик-Гроздьово-Бозвелийско от км 30+000 до км 35+000 – почистване на облицовани канавки. Срок до 31.06.2017 г.; път III-2902 Въглен-Кичево от км 4+000 до км 13+300 – ремонтни дейности на асфалтовата настилка. Движение в свободната от ремонтни дейности лента. Срок до 30.06.2017 г.\r\nОПУ-В. Търново:\r\nВременно са въведени следните ограничения за движение на МПС: \r\nПът ІІІ-407 Лозен-Полски Тръмбеш – ограничено е движението на МПС с обща маса над 12 т, поради намален габарит на пътното платно. Срок до 20.12.2017 г.\r\nОбходен маршрут: Лозен-Драганово-Янтра-Поликраище-Полски Тръмбеш.;\r\nПът ІІІ-551 Дебелец-Средни колиби-Елена – затворен за МПС над 10 т, поради намален габарит на пътното платно. \r\nОбходен маршрут: Дебелец-В. Търново-Лясковски кантон-Миндя-Елена и обратно.\r\nПът ІІІ-4073 Царски извор-Драганово, от км 0+000 до км 5+500 – затворен поради свлачище. \r\nОбходен маршрут: Царски извор-Сушица-Драганово и обратно. \r\nПът ІІІ-4082 Чешма-Кесарево – ограничено движението на МПС над 3,5 т, поради намален габарит на пътното платно. Срок до 20.12.2017 г.\r\nОбходен маршрут: Чешма-Сливовица-Горско Ново село-Джулюница-Кесарево.\r\nРемонтни дейности: няма.\r\nОПУ-Видин:\r\nВременно са въведени следните ограничения за движение на МПС: няма.\r\nРемонтни дейности: \r\nПът III-1142 от км 0+000 до км 19+195 между с.Дреновец и с.Костичовци – ремонтни дейности. Срок до 30.06.2017 г. \r\nОПУ-Враца:\r\nВременно са въведени следните ограничения за движение на МПС:\r\nПът ІІ-11 Оряхово-Лесковец-граница с област Плевен от км 118+000 до км 119+000 – ограничено движение на МПС над 3.5 т, поради свлачищни процеси и големи деформации в асфалтовата настилка.\r\nОбходен маршрут: Оряхово-Селановци /път ІІІ-306/ Галово-Остров /пътища ІV-ти клас/-път ІІ-11-граница Плевен. Срок 20.12.2017 г.\r\nПът III-101 от км 0+000 до км 0+350 в чертите на гр. Враца – ремонт на мостово съоръжение. Ограничено е движението на всички МПС. Срок до 30.06.2017 г.\r\nОбходен маршрут: \r\n - за движещите се в посока Криводол – Враца: ул. „Изгрев“ – ул. „Околчица“ – бул. „Мито Орозов“ (път II-15); \r\n- за движещите се в посока Враца – Криводол: бул. „Христо Ботев“ (път III-1002) – бул. „Мито Орозов“ (път II-15).\r\nПът ІІІ-161 Ребърково-Люти дол от км 0+000 до км 8+700 – стеснение в двете посоки и ограничение за движението на МПС над 10 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 20.12.2017 г.; път ІІІ-308 Своде-Караш-Хубавене-Роман в участъка от село Караш до село Хубавене – затворен за движение на МПС, поради свлачище от км 25+000 до км 25+200. Срок 20.12.2017 г.\r\nОбходен маршрут: Роман-Ябланица-Осикова Лъкавица-Правешка Лъкавица-Караш за пътуващите от Роман за Караш. Ябланица-Роман-Хубавене за пътуващите от София и Ловеч.\r\nПът ІІІ-1306 Вировско-Върбица-Горно Пещене - /път ІІ-15/ от км 62+000 до км 62+300 – стесняване на дясното платно за движение и ограничаване на скоростта до 50 км/ч, поради възникнали свлачищни процеси. Движение с повишено внимание. Срок 20.12.2017 г.\r\nРемонтни дейности:\r\nПът II-15 Враца - Оряхово км 3+500 до км 77+800 – полагане на хоризонтална маркировка. Стесняване на две от лентите за движение. Срок 30.06.2017 г.; път ІІІ-1002 Враца-Леденика от км 5+150 до км 5+200 – стесняване на една от лентите за движение, поради деформация на пътната настилка. Срок до 31.08.2017 г.; път ІІІ-1002 Враца-Леденика от км 12+150 до км 12+200 – стесняване на една от лентите за движение, поради възникнали свлачищни процеси. Срок до 31.08.2017 г. път III-1306 Горна Пещене – Габаре км 30+500 до км 66+100 – частични ремонти в асфалтовата настилка. Стесняване на едно платно за движение. Срок 30.06 2017 г.\r\nОПУ-Габрово:\r\nВременно са въведени следните ограничения за движението на МПС:\r\nПът III-403 с. Кормянско-с. Малък Вършец при км 10+080 – стеснен участък при мост над р. Крапец. Сигнализиран с пътен знак В15 „Забранено влизането на пътни превозни средства с ширина, включително на товара, по-голяма от 3,30 м. \r\nОбходен маршрут: за МПС над 3,30 м по път III-401 Граница Ловеч - /Кормянско-Малък Вършец/ - при км 46+800 по общински път до III-403 в с. Малък Вършец; Срок 30.06.2017 г.\r\nПът III-3011 Крамолин-В. Търново от км 22+129 до км 28+380 – ограничено движение за МПС над 10 т, поради намален габарит на пътното платно при км 26+444. Срок до 30.06.2017 г.; път ІІІ-4404 Габрово-Дебел дял в участъка от км 10+151 /от разклона за к.к. „Люляците”/ до км 13+807 /до с. Дебел дял/ – затворен за движение на всички МПС, поради пропадане на пътното платно. Срок до 10.07.2017 г.\r\nОбходен маршрут: по път III-4404 Габрово-Гъбене-Музга-Дебел дял.\r\nПът III-5006 Габрово-Стомонеците – ограничено движение за МПС над 3,5 т, поради аварийно състояние /срутена конзола/ на мост при км 4+375. Пътят е сигнализиран с пътни знаци. Срок до 20.12.2017 г. \r\nРемонтни дейности: \r\nПът III-5004 Чехлевци-Велчевци от км 11+770 до км 11+829 – ремонти дейности на асфалтовата настилка. Движението се осъществява в една лента. Срок до 30.06.2017 г.; път III-5006 Палаузово-Стомонеците при км 7+060 – движение с повишено внимание поради пропаднал участък до ръб асфалтова настилка. Една от лентите за движение е стеснена, поставена е необходимата сигнализация. Срок до 30.06.2017 г.\r\nОПУ-Добрич:\r\nВременно са въведени следните ограничения за движение на МПС: няма.\r\nРемонтни дейности: \r\nПът II-29 Дебрене-Стефаново от км 25+830 до км 38+000 – частични ремонтни дейности на асфалтовата настилка. Движение в една лента съобразно пътната организация. Срок 30.06.2017 г.\r\nОПУ-Кюстендил:\r\nВременно са въведени следните ограничения за движение на МПС: \r\nПът ІІІ-6222 Смоличано-Пелатиково от км 10+000 до км 14+000 – ограничено движение за товарни автомобили над 12 т, поради пропадане на част от пътното тяло при км 10+650, км 11+720, км 12+830 и км 13+360. Сигнализирано с пътни знаци. Срок 31.07.2017 г.\r\nРемонтни дейности: \r\nПът III-107 след Рилския манастир от км 31+350 до км 31+450 пропадане на част от дясната пътна лента и банкета. Движението се извършва двупосочно само в една лента. В участъка скоростта на движение е ограничена до 30 км/час и е сигнализирано с пътни знаци. Срок до 31.07.2017 г; път III-623 Бобов дол-Жедна при км 14+900 – активизирало се свлачище, движението се извършва само в едната лента за движение. Сигнализирано с пътни знаци. Срок 31.07.2017 г.; път III-623 Враня стена-Габрешевци от км 62+800 до км 65+360 – движение с повишено внимание, поради частични ремонтни дейности на асфалтовата настилка. Срок 30.06.2017 г.; път ІІІ-637 Трекляно-Драговищица от км 43+000 до км 70+000 – почистване на окопи, профилиране и подравняване на банкети. Стесняване на една от лентите за движение. Срок до 30.06.2017 г.; път ІІІ-6224 Ново село-Слокощица от км 36+000 до км 47+000 – движение с повишено внимание, поради ремонтни дейности. Срок до 30.06.2017 г.\r\nОПУ-Кърджали:\r\nВременно са въведени следните ограничения за движение на МПС: \r\nПът II-59 Момчилград-Крумовград в участъка от км 17+880 до км 21+400 – движението се извършва по новоизградения обходен път. Срок до 20.12.2017 г.; път ІІІ-5009 Зорница-Бели пласт-Стремци-Черноочене-Кърджали – забранено е движението на товарни МПС над 12 т. Срок до 20.12.2017 г.\r\nОбходен маршрут: по път I-5 Хасково-Кърджали и път III-507 Кърджали-Мост, през с. Мост;\r\nРемонтни дейности: няма.\r\nПът III-507 Кърджали-Чифлик-Мост от км 13+360 до км 13+960 – движение в една лента, поради извършване на строително-ремонтни дейности. Срок до 20.06.2017 г.; път III-508 Загоричане-Фотиново от км 26+691 до км 29+951 – движение в една лента, поради извършване на ремонтни дейности. Срок до 28.06.2017 г.; път III-865 Бойно-Кьосево от км 52+000 до км 59+000 – движение в свободната лента, поради извършване на ремонтни дейности на асфалтовата настилка. Срок до 28.06.2017 г.; път III-8653 Русалско-Боровица от км 17+000 до км 18+000 – движение в една лента, поради извършване на ремонтни дейности. Срок до 30.06.2017 г.\r\nОПУ-Ловеч: \r\nВременно са въведени следните ограничения за движение на МПС: \r\nПът II-35 Троян-Балканец в чертите на гр. Троян – затворен за движение за всички МПС е мост над р. Бели Осъм при км 83+215, поради деформация на челните стени на моста. Обходен маршрут по общински път през с. Балабанско и с. Терзийско. Срок 31.07.2017 г.; път III-3505 Казачево-Стефаново от км 0+000 до км 8+500 – затворен за движение за МПС над 12 т, поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 31.07.2017 г. \r\nРемонтни дейности: Път ІІ-35 Троян-Ловеч от км 46+105 до км 71+000 – движение в една лента, поради полагане на хоризонтална маркировка. Срок до 30.06.2017 г.; път ІІІ-305 Садовец-Гложене от км 25+000 до км 51+800 – движение с повишено внимание , поради частични ремонтни дейности по пътната настилка тип „Печматик“. Срок до 07.07.2017 г.; път ІІІ-358 Шипково-Рибарица от км 22+300 до км 34+500 – движение с повишено внимание, поради частични ремонтни дейности по пътната настилка тип „Печматик“ Срок до 07.07.2017 г.\r\nОПУ-Монтана:\r\nВременно са въведени следните ограничения за движение на МПС: \r\nПът ІІІ-112 Дъбова Махала-Смирненски-Славотин-Студено Буче-Монтана и обратно – затворен за МПС над 12 т, поради изпълнение на строително-монтажни работи. Срок до 30.06.2017 г.\r\nРемонтни дейности: \r\nПът ІІІ-8104 Замфирово-Пърличево от км 7+000 до км 7+700 – ограничено движение на МПС над 12 т., поради пропадане на част от дясната лента и банкета. Движението е двупосочно в едната лента. Скоростта на движение е ограничена до 50 км/ч, и е сигнализирана с пътни знаци. Срок до 03.07.2017 г.; път ІІІ- Движение в една лента по път II-73 Александрово-Риш, посока Риш, поради ПТП. Районът се контролира от пътна полиция.\r\n 8105 Расово-Медковец от км 0+000 до км 1+000 – движение в една лента, поради ремонтни дейности на асфалтовата настилка. Срок до 03.07.2017 г.\r\nОПУ-Пазарджик: \r\nВременно са въведени следните ограничения за движение на МПС:\r\nПът III-3704 Пазарджик-Ветрен при км 11+485 в с. Бошуля – забранено движението на тежкотоварни МПС над 10 т. Срок до 08.07.2017 г. \r\nОбходен маршрут: гр. Пазарджик-път I-8-с. Звъничево-Септемврийски ханчета-път III-8402-гр. Септември-кръгово кръстовище с път III-3704-с. Бошуля.\r\nРемонтни дейности: \r\nПът III-3704 Пазарджик-Бошуля от км 7+000 до км 12+000 – частичен ремонт на асфалтовата настилка. Срок от 9:00 до 17:00 часа на 28.06.2017 г.; път III-8003 Смилец-Дюлево от км 28+400 до км 28+600 – затворена за движение дясна лента, поради отстраняване на авария на водопроводната мрежа.Срок от 9:00 до 17:00 часа на 30.06.2017 г.; път III-8003 Овчеполци-Стрелча от км 19+200 до км 38+700 – движение с повишено внимание, поради частичен ремонт на асфалтовата настилка.Срок от 9:00 до 17:00 часа на 28.06.2017 г.\r\nОПУ-Перник:\r\nВременно са въведени следните ограничения за движение на МПС:\r\nПът ІІІ-637 от с. Мрамор до разклон за с. Лева река – забрана за движение на МПС над 10 т. Срок до 31.07.2017 г.\r\nРемонтни дейности: \r\nПът ІІ-63 Трън-Главанови от км 55+000 до км 56+000 – ремонтни дейности на асфалтова настилка. Движението се осъществява в свободната лента Срок: 28.06.2017 г; път ІІІ-623 Калотинци-Реянци от км 57+000 до км 60+000 – машинно полагане на асфалтова смес. Движение в една лента двупосочно. Срок до 03.07.2017 г.; път ІІІ-623 Реянци-Габрешевци от км  62+200 до км 63+300 – локален ремонт. Движение в една лента двупосочно. Срок до 03.07.2017 г. \r\nОПУ-Плевен:\r\nВременно са въведени следните ограничения за движение на МПС: \r\nПът ІІІ-301 от км 1+750 /край регулация с. Козар Белене/ до км 5+753 /начало регулация гр. Левски/ – забранява се движението на пътни превозни средства с общо тегло над 7 т.\r\nОбходен маршрут: път III-303 Българене-Малчика-Аспарухово-Левски. \r\nПът ІІІ-304 Изгрев-Трънчовица-Бацова махала-Новачене-Дебово от км 0+030 до км 24+650 – целогодишно е забранено транзитното движение на МПС над 15 т.\r\nОбходен маршрут: по път ІІ-34 Плевен-Никопол.\r\nПът ІІІ-3004 Опанец-Долна Митрополия от км 0+000 до км 6+125 - в района на с. Опанец – целогодишно е забранено транзитно движение на МПС над 3.5 т.\r\nОбходен маршрут: по път І-3 Бяла-Плевен-Ботевград (от п.в. \"КАТ\" на км 88+973 към п.в. на км 95+099). \r\nПът ІІІ-3005 Ясен-Търнене-Градина-в района на с. Ясен от км 1+793 до км 4+223 – целогодишно е забранено транзитно движение на МПС над 3.5 т, осигурен е сигнализиран обходен маршрут; път ІІІ-3005 Ясен-Търнене-Градина-Петърница-Бъркач-Беглеж, в района на с. Беглеж от км 21+062 до км 27+123– целогодишна забрана за МПС над 8 т.\r\nОбходен маршрут: път ІІІ-3502 Брестовец-Горталово-Беглеж-Бежаново-Ъглен.\r\nПът ІІІ-3006 Радомирци-Рупци-Червен бряг от км 8+904 до км 9+22 – в участъка на свлачище в землището на гр. Червен бряг – целогодишна забрана за МПС над 12 т.\r\nОбходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно.\r\nРемонтни дейности: \r\nПът ІІ-52 надлез на площадка на АЕЦ Белене-Лозица от км 64+500 до км 84+140 – регулирано поетапно движение в едната лента, поради асфалтиране. Срок до 29.06.2017 г. път ІІІ-301 Левски-Козар Белене от км 0+000 до км 5+000 – поетапно движение в едната лента и преминаване с повишено внимание, поради частично асфалтиране. Срок до 28.06.2017г.; път ІІІ-3404 Опанец-Долна Митрополия-Тръстеник от км 0+000 до км 13+000 – регулирано поетапно движение в едната лента, поради ремонтни дейности на асфалтовата настилка. Срок до 29.06.2017 г.; •\tпът ІІІ-3501 Одърне-Каменец от км 24+300 до км 32+600 – поетапно движение в едната лента и преминаване с повишено внимание, поради частично асфалтиране. Срок до 28.06.2017г.;\r\nОПУ-Пловдив:\r\nВременно са въведени следните ограничения за движение на МПС:\r\nПът II-86 Асеновград-Нареченски бани – забранено е движението на МПС с височина над 4 м. през тунелите.\r\nОбходен маршрут: път 866 Кричим-Девин;\r\nПът ІІІ-667 Плодовитово-Първомай-Асеновград при км 6+832 /мост на р. Марица/ – забранено движението на тежкотоварни МПС над 5 т., поради намален габарит на пътното платно на стоманения мост на р. Марица\r\nОбходен маршрут: път ІІ-66 Стара Загора-Поповица и път І-8 София-Пловдив-Свиленград.\r\nПът III-804 Поповица-Болярци – ограничено движение МПС над 12 т, поради намален габарит на пътното платно на мост в Поповица. Срок до 20.12.2017 г.; път III-5802 Тополово-Леново-Поройна в участъка от км 19+287 (край с. Поройна) до км 19+495 (кръстовище с III-667) е затворен – забранено движението на всички МПС. Срок до 20.12.2017 г.; път III-8611 Белица-Загражден–Давидково в участъка от км 13+500 /Държавно ловно стопанство ”Кормисош”, след с. Белица/ до границата с област Смолян при км 18+431 – забранено движението на всички МПС. Срок до 20.12.2017 г.\r\nРемонтни дейности: няма.\r\nОПУ-Разград:\r\nВременно са въведени следните ограничения за движение на МПС: няма.\r\nРемонтни дейности: \r\nПът II-51 Дралфа-Чудомир-Лозница  I-2” от км 89+517 до км 93+517 между гр. Лозница и с. Мировец – частичен ремонт на асфалтова настилка. Срок до 30.06.2017 г.; \r\nОПУ-Русе:\r\nВременно са въведени следните ограничения за движение на МПС: \r\nПът ІІ-51 Бяла-Попово в района на гр. Бяла от км 0+858 до км 0+908 – въведен ВОБД по едната лента с дължина 50 м, поради пропадане на подпорна стена, ограничено е и движението на товарни автомобили над 10 т. Ограничението на скоростта е до 30 км/ч.\r\nОбходен маршрут: с. Пет Кладенци-Борово и обратно \r\nРемонтни дейности:\r\nпът III-202 Русе-Щръклево от км 0+000 до км 6+000 – краткосрочни ремонтни дейности. Движението се регулира от сигналисти. Срок до 30.06.2017 г.; път ІІІ-2102 Сливо поле-Борисово-Черешово-Юпер от км 6+000 до км 11+500 – ремонтни дейности на асфалтовата настилка. Движението се регулира от сигналисти. Срок до 30.06.2017 г.; път ІІІ-2302 Червена вода-Просторно от км 28+000 до км 36+400 – ремонтни дейности по асфалтовата настилка. Движението се регулира от сигналисти. Срок до 30.06.2017 г.;\r\nОПУ-Силистра:\r\nВременно са въведени следните ограничения за движение на МПС: няма.\r\nРемонтни дейности: Път ІІІ-207 при кръстовище с Път ІІІ-207 до с Войново от км 0+000 до км 15+305 – частичен ремонт на асфалтова настилка. Срок до 03.07.2017 г.\r\nОПУ-Сливен:\r\nВременно са въведени следните ограничения за движение на МПС: \r\nПът ІІІ-488 Ичера-Сливен от км 19+750 до км 30+000 – затворен за движение за МПС над 10 т. \r\nРемонтни дейности: няма.\r\nОПУ-Смолян:\r\nВременно са въведени следните ограничения за движение на МПС: \r\nПът III-8683 Арда-Горна Арда от км 27+000 до км 29+500 – забранено движението на МПС над 10 т, поради пропадане и стесняване на една от пътните ленти. Срок до 31.10.2017 г.\t\r\nРемонтни дейности: \r\nПът ІІІ-197 Доспат-Борино от км 53+000 до км 70+000 – движение с повишено внимание в свободната лента съобразно създадената организация, поради частичен ремонт на асфалтовата настилка. Срок до 29.06.2017 г; път ІІІ-197 Тешел-Девин от км 78+100 до км 78+300 – пропадане на подпорна стена, движението на МПС да се извършва с повишено внимание. Участъкът е сигнализиран с пътни знаци. Срок до 31.10.2017 г; път ІІІ-863 Оряховец-Баните, от км 30+933 до км 31+793 – изграждане на водопроводна мрежа в чертите на с.Оряховец. Движението на МПС се осъществява двупосочно в дясната лента, съобразно създадената организация на движение. Срок до 28.06.2017 г.; път ІІІ-8611 Белица-Загражден-Оряховец при км 59+250, поради проявление на свлачище и пропаднала лява лента, движението на МПС да се извършва с повишено внимание. Поставена е необходимата вертикална сигнализация. Срок до 31.10.2017 г.; път ІІІ-8632 Баните-п.к. Стоянов мост при км 6+700 – движението на МПС се осъществява в една лента, поради разрушена подпорна стена от каменна зидария и тръбен водосток. Участъкът е сигнализиран с пътни знаци. Срок до 31.10.2017 г.; път ІІІ-8652 Бял извор-Неделино при км 15+780, поради пропадане на пътен банкет и част от пътното платно с дължина 20 м, движението на МПС се осъществява в една лента. Участъкът е сигнализиран с пътни знаци. Срок до 31.10.2017 г.; път ІІІ-8683 Рудозем-Смолян-Чокманово при км 2+030, поради проявление на свлачище и пропаднала лява лента, движението на МПС се извършва с повишено внимание. Поставена е необходимата вертикална сигнализация. Срок до 31.10.2017 г. \r\nОПУ-София:\r\nВременно са въведени следните ограничения за движение на МПС: \r\nПът ІІ-82 Костенец-Самоков от км 0+000 до км 39+176 – забранява се транзитното движение на товарни МПС с обща маса над 10 т в двете посоки. Срок до 30.09.2017 г; \r\nПът ІІІ-3701 в участък от км 16+600 /край с. Ямна/ до км 22+300 /г-ца ОПУ Ловеч/ – затворен, поради свлачища. Срок до 30.09.2017 г.\r\nОбходен маршрут: път II-37 /Етрополе/-Лъга-Джурово-път I-3 /Джурово-Ябланица/-граница ОПУ Ловеч-път III-358 /Ябланица-Гложене/-път III-3701/ Гложене-Черни Вит/;\r\nПът ІІІ-8001 Беренде извор-Беренде от км 4+700 до км 9+410 – забранено е движението на МПС, поради намален габарит на пътното платно. Срок 31.08.2017 г.; път ІІІ-8102 Чибаовци-Свидня от км 10+000 до км 16+750 – затворен участък, поради активирали се свлачища. Срок до 30.09.2017 г.\r\nОбходен маршрут: до Чибаовци да се ползва път II-81; до Бучин проход-път III-164 Бучин проход-Искрец-Свидня. \r\nРемонтни дейности: \r\n път ІІІ-801 Вакарел-Белица от км 35+100 до км 38+100 движение с повишено внимание – частични ремонтни дейности. Срок до 30.06.2017 г.\r\nОПУ-Стара Загора:\r\nВременно са въведени следните ограничения за движение на МПС: \r\nПът ІІІ-807 затворен мост над р. Марица при км 7+600 в с. Скобелево.\r\nОбходни маршрути:\r\n- път ІІ-66 Поповица-Плодовитово-Първомай-Скобелево;\r\n- път ІІ-66 Чирпан-Плодовитово-Първомай-Скобелево;\r\n- Скобелево-Първомай-Плодовитово-път ІІ-66.\r\nПът ІІІ-5031 Опан-Гълъбово – забранено движението на МПС над 10 т. \r\nОбходен маршрут: път І-5 Стара Загора-Димитровград и път ІІІ-554 Раднево-Гълъбово; път III-5007 Зимница-Ветрен, от км 11+500 до км 12+500. Движението на МПС се осъществява в една от лентите за движение.\r\nРемонтни дейности: \r\nПът ІІІ-666 Плодовитово-Оризово от км 2+070 до км 2+265 – стеснение на дясна лента, поради извършване на СМР на пътен възел Плодовитово. Срок до 05.07.2017 г.\r\n ОПУ-Търговище:\r\nВременно са въведени следните ограничения за движение на МПС:\r\nПът III-4082 Капище-Банковец от км 0+000 до 11+300 – ограничено е движението на МПС над 3,5 т, поради ремонтни дейности на мостово съоръжение. Срок до 30.09.2017 г.\r\nРемонтни дейности:\r\nПът II-51 Попово-Дралфа от км 49+000 до км 65+000 – движение с повишено внимание, поради косене на банкети. Срок до 17:00 ч. на 30.06.2017 г.\r\nОПУ-Хасково:\r\nВременно са въведени следните ограничения за движение на МПС:\r\nПът III-5009 Козлец-Кърджали от км 0+000 до км 26+080 – ограничено е движението на МПС над 12 т. Срок до 20.12.2017 г.\r\nРемонтни дейности: няма.\r\nОПУ-Шумен:\r\nВременно са въведени следните ограничения за движение на МПС: \r\nПът ІІІ-731 Радко Димитриево-Друмево – ограничено движение на МПС над 10 т., поради свлачищни процеси. Срок до 21.05.2018 г.\r\nОбходен маршрут: Шумен-Овчарово-Друмево.\r\nРемонтни дейности: \r\nПът II-73 Ивански-Смядово от км 11+000 до км 23+000 – движение с повишено внимание, поради косене на тревни площи. Срок до 30.06.2017 г.; път III-207 Векилски-Тервел от км 29+000 до км 35+900 – движение с повишено внимание, поради косене на тревни площи. Срок до 28.06.2017 г.; път III-2075 Векилски-Никола Козлево от км 8+932 до км 10+268 – движение с повишено внимание, поради ремонтни дейности на асфалтовата настилка. Срок до 28.06.2017 г.; път III-2075 Векилски-Никола Козлево от км 8+932 до км 16+967 – движение с повишено внимание, поради косене на тревни площи. Срок до 28.06.2017 г.\r\nОПУ-Ямбол:\r\nВременно са въведени следните ограничения за движение на МПС:\r\nПът ІІІ–7008 Елхово-Изгрев от км 2+440 до км 2+560 – затворен за движение, поради компрометирано експлоатационно състояние на дървен мост над р. Тунджа. Движението е пренасочено по изграден обходен път до моста с ограничение на скоростта до 30 км/ч. Срок до 20.12.2017 г.\r\nРемонтни дейности:\r\nпът III-79 Елхово-Голямо Крушево от км 0+000 до км 38+700 – стесняване на една от лентите за движение, поради машинно косене на банкети. Срок до 29.06.2017г.; път III-707 Петолъчката-Воденичене от км 4+000 до км 7+341 – движение в една лента, поради ремонтни дейности на асфалтовата настилка. Срок до 10.07.2017 г.; път III-5308 Калчево-Саранско от км 1+636 до км 1+672 – движение в една лента, поради ремонтни дейности на асфалтовата настилка. Срок до 30.06.2017 г.; път ІІІ-7008 с. Малък Манастир-с. Голям Манастир от км 18+059 до км 18+127 – движението е пренасочено само в едната лента, поради пропаднала настилка и пропаднал насип. Срок до 30.06.2017 г.; път III-7072 Иречеково-Търнава от км 12+000 до км 13+000 – движение с повишено внимание в една лента, поради частични ремонтни дейности. Срок до 30.06.2017 г.; път ІІІ–7902 Елхово-Маломирово от км 0+000 до км 2+300 – движение в една лента, поради частични ремонтни дейности по настилката. Срок до 30.06.2017 г.\r\n2. Опасност от падащи камъни: Искърско дефиле; Кресненско дефиле; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път II-16 Ребърково-Своге-Нови Искър; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката; път ІІ-73 Шумен-Карнобат. Шофьорите да се движат с повишено внимание по тези участъци.", "date": "2017-06-28", "title": "Актуална пътна обстановка"}
{"url": "http://www.focus-news.net/news/2017/06/28/2409463/pregled-na-mezhdunarodnite-novini-do-6-chasa-agentsiya-fokus.html", "text": "Министрите на външните работи на Русия и Германия: Сергей Лавров и Зигмар Габриел ще разгледат в сряда реализирането на Минските споразумения, мирния процес в Сирия, а също така въпросите от двустранните отношения. Освен това двамата министри ще се включат в 14-та Конференция на градовете партньори на двете страни. \r\nЛавров и Габриел ще дискутират сътрудничеството на Москва и Берлин в рамките на срещата на Г-20, която ще се проведе между 7 и 8 юли в Хамбург. \r\n„Ще бъде продължено обменянето на мнения по ключови международни проблеми, включително реализирането на Минските споразумения за разрешаването на украинската криза и напредъка при мирния процес в Сирия, по въпросите за европейската сигурност и борбата с международния тероризъм“, обясниха от Министерството на външните работи на Русия.\r\n*** Лидерът на опозицията във Венецуела и губернатор на щата Миранда Енрике Каприлес заяви, че депутати от опозицията са блокирани в сградата на парламента.\r\nПо-рано беше съобщено, че трима депутати от парламента и няколко журналисти са били бити от националната гвардия, а самата сграда на парламента е била атакувана от поддръжниците на президента Николас Мадуро. \r\n„В 21.28 ч. (4. 28 ч. българско време) депутатите и служителите остават блокирани от въоръжени групировки в Националната асамблея“, написа Каприлес в социалната мрежа „Туитър“.\r\n*** Във вторник в германският град Вупертал е започнала евакуацията на около 72 души от 11-етажна жилищна сграда, след като е било установено, че в нея се съдържат запалими материали.\r\nСлед пожара в Лондон, при който загинаха поне 79 души, властите в германския град са провели противопожарни инспекции в около 70 сгради. \r\n„Знаем, че е трудно за живущите да се преместят без предварително уведомяване, но според нас трябва да действаме незабавно, тъй като е ясно, че има опасност за живота и здравето им“, коментираха властите.\r\n*** Полицейски хеликоптер е хвърлил две гранати срещу Върховния съд на Венецуела, заяви във вторник президентът на страната Николас Мадуро, определяйки инцидента като „терористична атака“.\r\n„Аз мобилизирах въоръжените сили на страната, за да защитя мира“, съобщи Мадуро \r\n„Рано или късно ние ще заловим този хеликоптер и онези, които извършиха тази терористична атака“, допълни президентът.\r\n*** Великобритания е готова да отговори, използвайки въздушни удари, войски или кебероръжия в случай на кибератака, която заплашва страната, заяви министърът на отбраната Майкъл Фелън.\r\nТой направи този коментар, след като Робърт Ханигън, бивш директор на Центъра за правителствени връзки предупреди, че интернет е „безплатен подарък“ за терористите, хакерите и престъпните държави, които искат да навредят на Обединеното кралство. \r\nЛондон има своя собствени кибероръжия, които се използват от британските сили срещу членовете на екстремистката групировка „Ислямска държава“ в Ирак и Сирия. Фелън подчерта, че те са толкова ефективни, че Великобритания е станала един от първите членове в НАТО, които предлагат своите техники при операциите на Алианса.\r\n*** Социалистическата партия в Албания, чийто лидер е министър-председателят Еди Рама, спечели парламентарните избори в неделя, получавайки 48, 33% от подкрепата на гражданите или 74 места в 140-местния законодателен орган на страната. Това са официалните данни на Централата избирателна комисия (ЦИК), които бяха обявени във вторник от председателят Клемент Згури. \r\nВторо място зае Демократическата партия на Лулзим Баша, която получи 28, 81% от гласовете на гражданите или 43 места в парламента. На трето място се нарежда Социалистическото движение за интеграция с 14,28% от подкрепата на избирателите или 19 места в парламента. \r\nПреброяването на гласовете официално приключи в цялата страна 47 часа след затварянето на избирателните секции на 25 юни в 20 ч. местно време. По данни на ЦИК общо 1, 613 087 души са подали своя вот. По време на парламентарните избори тази година имаше случаи на стрелба в избирателните секции, на даване на подкупи, а също така на опити за оказване на  физически натиск на избирателите и редица други нарушения.\r\n*** Във вторник потребителите на най-голямата социална мрежа в света „Фейсбук“ достигнаха два милиарда души.\r\nНейният създател Марк Зукърбърг коментира: „За мен е чест да споделя това пътуване с вас“. \r\nПотребителите на „Фейсбук“ са повече, отколкото населението на която и да е държава по света  и представляват повече от четвърт от 7,5-милиардното население на земята.\r\n*** Президентът на Китай Си Дзинпин ще посети Русия в началото на юли и ще участва в срещата на Г-20 в Германия.\r\nОчаква се Си да пристигне в Русия на 3 юли. След това той ще отпътува за Германия по покана на канцлера Ангела Меркел и президента на страната Франк-Валтер Щайнмайер за участие в срещата на върха на Г-20 в Хамбург между 7  и 8 юли.\r\n*** Във вторник германският канцлер Ангела Мекрел заяви, че тя иска преговорите между Европейския съюз и САЩ за Трансатлантическото партньорство за търговия и инвестиции (ТТИП) да продължат. \r\n„Аз подкрепят възобновяването на преговорите за подобен договор за свободна търговия и разрешаването на всички проблеми заедно“, подчерта Меркел. \r\nПървоначалните разговори за ТТИП, което ще създаде голяма зона за свободна търговия от двете страни на Атлантическия океан, бяха преустановени, след като Доналд Тръмп спечели президентските избори в САЩ.\r\n*** Хакерската атака в Украйна е била осъществена чрез програма за отчетност и документооборот, съобщиха във вторник от  Националната полиция на Украйна.\r\n„Към момента е известно, че вирусната атака срещу украинските компании е възникнала заради програмата M.E.doc (програма за отчетност и документооборот)\", съобщиха властите в социалната мрежа „Фейсбук“. \r\nСпоред данните на полицията тази програма е имала функция за актуализиране. Хакерската атака е започнала към 10.30 ч. (източноевропейско време) след започването на обновяването.", "date": "2017-06-28", "title": "Преглед на международните новини до 6 часа /Агенция “Фокус”/"}
{"url": "http://www.focus-news.net/news/2017/06/28/2409459/ria-novosti-venetsuelski-deputati-sa-blokirani-v-sgradata-na-parlamenta.html", "text": "Лидерът на опозицията във Венецуела и губернатор на щата Миранда Енрике Каприлес заяви, че депутати от опозицията са блокирани в сградата на парламента, предава РИА Новости. \r\nПо-рано беше съобщено, че трима депутати от парламента и няколко журналисти са били бити от националната гвардия, а самата сграда на парламента е била атакувана от поддръжниците на президента Николас Мадуро. \r\n„В 21.28 ч. (4. 28 ч. българско време) депутатите и служителите остават блокирани от въоръжени групировки в Националната асамблея“, написа Каприлес в социалната мрежа „Туитър“.  Мария Динкова", "date": "2017-06-28", "title": "РИА Новости: Венецуелски депутати са блокирани в сградата на парламента"}
{"url": "http://www.focus-news.net/news/2017/06/28/2409449/the-times-obedinenoto-kralstvo-e-gotovo-da-otgovori-sled-kiberatakite-tvardi-maykal-felan.html", "text": "Великобритания е готова да отговори, използвайки въздушни удари, войски или кебероръжия в случай на кибератака, която заплашва страната, заяви министърът на отбраната Майкъл Фелън, пише вестник The Times. \r\nТой направи този коментар, след като Робърт Ханигън, бивш директор на Центъра за правителствени връзки предупреди, че интернет е „безплатен подарък“ за терористите, хакерите и престъпните държави, които искат да навредят на Обединеното кралство. \r\nЛондон има своя собствени кибероръжия, които се използват от британските сили срещу членовете на екстремистката групировка „Ислямска държава“ в Ирак и Сирия. Фелън подчерта, че те са толкова ефективни, че Великобритания е станала един от първите членове в НАТО, които предлагат своите техники при операциите на Алианса.  Мария Динкова", "date": "2017-06-28", "title": "The Times: Обединеното кралство е готово да отговори след кибератаките, твърди Майкъл Фелън"}
{"url": "http://www.focus-news.net/news/2017/06/28/2409466/deutsche-welle-zashto-putin-imitira-politicheska-nevinnosti.html", "text": "За да обяви намерението си да се кандидатира отново за държавен глава на Русия през 2018 г. Владимир Путин се нуждае от катаклизъм. Иначе няма причина той да бъде преизбиран, смята политологът Иван Преображенский, предава руската редакция на Deutsche Welle. \r\nДо президентските избори в Русия остават още около девет месеца, но Владимир Путин засега не е отговорил на въпроса дали ще се кандидатира за нов мандат. В Кремъл вече работят над неговата предизборна програма, изграждайки я около понятията „справедливост“, „доверие“ и „уважение“, а той все още мълчи. Путин често е питан за това какви планове има, но той демонстративно избягва отговора, срамежливо се усмихва като млада девойка, на която са предложили брак. Не изглежда ли странна тази имитация на политическа невинност от страна на един опитен лидер?\r\nБез всякакво съмнение Владимир Путин знае, че именно неговото кандидатиране за нов мандат вълнува най-много всеки интервюиращ го журналист. Но той продължава да отбягва даването на директен отговор: дори по време на „пряката линия“, когато неговият екип сам провокира този въпрос. Посланието на държавния глава винаги е едно и също: не трябва да изпреварваме събитията. „Що се отнася до изборите през 2018 г., бих искал да кажа, че има теми, при които трябва да се остави място за определена интрига. Затова аз няма да отговарям напълно на вашия въпрос“, отбеляза Путин по време на интервюто си с американския режисьор Оливър Стоун. \r\nКремъл наистина старателно се опитва да запази интригата, по друг начин няма как да се съхрани тонусът на страната. Иначе избирателите могат да „прегорят“ и въобще да не отидат да гласуват. А властите се нуждаят от необичайно висока избирателна активност, която да покаже, че Путин отново е получил огромен кредит от доверието на народа. \r\nИнтересно е политическият елит да бъде държан в неведение, за да се наблюдава вътрешната конкуренция, а може би и за да се управлява. Нека най-дръзките да се проявят, да опитат да докажат, че те могат да станат приемници, ако Путин наистина реши да пропусне „този кръг“, както направи през 2008 г.  Мария Динкова", "date": "2017-06-28", "title": "Deutsche Welle: Защо Путин имитира политическа невинност?"}
{"url": "http://www.focus-news.net/news/2017/06/28/2409441/tass-ot-tsentralnata-izbiratelna-komisiya-na-albaniya-potvardiha-pobedata-na-sotsialisticheskata-partiya.html", "text": "Социалистическата партия в Албания, чийто лидер е министър-председателят Еди Рама, спечели парламентарните избори в неделя, получавайки 48, 33% от подкрепата на гражданите или 74 места в 140-местния законодателен орган на страната, предава ТАСС. Това са официалните данни на Централата избирателна комисия (ЦИК), които бяха обявени във вторник от председателят Клемент Згури. \r\nВторо място зае Демократическата партия на Лулзим Баша, която получи 28, 81% от гласовете на гражданите или 43 места в парламента. На трето място се нарежда Социалистическото движение за интеграция с 14,28% от подкрепата на избирателите или 19 места в парламента. \r\nПреброяването на гласовете официално приключи в цялата страна 47 часа след затварянето на избирателните секции на 25 юни в 20 ч. местно време. По данни на ЦИК общо 1, 613 087 души са подали своя вот. По време на парламентарните избори тази година имаше случаи на стрелба в избирателните секции, на даване на подкупи, а също така на опити за оказване на  физически натиск на избирателите и редица други нарушения.  Мария Динкова", "date": "2017-06-28", "title": "ТАСС: От Централната избирателна комисия на Албания потвърдиха победата на Социалистическата партия"}
{"url": "http://www.focus-news.net/news/2017/06/28/2409468/predstoyashti-sabitiya-v-stranata-za-28-yuni-agentsiya-fokus.html", "text": "***\r\nОт 09.00 часа в сградата на Народното събрание (пл. „Княз Александър І” № 1) ще започне редовното пленарно заседание на законодателния орган.\r\n***\r\nОт 10.00 часа в сградата на Министерски съвет ще се проведе седмичното правителствено заседание. \r\n***\r\nЗаместник министър-председателят по икономическата и демографската политика Валери Симеонов свиква среща на Координационния център за връзка с българите в Украйна в Министерския съвет. След приключване на заседанието, вицепремиерът Симеонов и участниците в срещата ще направят изявление за медиите от 12,30 часа.\r\n***\r\nОт 16.30 часа в зала „Тържествена“ на Университета за национално и световно стопанство министърът на енергетиката Теменужка Петкова ще участва в церемония по дипломирането на първите студенти, завършващи единствената в света международната магистърска програма по „Ядрена сигурност“.\r\n***\r\nОт 13.30 часа, в заседателната зала в сградата на Висшия съдебен съвет (ул. „Екзарх Йосиф 12), ще се проведе заседание на Прокурорската колегия. \r\n***\r\nОт 9.30 часа в София Хотел Балкан ще се проведе вторият ден от семинара „По пътя на коприната“.\r\n***\r\nОт 10.00 часа 9 Състав на Специализирания наказателен съд ще гледа делото срещу Красимир Н., Мирослав Ч., Радостина Н., Йонгип Д., обвинени в образуване и ръководене на организирана престъпна група. \r\n***\r\nОт 10.00 часа 10 Състав на Специализирания наказателен съд ще гледа делото срещу Иван Т., Виктория Т., Георги Г., Даниел Т., Ивайло М., Станимир П., обвинени в образуване и ръководене на организирана престъпна група.\r\n***\r\nОт 10.30 часа в конферентната зала на Центъра за изследване на демокрацията  на ул. \"Александър Жендов\" № 5 ще се проведе публична дискусия на тема: \"Европейският енергиен съюз и руските газови проекти: дилеми и възможности\".\r\n***\r\nОт 10.30 часа 25 състав на Софийски градски съд ще проведе съдебно заседание по делото срещу Кирчо К., обвинен в престъпление по чл. 357, ал.1 от Наказателния кодекс.  \r\n***\r\nКметът на София г-жа Йорданка Фандъкова и заместник-кметът на Столичната община в направление „Инвестиции и строителство” г-жа Ирина Савина ще представят пред вас медиите големите проекти на София до 2020 г. с европейско финансиране.\r\nПредставянето ще се състои в 10:45 часа на колелото на трамвай №19 в кв. Бъкстон, локалното платно на бул. „Цар Борис III”.\r\n***\r\nОт 11.00 часа 17 Състав на Специализирания наказателен съд ще гледа делото срещу Георги С., Никола Т., Атанас А., Янко А., Стоян К., Данаил Д., Тишка Т., Никола Т., Христо Д., обвинени в незаконно превеждане през граница.\r\n***\r\nОт 11:00 часа, в сградата на Софийската професионална гимназия по туризъм ще се проведе финалното събитие на кампанията ПОГЛЕД КЪМ ДОБРОТО за учебната 2016/ 2017 г., която цели цели възпитаване на добро у подрастващите, по-лесен път за намиране на себе си и респект към личността на всеки, независимо от увреждане, социален статус и др.\r\n***\r\nОт 11.00 часа 11 Състав на Специализирания наказателен съд ще гледа делото срещу Радослав Д. обвинен в изнудване. \r\n***\r\nОт 11.00 часа в парка на Военна академия „Г. С. Раковски“ ще се проведе пресконференция, посветена на осмото издание на прочутия летен фестивал „Опера в парка“.\r\n***\r\nОт 11.00 часа в Българското училище за кучета водачи и асистенти на булевард „Европа\" 138 ще се състои официалното кръщаване на тазгодишния випуск от кучета водачи за слепи хора и кучета асистенти за хора с двигателни проблеми, които предстои да преминат обучение в училището към Фондация „Очи на четири лапи\". \r\n***\r\nОт 11.00 часа, на беседката в парка на Военна академия „Георги С. Раковски“ Софийската опера и балет ще проведе пресконференция, посветена на осмото издание на прочутия летен фестивал \"Опера в парка\". \r\n***\r\nОт 11.00 часа в Националния пресклуб на БТА, Граждански инициативен комитет, Общинският съвет и кметът на община Белоградчик организират пресконференция, посветена на природната забележителност Белоградишки скали, включена в индикативния списък на защитени територии на ЮНЕСКО. \r\n***\r\nОт 15.30 часа в Административен съд София град ще се състои четвъртото заседание по делото за процедурата по ОВОС за инсталацията за изгарянето на отпадъци в ТЕЦ София.\r\n***\r\nОт 18.00 часа в клуб „Перото“ ще бъде представена книгата на Красен Камбуров – „Заветът на Медея“.\r\n***\r\nОт 18.00 часа в зала 42 на НДК ще се състои Церемонията по награждаването на победителите в CSR Demo Day. \r\n***\r\nОт 18.30 часа в Литературния клуб на Столична библиотека, пл. „Славейков“ № 4, ще се проведе Тридесет и шестия поетически двубой между Валери Валериев (със секундант поетът и журналист Георги Савчев) и Никола Петров (със секундант актьорът Станислав Кертиков).\r\n***\r\nОт 19.00 часа недоволните жители от „Дружба“ 2 и 1 ще излязат на протест, който вече е 12-ти пореден. Протестиращите се събират пред затворената алея (от страната на Кауфланд), за да защитят своето право на нормален пешеходен достъп между двата квартала.\r\n***\r\nОт 10.00 часа в НЧ \"Ангел Димитров 1929\" в кв. \"Сарафово\" ще започне празник под надслов \"Бриз в житата\".\r\n***\r\nОт 11.00 часа бъде открита обновената сграда на старите казарми на 24-ти черноморски пехотен полк в Приморски парк. В нея ще се помещава Детски център за деца и младежи с увреждания.\r\n***\r\nОт 15.00 часа в Районен съд ще се гледа дело, заведено от Петър Низамов срещу бургаски сайт.\r\n***\r\nОт 18.00 ч. в НЧ „Просвета“ 1888 г. ще бъде представена книгата на Огнян Герджиков \"Аз не бях политик\".\r\n***\r\nОт 14.00 до 16.00 часа Общинският съветник от ПП ГЕРБ – Иво Иванов ще се срещнат с граждани в офиса на партията на ул. „Георги Бенковски” №1.\r\n***\r\nОт 11.00 часа във фоайето на НЧ „Надежда 1869“ ще се проведе Творческо ателие „Красотата на българския фолклор“ с ръководител Райчо Димитров, хореограф.\r\n***\r\nОт 16.00 часа в читалнята на библиотеката при НЧ „Надежда 1869“ ще се проведе обсъждане на най-новия роман на Милен Русков „Чамкория“.\r\n***\r\nОт 19.00 часа в голяма зала на МДТ „К. Кисимов“ ще бъде представена постановката „Хъшове“.\r\n***\r\nОт 19.00 часа в ДКС „Васил Левски“ ще се състои Концерт на Орлин Горанов и Маргарита Хранова под мотото „Обичам българската музика“ под съпровода на Плевенската филхармония с диригент Левон Манукян.\r\n***   \r\nОт 09.30 часа в салона  на Община Видин ще се проведе редовно заседание на  Общински съвет –Видин. \r\n***\r\nОт 10.00 часа в градинката зад паметника на Христо Ботев ще се проведат „Приказни пътечки“ от програмата „Лято в библиотеката 2017“.\r\n***\r\nОт 10.00 часа в камерна зала на ДКТ ще бъде представена постановката „Забрадка на слънцето“ от Кирил Топалов. \r\n***\r\nОт 21.00 в Летния театър (при лошо време в Зала 1 на Общината) започва V-то Издание на Националния филмов фестивал „София Филм фест в Горна Оряховица“. Първата прожекция ще е на „Белгийският крал“, режисьор Петер Бросенс и Джесика Удуъртс. \r\n***\r\nОт 14.30 часа в Регионална библиотека „Дора Габе“ ще се проведе литературна среща с потребители на Център за социална рехабилитация и интеграция – Добрич. \r\n***\r\nОт 18.00 часа в Художествената галерия ще се проведе представяне на книгите „Звезден пратеник : Николай Кънчев и българската поезия“ и  „Венчан до живот – моята унгарска Европа“ на Марин Георгиев. \r\n***\r\nОт 10.30 часа във Военен учебен център „Тюлбето” За първи път в България ще бъде демонстрирана амфибийната способност на бронираната модулна машина Patriа AMV.\r\n***\r\n От 20.00 ч. в с.Бошуля във връзка с предстоящите частични избори за кмет на селото ще се проведе предизборен митинг. Ще присъстват Корнелия Нинова, председател на НС на БСП  и Кирил Добрев, зам.-председател на НС на БСП.\r\n***\r\nОт 11.30 час в пресклуб на БТА – Плевен ще се проведе пресконференция, по повод възстановяване след 28-годишно прекъсване на оперните спектакли в летния театър в парка \"Кайлъка\" в Плевен.\r\n***\r\nОт 9:30 часа в заседателната зала на Община Пловдив ще бъдат връчени официални грамоти на лицата, удостоени с приза „Най- добрия човек”. \r\n***\r\nОт 10:30 часа в градинката на кръстовището на ул. “Брезовска” с ул. “Поп Манол” кметът на Район “Северен” инж. Ральо Ралев ще открие нова детска площадка. \r\n***\r\nОт 12:00 часа в заседателна зала на Община Пловдив ще се проведе пресконференция за проект „Разработване на Програма за подобряване на качеството на атмосферния въздух на територията на Община Пловдив\". \r\n***\r\nОт 12:40 часа в зала №5 на Окръжен съд – Пловдив  ще се проведе възстановка на съдебен процес с участието на ученици от Профилирана хуманитарна гимназия „Св. Св. Кирил и Методий“ гр. Пловдив.\r\n***\r\nОт 16:00 часа в зала 10 на Районен съд ще се гледа делото срещу мъж, обвинен в причиняване на смърт, докато е шофирал камион в нетрезво състояние по пътя с. Йоаким Груево-Перущица.\r\n***\r\nОт 09.00 часа ще се проведе турнир по футбол на малки врати за служители на ОДМВР – Разград и РДПБЗН-Разград на тренировъчната база на ПФК „Лудогорец” – „Гнездо на орли“. \r\n***  \r\nОт 09.00 часа в ПГМТ „Вл. Комаров“  Регионалното управление на образованието организира регионална кръгла маса. \r\n***  \r\nОт 10.00 часа в  учителската стая в ПГМТ „Вл. Комаров“ началникът на  Регионалното управление на образованието ще даде пресконференция. \r\n***\r\nОт 18.30 часа в залата на Регионална библиотека „Захарий Княжески\" ще се проведе представяне на книгата „Конкурсът“ с разкази на авторите, получили награди от конкурсите за художествен текст за 2016 година  на тема „Цветът\" и „Правата улица\". \r\n***\r\nОт 9.00 часа на площада пред фонтана \"Кълбото\" ще се състои Открита трудова борса.\r\n***\r\nОт 10.00 часа в зала \"Марица\" ще се проведе заседание на Комисията по безопасност на движението в Област Хасково.", "date": "2017-06-28", "title": "Предстоящи събития в страната за 28 юни (Агенция „Фокус)"}
{"url": "http://www.focus-news.net/news/2017/06/28/2409469/predstoyashti-mezhdunarodni-sabitiya-za-28-yuni-agentsiya-fokus.html", "text": "Започва нов кръг преговори в Швейцария под егидата на ООН за обединяването на Кипър. \r\n*** Френският министър-председател Едуар Филип ще посети Талин.\r\n*** Парламентът на Сърбия ще гласува за назначаването на Ана Брнабич за министър-председател на страната.\r\n*** Полицията на Португалия излиза на протест за по-високи заплати.\r\n*** В Непал се провеждат местни избори.\r\n***", "date": "2017-06-28", "title": "Предстоящи международни събития за 28 юни /Агенция „Фокус“/"}
{"url": "http://www.focus-news.net/news/2017/06/28/2409475/ministar-temenuzhka-petkova-shte-uchastva-v-diplomiraneto-na-parvite-studenti-ot-magistarska-programa-yadrena-sigurnost-v-unss.html", "text": "Министърът на енергетиката Теменужка Петкова ще участва в церемония по дипломирането на първите студенти, завършващи единствената в света международната магистърска програма по „Ядрена сигурност“. Събитието  ще се състои от 16:30 ч. в зала „Тържествена“ на Университета за национално и световно стопанство, съобщиха от Министерството на енергетика.\r\nМеждународната магистърска програма е разработена и се осъществява в рамките на споразумението за сътрудничество между УНСС и Международната агенция за атомна енергия, подписано през юни 2014 г.", "date": "2017-06-28", "title": "Министър Теменужка Петкова ще участва в дипломирането на първите студенти от магистърска програма „Ядрена сигурност“ в УНСС"}
{"url": "http://www.focus-news.net/news/2017/06/28/2409470/nimh-otnovo-shte-e-slanchevo-okolo-i-sled-obyad-goreshto-s-maksimalni-temperaturi-mezhdu-32-i-37.html", "text": "Днес отново ще е слънчево, около и след обяд горещо с максимални температури между 32° и 37°. Такава е прогнозата за времето на Националния институт по метеорология и хидрология (НИМХ) към БАН, съобщена за Агенция „Фокус“ дежурния синоптик Красимир Стоев. Преди обяд временни увеличения на облачността ще има над крайните северозападни райони, а в следобедните часове над планинските райони ще се развива купеста облачност, но само на изолирани места за кратко ще превали. Атмосферното налягане е малко по-ниско от средното за юни - още малко ще се понижи. Над Черноморието ще бъде предимно слънчево, след обяд ще духа бриз. Максимални температури на въздуха: 24°-27°. Вълнението на морето ще е 2 бала. Температурата на морската вода е 22° и 25°. Преди обяд над планините ще е предимно слънчево. След обяд ще се развива купеста и купесто-дъждовна облачност и на много места ще превали и прегърми. Ще духа умерен югозападен, по високите и открити части – до силен западен вятър. Максималната температура на височина 1200 метра ще е около 25°, на 2000 метра – около 19°.", "date": "2017-06-28", "title": "НИМХ: Отново ще е слънчево, около и след обяд горещо, с максимални температури между 32° и 37°"}
{"url": "http://www.focus-news.net/news/2017/06/28/2409471/prezidentat-rumen-radev-shte-bade-na-ofitsialno-poseshtenie-v-rumaniya.html", "text": "На 28 и 29 юни 2017 г. президентът Румен Радев ще бъде на официално посещение в Румъния, съобщиха от прессекретариата на държавния глава. В Букурещ държавният глава ще проведе среща „на четири очи“ с румънския си колега Клаус Йоханис, след което ще се състоят пленарните разговори между официалните делегации на двете страни. По време на разговорите се очаква да бъдат обсъдени перспективите за задълбочаване на двустранните отношения между България и Румъния, икономическия и културен обмен, отношенията в областта на отбраната, сигурността и енергетиката, въпроси от дневния ред на ЕС, регионалното сътрудничество на Балканите. В рамките на посещението си президентът Радев ще проведе срещи с председателя на Сената Калин Попеску-Таричану и с председателя на Камарата на депутатите Ливиу Драгня. Българският държавен глава ще положи венец на Паметника на Незнайния воин и цветя на паметниците на Васил Левски и Христо Ботев в Букурещ. В сградата на българското посолство в румънската столица, президентът Румен Радев ще разговаря с наши сънародници, живеещи в Румъния. На 29 юни двамата държавни глави  ще открият българо–румънски бизнес форум, който ще се проведе в румънската търговско-промишлена палата.", "date": "2017-06-28", "title": "Президентът Румен Радев ще бъде на официално посещение в Румъния"}
{"url": "http://www.focus-news.net/news/2017/06/28/2409472/vitsepremierat-valeri-simeonov-svikva-sreshta-na-koordinatsionniya-tsentar-za-balgarite-v-ukrayna.html", "text": "Заместник министър-председателят по икономическата и демографската политика Валери Симеонов свиква среща на Координационния център за връзка с българите в Украйна в Министерския съвет, съобщиха от правителствената информационна служба. На нея ще присъстват министри и заместник-министри на външните работи, на вътрешните работи, на правосъдието, на труда и социалната политика, на регионалното развитие и благоустройството, на здравеопазването, представители на Българския червен кръст, на Националното сдружение на общините в Република България и Държавната агенция за българите в чужбина. В срещата ще участва и председателят на Асоциацията за българите в Украйна Антон Киссе.\r\nКоординационният център функционира към Държавната агенция за българите в чужбина и се ръководи от нейния председател Петър Харалампиев.\r\nНа срещата ще бъде обсъдено функционирането на Координационния център, както и откриването на „горещ“ телефон и e-mail адрес, на който да бъдат подавани сигнали и новини за положението на българското малцинство в зоните на конфликт. Ще бъдат обсъдени също възможностите на Координационния център да предоставя на българските институции информация за обстановката в Украйна и вероятни рискове за българското малцинство, да поддържа връзка с неправителствени организации в Украйна, с българското посолство в Киев и с Генералното ни консулство в Одеса.", "date": "2017-06-28", "title": "Вицепремиерът Валери Симеонов свиква среща на Координационния център за българите в Украйна"}
{"url": "http://www.focus-news.net/news/2017/06/28/2409477/vratsa-negovo-visokopreosveshtenstvo-vrachanskiyat-mitropolit-grigoriy-shte-oglavi-vsenoshtno-bdenie-v-navecherieto-na-petrovden-v-katedralniya-hram-sv-apostoli.html", "text": "Негово високопреосвещенство Врачанският митрополит Григорий ще оглави Всенощно бдение в навечерието на Петровден в  катедралния храм \"Св.  Апостоли\", град Враца, предаде репортер на Агенция \"Фокус\". На 28 юни, в навечерието на прославата на светите първовърховни апостоли Петър и Павел, Негово високопреосвещенство Врачанският митрополит Григорий ще оглави Всенощно бдение от 18.00 часа,  в  катедралния храм \" Св.  Апостоли\", град Враца. На следващия ден, 29 юни, той ще оглави архиерейска света Летургия в  храма. Началото е от  9.00 часа. \r\nНикола ПЕТКОВ", "date": "2017-06-28", "title": "Враца: Негово високопреосвещенство Врачанският митрополит Григорий ще оглави Всенощно бдение в навечерието на Петровден в  катедралния храм \"Св.  Апостоли\""}
{"url": "http://www.focus-news.net/news/2017/06/28/2409473/ekathimerini-v-shveytsariya-zapochva-mirnata-konferentsiya-za-kipar.html", "text": "Специалният представител на генералния секретар на ООН Еспен Барт Ейде заяви, че няма гаранции за успеха на конференцията за Кипър, която започва в сряда в швейцарския курорт Кран-Монтана, пише вестник Ekathimerini. \r\n„Не се заблуждавайте, няма да бъде лесно“, подчерта Ейде, определяйки срещата като „най-сложния кръг“ от преговорите до този момент. \r\nТой допълни, че разговорите между президентът на Кипър Никос Анастасиадис и лидерът на Севернокипърската турска република Мустафа Акънджъ ще продължат толкова дълго, колкото е необходимо. Според плана на ООН обаче срокът е 7 юли. \r\nНа конференцията ще присъстват също така министрите на външните работи на държавите гаранти: Гърция, Турция и Великобритания. Мария Динкова", "date": "2017-06-28", "title": "Ekathimerini: В Швейцария започва мирната конференция за Кипър"}
{"url": "http://www.focus-news.net/news/2017/06/28/2409478/denyat-28-yuni-v-balgarskata-istoriya.html", "text": "2016 г. \r\nПравителството даде съгласието си Чехия да открие в Пловдив почетно консулство с консулски окръг, обхващащ Пловдивска област. За почетен консул е предложен доц. Иван Соколов.2000 г. \r\nБългарската комисия към ПРООН представя доклада си за човешкото развитие за 2000 г., според който България е на 60 място с 4800 долара Брутен вътрешен продукт на глава от населението и 71,3 г. средна възраст.1963 г. \r\nНа мястото на съществувалия повече от десет години Кабинет на преводачите е създадено Обединение на преводачите на художествена литература с 80 членове и председател Любомир Огнянов-Ризор (1910 – 1987г.)1913 г. \r\nБългарски офицери, попаднали в плен край Босилеград, са избити по изричната заповед на сръбския капитан Aрсениевич. 1913 г. \r\nПо време на Междусъюзническата война, румънската армия преминава цяла Южна Добруджа без да срещне съпротива. Ден по-рано Румъния обявява война на България. На 2 юли са извършени румънски десанти при Оряхово, Гиген и Никопол. На 4 юли е завзет Добрич, а на 5 юли - Варна и Балчик. До 15 юли румънските войски стигат Пирдоп и Златица. На 11 юли Австро-Унгария ултимативно налага да започнат преговори за примирие.1913 г. \r\nПо време на Междусъюзническата война, в сражения срещу сръбските войски, загиват опълченците от 2-ра Скопска дружина на Македоно-одринското опълчение: Редниците Васил Апостолов от Цървария, Паланешко, Вешо Несторов от Тресавче, Дебърско, Марин Бърджев от Разград, Гаврил Младенов от Любанци, Скопско, Георги Апостолов от Бели Кочанско, Георги Карев от Ястремник, Кочанско, Мито Христов Филипов от Лешок, Тетовско, Серги Павлов Петров от Билиндас, Гостиварско, Филип Григоров Матов от Левуново, Гостиварско, Зако Томов от Тетово, Атанас Спасов от Милутинци, Паланешко, Санде Стоянов от Винци, Кумановско, Стефан Трайчев Китанов от Винци, Кумановско, Александър Попкиров от Бели, Кочанско, Тодор Митев от Устри дол, Кечанско,1913 г. \r\nПо време на Междусъюзническата война повече от 420 души от Щип и Щипска околия са избити от сръбската армия и сръбските чети. По повод на рождения ден на крал Петър, всички задържани българи в Крушово били доведени в залата на общината. Помощник-префектът им обещал амнистия, ако се съгласят да се признаят за сърби. Двама от доведените отговорили от името на всички останали, че единствено като българи биха могли да бъдат лоялни поданици на Сърбия и полезни за държавата. Веднага ги отвели обратно в затвора, където останали в продължение на още един месец.1903 г. \r\nВ местността Петрова нива в землището на село Стоилово край Малко Търново се провежда конгрес на Одрински революционен окръг, с председател Васил Пасков. Взето е решение за въстание с главно ръководно боево тяло Михаил Герджиков. На конгреса на Петрова нива присъстват представители на ЦК на Тайната македоно-одринска революционна организация, на Окръжния комитет в Одрин, на революционните райони от Източно-маришката област, на революционните райони от Западно-маришката област, всички войводи, по-личните стари четници и дейци, някои от които след конгреса стават войводи или подвойводи, а и преди това водят части от районните чети. Конгресът решава въстанието да се обяви не по-рано от 20 юли и не по-късно от 30 юли.\r\nОкръгът се разделя на следните пет въстанически района:\r\nI. Малкотърновско-Лозенградско Бунархисарски въстанически район;\r\nII. Чокенски въстанически район;\r\nІІІ. Мустафапашански въстанически район;\r\nIV. Гюмюрджинско-Дедеагачки;\r\nV. Ахъчелебийско Скеченски.\r\nМихаил Иванов Герджиков (26 януари 1877 г. – 18 март 1947 г.) е деец на националнореволюционното движение в Македония и Одринско. Роден в Пловдив в будно революционно семейство. Следва право в Лозана и Женева (Швейцария), където се свързва с революционната емиграция. През 1899 г. се завръща и става учител в Битоля. Влиза в редовете на Вътрешната македоно-одринска революционна организация и се отдава изцяло на борбата на нашите сънародници от Македония и Одринско за освобождението им от османско господство. Сближава се с Г. Делчев и става негов близък съратник. През 1900 г. е изпратен в Солун, за да подпомогне дейността на ЦК на ВМОРО по изграждането на комитетската й мрежа и в Одринско. Разкрит от османските власти, напуска града и постъпва в четата на Хр. Чернопеев. Скоро след това сам сформира чета в Гевгелийския район. От лятото на 1902 г. възглавява дейността на организацията в Одринско и полага големи грижи за нейното масовизиране в тази област. На конгреса на Петрова нива е избран за член на Главното ръководно боево тяло и участва непосредствено в подготовката и провеждането на Илинденско-Преображенското въстание (1903 г.). След поражението на въстанието развива активна дейност за настаняване на изтеглилите се в България въстаници. Публикува статии в българския и чуждия печат, с които апелира към международната общественост за намеса в подкрепа на въстаналите българи. По време на Балканската война 1912-1913 г. разгръща широки партизански действия в тила на турската армия. След Първата световна война 1914-1918 г. подновява контактите си с ВМРО, без обаче да играе някаква съществена роля в нейния живот. По-активно се намесва в движението на анархистите. От 1924 г. до 1931 г. живее в емиграция - Цариград, Виена и Берлин. Подкрепя идеята за създаване на ВМРО (об.), но през 1928-1929 г. за кратко време, заедно с група свои съмишленици, се отцепва от нея. В навечерието и по време на Втората световна война 1939-1945 г., поради напреднала възраст се оттегля постепенно от активна революционна дейност и се занимава повече с журналистика. Сътрудничи на редица издания.1887 г. \r\nПравителството на Васил Радославов подава оставка.\r\nВасил Христов Радославов (15 юли 1854 г. – 21 октомври 1929 г.) е политически и държавен деец, действащ член на БАН. Роден в Ловеч. Завършва право в Хайделберг, Германия, защитава и докторат. Завръщайки се в България, става един от лидерите на Либералната партия. Участва неколкократно в управлението на държавата като министър на правосъдието (29 юни 1884 г. – 15 юли 1886 г., 9 – 12 август. 1886 г.), министър на вътрешните работи (12 август 1886 г. – 28 юни 1887 г.). По време на Регентството е министър-председател (16 август 1886 г. – 28 юни 1887 г.). При управлението на Стефан Стамболов (1887 г. – 1894 г.) оглавява т. нар. легална опозиция. Включен е в състава на коалиционното правителство на К. Стоилов като министър на правосъдието (19 май – 17 септември 1894 г.) и министър на народното просвещение (17 септември – 9 декември 1894 г.). По-късно минава в опозиция на управляващата Народна партия (1894 г. – 1899 г.). Радославов е министър на вътрешните работи от 18 януари 1899 г. до 27 ноември 1900 г. Определя до голяма степен политиката на правителството, поради което управлението през 1899 г. – 1901 г. е известно като Радославов режим. През лятото на 1903 г. Радославов е обвинен в измяна на родината и княза, в използване на властта за лично облагодетелстване и е осъден от Държавен съд на осем месеца затвор и отнемане завинаги на гражданските и политическите права. Няколко месеца по-късно е амнистиран. Отново е министър-председател в един от най-тежките периоди за България (4 юли 1913 г. – 21 юни 1918 г.). Едновременно с това до 21 септември 1915 г. е министър на вътрешните работи и народното здраве, а след това и министър на външните работи и изповеданията. След подписването на Солунското примирие 1918 г. емигрира в Германия. Осъден е задочно от Държавен съд като един от главните виновници за втората национална катастрофа.1861 г. \r\nЧетирима български представители се явяват пред великия везир Мехмед Кабразлъ, за да му връчат поздравителен адрес по случай възшествието на султан Абдул Азис. \r\nАбдул Азис (9 февруари 1830 г. – 4 юни 1876 г.) е османски султан, син на Махмуд II и брат на Абдул Меджид, владетел на Османската империя (1861 г. - 1876 г.). Полага усилия да закрепи загниващата османска феодална система чрез провеждането на ограничени реформи (Танзимат). Спрямо засилващото се българско националноосвободително движение провежда курс на открит терор и жестоки преследвания. По негово време борбата на българския народ за извоюване на църковна национална независимост достига своя връх чрез учредяване на Българската екзархия (1870 г.). Изпадането на империята във финансов банкрут поражда силно недоволство спрямо него и през май 1876 г. е детрониран. Малко преди това се разправя жестоко с избухналото в българските земи Априлско въстание 1876 г. Завършва живота си със самоубийство.1850 г. \r\nВъв Видин пристига извънредният комисар на Високата порта Али Риза паша. На 30 юни 1850 г. Али Риза паша изпраща във въстаническия лагер в района на Връшка чука и с. Раковец делегация с писмено възвание, в което се дава тридневен срок за разпускане на въстаническите отряди. На населението се предлага да излъчи свои представители, които да изложат пред властите своите искания. Избраната от селските старейшини делегация е приета от извънредния султански комисар на 5 юли. Въстаниците поставят искане за отстраняването на Видинския управител Зия паша, както и за \"точното определяне на техните данъци за в бъдеще; отмяна на досегашния начин за събиране на същите от т. нар. субаши и да се предават непосредствено на управителите; отстраняване на всички турци от техните селища и разрешаване да носят оръжие също както мюсюлманите\".На тази дата са родени:1957 г. \r\nРоден е Георги Първанов, президент на България два мандата 2002 - 2006 и 2007 - 2011 г. Завършва специалност История в СУ “Св. Климент Охридски” през 1981 г. От 1981 г. е н. с. в Института по история на БКП; д-р (дисертация \"Димитър Благоев и българския национален проблем\", 1988 г.); ст. н. с. (1989). Член на БКП от 1981 г.; член на Висшия съвет на БСП (1991 г.), директор на Центъра за исторически и политически изследвания на БСП в периода 1992-1996 г.; зам.-председател (1994 - 1997) и председател на БСП в периода 1997 - 2001 г. Народен представител от БСП в ХХХVII, ХХХVIII и ХХХIХ Обикновено Народно събрание. През кризата от януари-февруари 1997 г. заедно с Николай Добрев оглавява групата в ръководството на БСП, която критикува кабинета на Жан Виденов, иска отказ от нов кабинет на левицата и търси обществен консенсус чрез предсрочни парламентарни избори. На 28 януари 2001 г. подписва договор за учредяване на коалиция \"За България\", в която влизат 15 партии, а за първи път - и представители от гражданска квота.\r\nПрезидент на Република България от 22 януари 2002 г. През 2006 г. е преизбран за втори президентски мандат - до 2012 г.1948 г. \r\nВ Твърдица, Молдова, е роден Иван Забунов - български историк, общественик и политически деец. Завършва специалност история в Кишинев, специализира в Москва и София; доктор (1975 г.); доцент през 1984 г.; специалист по история на българското Възраждане. Основател и председател на българското дружество \"Възраждане\" в Кишинев (от 1989 г.); депутат в Молдовския парламент (1994 - 1998). Съчинения: \"Обновената Твардица\", \"Българите в Южна Русия и националното българско Възраждане (50 - 70-те год. на ХIХ в.)\", \"Българо-руските обществено-политически връзки през 50 - 70-те год. на ХIХ в.)\" и др.1904 г. \r\nРодена е Зина Юрданова - българска художничка. Започва да учи живопис в Художествената академия в София през 1923 г. при проф. Ст. Иванов, но скоро напуска и отива в Мюнхен. Следването й в Германия и дългото й пребиваване в Париж (до 1947 г.) оставят трайна следа върху творчеството й. През 1946 г. става член на дружеството на художниците “Монпарнас”. Рисува с акварел, темпера, маслени бои (от 1972 г. с акрилни бои). След завръщането си в България представя първата си самостоятелна изложба в галерия “Форум” на д-р Димитраков (1947 г.). От СБХ не е допусната на изложби във Франция. В България има няколко самостоятелни изложби през 1965 г., 1971 г., 1977 г. и 1987 г. През 1993 г. и 1994 г. самостоятелна изложба й урежда галерия “АРТ 36” на К. Чекарлиева. Участва в “Есенен салон’94” - Париж. Зина Юрданова умира на 3 април 1998 г. в София.1854 г. \r\nРоден е Иван Андонов (И. А. Савов) - български революционер, участник в национално-освободителното движение, учител, адвокат, обществен деец. От 1861 до 1869 г. учи в родното си село (с. Мурсалково - дн. с. Спасово, Старозагорско), в Чирпан и Пловдив (1870–1871 г.). Учителства в с. Евджилери, Чирпанско (дн. с. Средно градище, Старазогорско) (1872-1874 г.), а по-късно в Чирпан. От 1872 г. е член, а след това и секретар (от 1874 г.) на чирпанския революционен комитет. Прави опит за въстание в Чирпан, след което емигрира във Влашко. Завръща се през пролетта на 1876 г. и активно се включва в подготовката на Априлското въстание. Заловен от османските власти, осъден е на смърт, а след това - на доживотен затвор. Лежи в пловдивския и цариградския затвор (1876–1878 г.). След Освобождението (1878 г.) заема редица административни длъжности в Източна Румелия. Той е един от организаторите и ръководителите на Съединението. Работи като адвокат (от 1887 г.). Избиран е за народен представител в III Велико Народно събрание (1886 г.), V - VII и ХIII Обикновено Народно събрание (1887-1893 г.), подпредседател на IV Велико Народно събрание (1893 г.). Дългогодишен председател на Поборническо-опълченското дружество (1904-1936 г.) и на Археологическото дружество в Пловдив (1923-1929 г.). Автор на книгите: \"Из спомените ми от турско време\" (част I, II 1927-1928 г.) и \"Съединението\" (1929 г.). Иван Андонов умира на 18 декември 1937 в Пловдив.1840 г. \r\nРоден е Димитър Иванов Горов - български търговец, борец за националната свобода. Брат на А. Горов. Сближава се с Любен Каравелов, Васил Левски, Ангел Кънчев, Стефан Стамболов, Христо Ботев и други дейци на революционното движение. Дава значителни средства за организирането на четата на Хаджи Димитър и Стефан Караджа (1868 г.), поддържа хъшовете в Румъния, а през 1875 г. наема къща за Гюргевския революционен комитет, наричан от апостолите \"казармата\". Финансира издаването на \"Песни и стихотворения от Ботьова и Стамболова. Книжка първа\" (1875 г.) и \"Песни и стихотворения от С. Стамболова\" (1877 г.). Спомоществовател при организирането на четите на Т. Стоянов и Хр. Ботев. Заедно със съпругата си И. Горова придружава Ботевата чета от Гюргево до Бекет (Ботев му предава прощалните писма до семейството и приятелите си). По време на Руско-турската война (1877-1878 г.) разпродава имуществото си и се присъединява към руската армия като преводач. След Освобождението (1878 г.) живее в Трявна, с. Дерманци, Ловешко, и Плевен. Умира на 7 декември 1881 г. в Трявна в крайна нищета. По-късно тленните му останки са пренесени и погребани в родното му място Пещера.На тази дата умират:1993 г. \r\nУмира световноизвестният оперен певец Борис Христов (1914 - 1993). Роден е на 18 май 1914 г. в Пловдив. Родът му е от Македония (Битоля, Прилеп), емигрират в България след Илинденско-Преображенското въстание. Музикалната си дейност започва в мъжкия самодеен хор “Гусла” под диригентството на Асен Димитров. След гостуването на Фьодор Шаляпин в България през 1934 г. заминава за Италия, където живее и пее до края на живота си. През 1946 г. дебютира в Реджо ди Калабрия в ролята на Колин от “Бохеми” на Джакомо Пучини. Обявен за “бас №1 на планетата”. Христов пее в лондонския “Ковънт Гардън” през декември 1949 г. (“Борис Годунов” на Мусоргски). Оттогава владее най-големите оперни сцени в света. За по-малко от 10 години подготвя репертоар от над 40 роли, които му носят безсмъртна слава. Забележителни са изпълненията му на Мефистофел, “Кончак и Галицки (“Княз Игор” на А. П. Бородин), Филип (“Дон Карлос” на Джузепе Верди), Борис Годунов (“Борис Годунов” на Модест Мусоргски) и др. Връх в творческата му кариера са ролите на Борис Годунов и Филип II.\r\nПрез 1966 г. Софийската народна опера прави в Париж запис на операта “Княз Игор” от Бородин под диригентството на Йежи Семков, в която Христов изпълнява ролите на Галицки и хан Колчак. През януари 1970 г. постига триумф в неаполитанския театър “Сан Карло” с операта “Борис Годунов”. Пее за пръв път в родината си през септември 1976 г., когато прави записи с хора на катедралата “Св. Александър Невски”. През 1978 г. прави нови записи в България с хоровата капела “Св. Обретенов” в съпровод на Камерния оркестър на Българското радио. През 1986 г. основава и ръководи в Рим Българска академия за изкуство и култура. Вокално-сценичните превъплъщения на образите му се отличават с богатство на тембровите и динамичните нюанси, детайлна психологическа разработка и внушителни мащаби; близо е до традициите на Шаляпин в изпълнителското майсторство.1977 г. \r\nУмира писателят хуморист Ганчо Краев (1909 - 1977). Ганчо Краев Ганчев е роден на 1 февруари 1909 г. във Веригово (дн. към Хисаря). Завършва учителски институт в Пловдив (1934). В периода 1934 - 1946 г. работи като учител. Редактор във вестник “Стършел” в периода 1950 - 1969 г. Литературният му дебют е във в-к “Щурец” (1938 г., на Р. Алексиев). Има издадени 17 книги - сборник с разкази и фейлетони.1921 г. \r\nОт засада, организирана от автономистите, в София, е застрелян Гьорче Петров (1864 - 1921). Георги П. Николов - Троячанец е роден през 1864 г. в с. Варош, Прилепско. Деец на македоно-одринското революционно движение. Завършва средното си образование в Пловдив, учителства в различни градове на Македония. Включва се в революционната борба на македонските българи. Участва в Солунския конгрес на Вътрешната македоно-одринска революционна организация (ВМОРО). Той е един от авторите на новия устав и правилник на организацията, които изработва заедно с Гоце Делчев. От 1897 г. до 1901 г. е един от задграничните представители на ВМОРО в София. Не одобрява преждевременното обявяване на Илинденско-Преображенското въстание (1903), но след избухването му, участва в него с голяма чета. След неуспеха на въстанието продължава активното си участие в дейността на ВМОРО. От 1905 г. до 1908 г. е в състава на Задграничното представителство в София. След Младотурската революция 1908 г. заедно с писателя Антон Страшимиров издават от Солун сп. “Културно единство”.\r\nПо време на участието на България в Първата световна война известно време е председател на Окръжната постоянна комисия в Битоля, а след това кмет на Драма. След войната участва в създаването и дейността на Временното представителство на обединената бивша ВМРО. Заедно с това заема и длъжността началник на бюрото за заселване на бежанците към Министерството на вътрешните работи.1877 г. \r\nУмира Иванка Димитрова Горова (И. Кънчева Ангелова) - участничка в национално-освободителното движение. Тя е родена около 1856 г. Сестра на А. Кънчев и съпруга на Д. Горов. Учи в Русе, където семейството й се преселва през 1860 г. Включва се активно в освободителното движение след женитбата си. По време на Руско-турската война (1877-1878 г.), въпреки влошеното си здраве, тръгва заедно със съпруга с руските войски. Тежко болна, остава в Трявна, където умира от туберкулоза.", "date": "2017-06-28", "title": "Денят 28 юни в българската история"}
{"url": "http://www.focus-news.net/news/2017/06/28/2409479/ria-novosti-v-sankt-peterburg-se-otkriva-osmiyat-mezhdunaroden-voennomorski-salon.html", "text": "В сряда в Санкт Петербург се открива осмият Международен военноморски салон, в който ще участват предприятия от отбранителната индустрия и делегации от 47 държави, предава РИА Новости. \r\nИзложението, което е организирано от руското Министерство на промишлеността и търговията, ще се проведе между 28 юни и 2 юли в комплексите „Ленекспо“ и „Морской вокзал“. \r\nПо-рано по време на пресконференция, посветена на салона, помощникът на руския президент по въпросите за военно-техническото сътрудничество Владимир Кожин заяви, че чуждестранните клиенти на руска военноморска техника имат най-голям интерес към катерите предназначени за охрана на крайбрежните зони.  Мария Динкова", "date": "2017-06-28", "title": "РИА Новости: В Санкт Петербург се открива осмият Международен военноморски салон"}
{"url": "http://www.focus-news.net/news/2017/06/28/2409481/pernik-obshtinski-savetnitsi-ot-pp-gerb-organizirat-priemen-den-za-grazhdani.html", "text": "Общинските съветници от ПП ГЕРБ - Перник Андрей Павлов и Румен Станишев ще проведат приемен ден с жители на Община Перник, съобщиха от пресцентъра на партията. Срещата ще се състои от 14:00 часа в централния офис на политическата сила в Перник на ул. „Търговска”, 30.\r\nАндрей Павлов е заместник-председател на Постоянна комисия „Икономически въпроси, стопанска политика и инвестиции” и член на Постоянни комисии „Бюджет, финанси и европроекти” и „Децата, младежта, спорта и туризма”.\r\nРумен Станишев е заместник-председател на Постоянна комисия „Децата, младежта, спорта и туризма” и е в състава на Постоянна комисия „Устройство на територията и инженерна инфраструктура”.", "date": "2017-06-28", "title": "Перник: Общински съветници от ПП ГЕРБ организират приемен ден за граждани"}
{"url": "http://www.focus-news.net/news/2017/06/28/2409480/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata.html", "text": "„Софийска вода” временно ще прекъсне водоснабдяването в някои части на столицата. Това съобщиха от пресцентъра на дружеството.\r\nВъв връзка с подмяна на спирателни кранове на ул. „Феникс“ жк. „Овча купел“ 2, се налага спиране на водоподаването от 9:00 до 21:00 часа на клиентите на „Софийска вода”, живеещи в района на: ул. „Антон Колар“, ул. „Херман Майер“, ул. „Иван Хаджийски“, ул. „Феникс“, бул. „Президент Линкълн“; по ул. „Иван Хаджийски“ от ул. „Херман Майер“ до ул. „Промишлена“ магазин СБА. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Феникс“ ъгъла с ул.“Иван Хаджийски“.\r\nВъв връзка с подмяна на уличен водопровод на ул. „Царибродска“ Център, се налага спиране на водоподаването от 10:00 до 19:00 часа на клиентите на „Софийска вода”, живеещи в района на: ул. „Царибродска“, ул. „Димитър Петков“, бул. „Тодор Александров“, бул. „Александър Стамболийски“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Царибродска“ ъгъла с бул. „Александър Стамболийски“. \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. Засегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - \r\n“Софийска вода” АД предварително се извинява на своите клиенти за причинените временни неудобства.\r\nИнтернет сайтът на дружеството (www.sofiyskavoda.bg) дава възможност на клиентите да се абонират за съобщенията за прекъсване на водоподаването. На електронната си поща те могат лично да получават информация за планираните спирания.", "date": "2017-06-28", "title": "„Софийска вода” временно ще прекъсне водоснабдяването в някои части на столицата"}
{"url": "http://www.focus-news.net/news/2017/06/28/2409482/sofiyskata-opera-i-balet-organizira-preskonferentsiya.html", "text": "Софийската опера и балет организира пресконференция от 11.00 часа, в парка на Военна академия „Г.С.Раковски“, съобщиха от пресцентъра на Столична община. Пресконференцията е посветена на осмото издание на прочутия летен фестивал „Опера в парка“. На пресконференцията ще присъстват: \r\n- Доцент д-р Тодор Чобанов – заместник-кмет по направление „Култура, образование, спорт и превенция на зависимости“; \r\n- Генерал – майор Груди Ангелов – Директор на Военна академия „Г.С. Раковски“; \r\n- Биляна Генова – Директор на дирекция „Култура“ на Столична община;\r\n- Анка Костова -мениджър „ПР и спонсорство в ОББ“; \r\n- Вера Петрова – Заместник-директор „Продукции“на Софийска опера и балет; \r\n- Сара-Нора Кръстева – Художествен ръководител на балета на Софийска опера и балет; \r\n- Юлия Кръстева - режисьор на детските спектакли, които ще се играят на фестивала „Опера в парка“;\r\n- Артисти от Софийска опера и балет, участници в осмото издание на фестивала „Опера в парка“.", "date": "2017-06-28", "title": "Софийската опера и балет организира пресконференция"}
{"url": "http://www.focus-news.net/news/2017/06/28/2409484/daily-mail-trima-dushi-sa-zaginali-sled-kato-malak-samolet-se-e-razbil-v-avstraliya.html", "text": "Трима души са загинали, след като малък самолет се е разбил край летище в южната част на Австралия, пише вестник Daily Mail. \r\nИнцидентът се е случил в сряда около 10. 30 ч. местно време. Веднага след катастрофата на мястото са пристигнали службите за извънредни ситуации. \r\nВсе още не е ясно колко души е имало на борда, но властите се опасяват, че някои от пътниците може да са затиснати под останките на самолета. Мария Динкова", "date": "2017-06-28", "title": "Daily Mail: Трима души са загинали, след като малък самолет се е разбил в  Австралия"}
{"url": "http://www.focus-news.net/news/2017/06/28/2409485/okrazhna-prokuratura-burgas-predade-na-sad-turski-grazhdanin-prenesal-kontrabandno-prez-granitsata-na-stranata-parfyumi-i-drehi-na-stoynost-nad-5-000-leva.html", "text": "Окръжна прокуратура – Бургас предаде на съд турския гражданин Фейаз Т. (58 год.), съобщават от Апелативна прокуратура-Бургас. Той е подсъдим затова, че в периода от 12.08.2016 г. до 16.10.2016г. включително, на четири пъти е пренесъл през ГКПП – Малко Търново, без знанието и разрешението на митниците, стоки – общо 144 броя парфюми и тоалетни води от различни марки, 70 бр. пуловери без ръкав и 80 бр. мъжки панталони, на обща стойност 5 414 лева. За пренасянето им е използвал моторно превозно средство – автобус марка „Мерцедес Бенц”, като деянието е извършено от лице, което системно се занимава с такава дейност.\r\nОкръжен съд – Бургас е насрочил заседанието си за днес.", "date": "2017-06-28", "title": "Окръжна прокуратура – Бургас предаде на съд турски гражданин, пренесъл контрабандно през границата на страната парфюми и дрехи на стойност над 5 000 лева"}
{"url": "http://www.focus-news.net/news/2017/06/28/2409486/pregled-na-osnovnite-temi-v-dobrudzhanskiya-pechat.html", "text": "Община град Добрич ще поеме дълг от 11 000 000 лева, съобщава на първа страница вестник „Нова добруджанска трибуна“. Решението за поемането на този дълг е гласувано и прието вчера на заседание на Общинския съвет на Добрич. Приета е единствената оферта на банка, отзовала се на процедурата за предоставяне на кредита. Дългът се поема за осигуряване на съфинансиране на проекта за обновяване на водния сектор в града, за изграждане на видеонаблюдение и конструктивно укрепване на сгради на детски градини. Окръжният съд в Добрич е наложил глоба за укриване на данъци, съобщава изданието. Глобата е в размер на 1000 лева и е наложена на управител на строителна фирма в Добрич. 53-годишният мъж е признат за виновен в това, че в периода 14 февруари – 13 май 2013 година в съучастие с още един човек, в условията на продължавано престъпление е избегнал установяването и плащането на данъци в размер на 17 027 лева. „Със среден добив от 514 кг/дка започна жътвата на ечемик“, съобщава всекидневникът. Данните са за Добричка област. За момента реколтата се прибира само в крайморските общини. Пожънати са 1325 дка. През миналата стопанска година средният добив от ечемик е бил 481 кг/дка. Според специалистите тази година се очаква среден добив от около 520 кг/дка. „Одобриха кредит от над 1 милион лева за спасяване на ДКЦ – 2“, съобщава на първа страница другият регионален вестник  „Добруджанска трибуна“. Общинският съвет на Добрич на вчерашното си заседание е дал съгласие да ползва кредит в размер на 1 013 000 лв. за погасяване на натрупани задължения към НАП. Зададени са и параметрите – годишен лихвен процент 3,5% за срок от 10 години. За обезпечение се предлага особен залог на цялото предприятие без имуществото, което е публична общинска собственост, приходите на лечебното заведение и медицинска техника и апаратура. Общината няма да е солидарен длъжник, последната дума за това ще има Общинския съвет. „Добрич ще се побратимява с Кефалония“, съобщава изданието. Общинският съвет е дал съгласие за това. Предложението е постъпило буквално преди дни, като желанието е изразено от гръцка страна. Кефалония е шестият по големина остров в Гърция, най-големият в Йонийско море и предпочитана дестинация в Средиземноморието. „Дни на руската култура – доказателство за връзката между Русия и България“, пише изданието. Добрич е един от трите града в страната, домакин на традиционната проява.", "date": "2017-06-28", "title": "Преглед на основните теми в добруджанския печат"}
{"url": "http://www.focus-news.net/news/2017/06/28/2409483/vidin-vremenno-shte-bade-spryano-dvizhenieto-na-vsichki-motorni-prevozni-sredstva-po-dunav-most-2-kalafat-ot-900-do-1100-chasa.html", "text": "В Главна дирекция \"Гранична полиция\" е получена информация от “Дунав мост Видин - Калафат” АД, че временно ще бъде спряно движението на всички моторни превозни средства, преминаващи в двете посоки по Дунав мост Видин – Калафат. Това съобщиха от пресцентъра на МВР. Причината e техническа профилактика на мостовото съоръжение. Спирането ще се осъществи от 9.00 до 11.00 часа. Ръководството на дружеството от румънска страна е уведомило румънските гранични органи за временното спиране на трафика.", "date": "2017-06-28", "title": "Видин: Временно ще бъде спряно движението на всички моторни превозни средства по \"Дунав мост 2\" – Калафат от 9.00 до 11.00 часа"}
{"url": "http://www.focus-news.net/news/2017/06/28/2409476/parlamentat-shte-obsadi-neobhodimostta-ot-sazdavane-na-vremenna-komisiya-za-prouchvane-izpalnenieto-na-protsedurata-po-izbor-na-nov-tip-boen-samolet.html", "text": "В рамките на днешното си пленарно заседание парламентът ще разгледа Проект на решение за създаване на Временна комисия за проучване изпълнението на процедурата по избор на нов тип боен самолет. Това предвижда програмата за работа на Народното събрание, чийто окончателен вариант предстои да бъде гласуван в пленарна зала. Предложението за това идва от парламентарната група на ГЕРБ, а в мотивите му е записано, че заключителният етап от процедурата се е развил по време на служебното правителство с премиер Огнян Герджиков, а това според тях е период без ефективни методи за упражняване на контрол на изпълнителната власт, заради неработещия парламент. Според вносителите създаването на такава комисия ще постигне по-голяма яснота и прозрачност в обществото относно един от най-големите инвестиционни разходи за превъоръжаване на армията. \r\nВ рамките на пленарното заседание депутатите ще гласуват на второ четене и промените в Закона за бюджета на държавното обществено осигуряване, които предвиждат минималният размер на пенсията за осигурителен стаж и възраст да стане 180 лв. от 1 юли 2017 г. и 200 лв. от 1 октомври 2017 г.", "date": "2017-06-28", "title": "Парламентът ще обсъди необходимостта от създаване на Временна комисия за проучване изпълнението на процедурата по избор на нов тип боен самолет"}
{"url": "http://www.focus-news.net/news/2017/06/28/2409487/denyat-28-yuni-v-svetovnata-istoriya.html", "text": "На този ден през 1820 г. за първи път е доказано, че доматите са годни за ядене, въпреки че през 1774 г. в Дания е публикувана книга, която доказва, че те причиняват загуба на разума.\r\nНа 28 юни през 1919 г. Германия подписва със страните-победителки Версайския договор, с което се слага официален край на Първата световна война (1914 - 1918).\r\n2016 г.\r\n36 души загинаха при самоубийствена бомбена атака на истанбулското летище „Ататюрк“. Ранените са над 140. Зад терористично нападение в Истанбул стои групировката „Ислямска държава“.\r\n2013 г.\r\nЗлатото пада под 1200 долара за тройунция за пръв път от 2010 г. За последните осем седмици то загубва 12% от борсовата си цена.\r\n2012 г.\r\nВ Монголия се провеждат парламентарни избори.\r\n2012 г.\r\nУзбекистан излиза от Организацията на Договора за колективна сигурност.\r\n2012 г.\r\nСомалия и новосформираната република Сомалиленд сключват договор за премирие под името „Дубайска декларация“.\r\n2011 г.\r\nВ Гърция започва 48 часова всеобща национална стачка срещу предстоящото гласуване в парламента на новите икономически мерки.\r\n2006 г.\r\nЧерна гора е приета за 192-ри член на ООН, съгласно резолюция 60/264 на Общото събрание на ООН.\r\n2005 г.\r\nКанада става третата държава в света, която легализира еднополовите бракове.\r\n1996 г.\r\nВърховният съвет на Украйна за една нощ приема новата конституция на страната.\r\n1991 г.\r\nРазпуснат е Съветът за Икономическа Взаимопомощ (СИВ). Съветът за икономическа взаимопомощ е икономическа организация на комунистическите държави, функционирала в периода 1949 – 1991. Тя е аналогична на Европейската икономическа общност. В продължение на 40 години служи като рамка за планираната икономика, ръководена от СССР. През годините СИВ израства като мащаб. В началото са поставени скромни цели като “обмяна на опит” и “техническа помощ”, както и други форми на взаимна помощ. Скоро тези цели се разширяват до развиване на интегриран сбор от икономики, базирани на координирани и предварително определени схеми на производство и икономика. Тези цели се преследват чрез богат набор от кооперативни мерки, от парична до технологична помощ.\r\nТази планирана природа на икономиката и липсата на ефективни пазарни механизми, които да стимулират бъдещо развитие допълнително затрудняват целите на СИВ. Без автоматизираните процеси на пазарната икономика прогресът на развитие не е реален. Тези му несъвършенства предричат края на СИВ, който престава да съществува с разпадането на комунизма.\r\n1989 г.\r\nВ Киев се играе прощалният мач на футболиста Олег Блохин – Съветският съюз срещу света.\r\n1988 г.\r\nВ Израел, в кибуца Хаон, щраус снася най-голямото яйце в света – 2,3 кг.\r\n1964 г.\r\nВ Осло, Норвегия, се провежда концерт на най-големия оркестър в света, който се състои от 20 100 музиканта.\r\n1942 г.\r\nЗапочва немската офанзива по превземането на Сталинград и прекъсване на връзката на Москва със съветските нефтени полета в Кавказ.\r\nНа 28 май 1942 г. започва операция Блау (две армейски формирования се изпращат, за да овладеят петролните залежи на Урал и да прекъснат транспорта по Волга при Сталинград). Германците напредват бързо и скоро стигат пред стените на Сталинград. Хитлер започва с масирани бомбардировки. За кратко време близо 80% от града е разрушен. Въпреки това съветските войски демонстрират сериозен отпор. Сталин издава заповед 227, според която всеки, който напуска поста си или дезертира ще бъде застрелян. Тактиката на Сталин представлява – масиран натиск над германците, за да не могат да използват самолети и артилерия. Това е невиждана до тогава “градска война”. Особено жестока е битката за Мамаев Курган – връх насред града, където само за един ден загиват над 10 000 руски войници. През ноември Германия владее близо 90% от разрушения град. Русия бързо събира и изпраща нова армия към Сталинград, като хваща немската армия там в капан. Без храна и амуниции, и без възможност за доставка, 91 000 немски войници (от тях 22 генерала) се предават на 21 февруари 1943 г. Битката за Сталинград е повратна точка в историята на Втората световна война и се смята за най-кръвопролитната битка в човешката история – загубите от двете страни са над 2 милиона. Битката продължава 199 дни. Загубите са особено фатални за Германия. Битката за Сталинград бележи началото на освобождението на СССР и води по-късно до победата над Германия. Заради героизма на защитниците си Сталинград (в момента Волгоград) е наречен Градът герой. На централният хълм, Мамаев Курган, има издигната статуя на Майка Русия с името “Родината зове!”. На този хълм дори и днес могат да бъдат открити кости и шрапнели.\r\n1940 г.\r\nСъветската армия окупира румънските области Буковина и Бесарабия. В Пакта Рибентроп - Молотов между Хитлер и Сталин се определят зони на влияние (или зони на интереси) между Германия и СССР. В резултат на този пакт СССР окупира двете области и дава ултиматум на румънските власти да се изтеглят. Два дни по-късно румънската администрация започва да напуска областите. Двете провинции имат обща площ около 51 000 кв.км. и население от близо 3.75 милиона, повечето румънци. На 2 август 1940 г. официално е основана Молдовска Съветска Социалистическа Република, част от СССР.\r\nСлед като Германия напада Русия на 22 юни 1941 г., областите отново попадат под румънски контрол. Въпреки това регионът е реанексиран през 1944 г. и руските войски окупират Румъния до 1958 г. и установяват комунистически режим през 1974 г.\r\nС отслабването на СССР се засилва и желанието на молдовците за независимост и през 1991 официално е регистрирана Република Молдова.\r\n1939 г.\r\nОт Порт Вашингтон в щата Ню Йорк до Марсилия във Франция започва да действа първата редовна въздушна линия между Европа и Америка.\r\n1918 г.\r\nВ Русия са национализирани всички големи промишлени предприятия.\r\n1914 г.\r\nСръбският националист Гаврило Принцип убива в Сараево престолонаследника на Австро-Унгария Франц-Фердинанд, което става повод за серия от събития, довели до началото на Първата световна война.\r\nПрез 1878 г. Австро-унгарската империя окупира Босна и Херцеговина и през 1908 г. е присъединена. Това предизвиква негодуванието на сърбите. Група босненски анархисти, обединени под името Млада Босна, са въоръжени и поддържани от Църна Рука – силно националистично тайно общество, най-вече от сръбски военни.\r\nВъпреки това, младите анархисти били относително неопитни в боравенето с оръжия и успешният завършек на атентата било чиста случайност. В 10.00 часа антуража на Фердинанд напуска военният лагер Филиповец в кордон от 7 автомобила. В 10.15 часа един от похитителите, Недялко Чабронович, хвърля бомба към колата на Фердинанд, но бомбата унищожава следващия автомобил. Похитителят гълта хапче цианид и скача в реката, но не успява нито да се отрови, нито да се удави – изваден е от полицията и е арестуван. Останалите похитители избягват, мислейки, че атентата е успешен. След като произнася реч пред кметството, Фердинанд решава да посети болницата и да види ранените от атентата. Междувременно Гаврило Принцип се намира наблизо, но не знае, че Фердинанд е жив. Вижда автомобилът му, след като шофьорът обърква пътя. Принцип скача от дясната страна на автомобила и изстрелва два куршума – първият уцелва жената на Фердинанд в корема, вторият – самият архидюк. Новината разтърсва цяла Европа. Австро-Унгария обявява война на Сърбия, което поставя началото на Първата световна война.\r\n1919 г.\r\nГермания подписва със страните-победителки Версайския договор, с което се слага официален край на Първата световна война (1914 - 1918). Версайският договор е подписан точно 5 години след началото на войната и убийството на Франц-Фердинанд, престолонаследникът на Австро-унгарската империя. Това е първият от петте договора, които Съглашението налага на победените в Първата световна война държави, сред които е и България. По силата на Версайския договор Германия е разоръжена (въоръжените и сили са сведени до 100 хиляди души) и заставена да плати огромни репарации на победителите. Отнети са и колониите в Африка, както и някои територии в Европа – Елзас и Лотарингия, Познанската област. Данциг е превърнат в свободно пристанище.\r\n1820 г.\r\nЗа първи път е доказано, че доматите са годни за ядене, въпреки че през 1774 г. в Дания е публикувана книга, която доказва, че те причиняват загуба на разума.\r\n1709 г.\r\nРуската армия разбива шведите в битката при Полтава.\r\nБитката е част от Великата Северна Война. Шведският крал Чарлз XII поддържа армия от 20 000 през зимата на 1708-1709 г. От май до юни 1709 г, Чарлз XII окупира Полтава. Петър I пристига с армия от 100 000 души, и след кратки престрелки, битката започва. Численото превъзходство си казва думата и шведската армия е разгромена. Чарлз XII, който е ранен още преди битката, заедно с още 1500 души бяга в Турска Молдавия. Шведската пехота е почти напълно разгромена, а кавалеристите се предават на руснаците.\r\n1635 г.\r\nФранцузите основават в Карибско море колонията Гваделупа.\r\nГваделупа е архипелаг, разположен в западно Карибско море, с обща площ 1 780 км2. Държавата е Френска колония (департамент), и поради тази причина е и част от Европейският съюз. Официалната парична единица е евро, но въпреки това държавата не е в Шенгенската зона. Гваделупа е открита от Колумб, който е и първият европеец, стъпил там на 14 ноември 1493 г. През 1635 г. Франция установява контрол над острова, като избива голяма част от местното население. През следващата година държавата официално е анексирана към кралство Франция. Между 1759 и 1763 г. Гваделупа е превзета от Англия, но през 1974 г. е върната на Франция в замяна на част от колониите в Канада.\r\n1389 г.\r\nСъстои се битката на Косово поле, където се срещат армиите на Османската империя и съюзените армии на сръбския княз Лазар и босненския крал Твърдко. Това е най-известното сражение между балканските християни и мюсюлманите преди завладяването на Константинопол.\r\nСъюзът между сръбския княз Лазар и босненския крал Твърдко представлява решителен опит за спиране на османското нашествие на Балканите. През 1387 г. обединените сили на техните войски нанасят голямо поражение на османците при Плочник на р. Топлица, което сериозно окуражава балканските владетели. Основавайки се на тази християнска победа българският цар Иван Шишман отхвърля васалната си зависимост към османската държава. С това османските завоевания на Балканите се поставят под съмнение. Но съотношението на силите си остава в полза на завоевателите. През 1388 г. Османската империя предприема поход на север от Стара планина и слагат ръка върху Добруджа и част от владенията на Иван Шишман, при което българският цар отново потвърждава васалната си зависимост. Осигурил си по този начин северния фланг, султан Мурад предприема поход срещу Сърбия и Босна. Решителната битка между християнските и османските войски се разиграва през юни 1389 г. на историческото Косово поле. Изходът от боя дълго време остава неясен. Сръбският велможа Милош Обилич се промъква в шатрата на Мурад и го убива. Османското командване се поема от престолонаследника Баязид, който повежда османските войски в атака и печели блестяща победа. Княз Лазар загива, а неговият наследник Стефан Лазаревич се признава за васал на новия султан Баязид (1389 -1402).\r\n1098 г.\r\nРицарите от Първия кръстоносен поход разбиват турците при Антиохия.\r\nПървият кръстоносен поход е организиран през 1095 г. от папа Урбан II с цел да се отнемат от мюсюлманите свещения град Йерусалим и християнските Свети земи. Походът започва като призив за помощ и бързо се превръща в цяла миграция и завоевание на територии извън Европа. Както рицари, така и селяни от различни страни на Западна Европа, без особено централно ръководство, поемат по суша и море към Йерусалим и превземат града през юли 1099 г., създавайки Йерусалимското кралство и останалите Държави на кръстоносците. Макар че тези завоевания издържат по-малко и от два века, походът е повратна точка в експанзията на западната мощ и е единственият кръстоносен поход, за разлика от многото следващи, който постига поставената си цел.\r\nПрез октомври 1097 г. кръстоносната армия стига до Антиохия, приблизително по средата на пътя от Константинопол до Йерусалим. Кръстоносците обсаждат града в продължение на осем месеца, въпреки че по численост петкратно превъзхождат защитниците. Стените на града са дълги дванадесет километра и те никога не успяват напълно да го обградят. През май 1098 г. Карбука, атабегът на Мосул, приближава Антиохия с голяма армия, за да прекрати обсадата. В този момент Боемунд, един от предводителите на кръстоносците, подкупва един от пазачите на стените и на 2 юни 1098 г. кръстоносците влизат в града, избивайки повечето му жители. Няколко дни по-късно пристига Карбука и обсажда доскорошните обсадители. Положението на кръстоносците е тежко, но един монах обявява, че е открил в града Копието на съдбата (острието на копието, което е пронизало и убило Христос), което предвещава победа на християните. На 28 юни кръстоносците излизат извън града и разгромяват мюсюлманската армия, разстроена от враждата между Карбука и Дакук, емира на Дамаск. Продължавайки на юг по брега на Средиземно море, кръстоносците не срещат сериозна съпротива, тъй като местните владетели предпочитат да сключват мир с тях и да ги снабдяват със стоки, вместо да се бият. На 7 май 1099 г. кръстоносците достигат Йерусалим, който едва година преди това е отнет от селджуките от египетските Фатимиди. Както и при Антиохия, кръстоносците подлагат града на продължителна обсада, при която самите те претърпяват големи загуби поради липсата на храна и вода. По оценки от 7 000 рицари, включили се в Кръстоносния поход на принцовете, оцеляват едва 1 500. Те са изправени пред задача, изглеждаща невъзможна, но духът им е повдигнат, от един монах, който обявява, че е получил божествено видение. Той ги убеждава да направят боси процесия около стените на града, след което той ще падне за девет дни, както в библейската история за Исус Навиев и обсадата на Йерихон. На 8 юли 1099 г. кръстоносците провеждат процесията. Междувременно са построени обсадни съоръжения и седем дни по-късно, на 15 юли те успяват да приключат обсадата, подкопавайки стените и влизайки в града.На тази дата са родени:\r\n1971 г.\r\nРоден е Фабиен Бартез – френски футболист, вратар. Пробива в отбора на \"Лавал\". По-късно защитава вратата на \"Олимпик\" - Марсилия, след което е титуляр на \"Тулуза\". Бартез е вратар на френския национален отбор, с който през 1996 г. достига до четвъртфинал на Европейското първенство в Англия'96. Безспорен връх в кариерата му е спечелването на световната титла от французите на първенството през 1998 г., като във финалния мач срещу Бразилия не допуска гол. Бартез е считан за един от най-добрите вратари в света в края на `90-те години.\r\n1900 г.\r\nРоден е Леон Кручковски - полски писател и обществен деец. Автор е на сборник стихове “Чукове над света” (1928 г.); романа “Кордиан и Хам”, (1932 г.); драми - “Възмездие” (1948 г.), “Немци” (1949 г.), “Първият ден на свободата” (1960 г.), “Смъртта на губернатора” (1961 г.). Умира на 1 август 1962 г. във Варшава.\r\n1883 г.\r\nРоден е Пиер Лавал - френски политик, адвокат по професия. Министър-председател на Франция в периода 1931-1932 г. и 1935-1936 г.; мин. на външните работи 1934-1935 г. Привърженик на политиката на \"умиротворение\" на фашистките агресори. По време на Втората световна война (1940 г.) сътрудничи на нацистите. От 1942 г. до 1944 г. е ръководител на колаборационисткото правителство на Виши. Осъден като изменник и застрелян на 15 октомври 1945 г. в Париж, след опит да се самоубие.\r\n1873 г.\r\nРоден е Алексис Карел - френски хирург и патофизиолог. От 1904 г. до 1939 г. работи в САЩ. Автор е на трудове по трансплантация на органи. Политическите му възгледи са крайно десни. Лауреат на Нобелова награда за медицина за 1912 г. Умира на 5 ноември 1944 г. в Париж.\r\n1867 г.\r\nРоден е Луиджи Пирандело - италиански писател, драматург. Учи в Рим и Бон. Защитава дисертация на тема из италианската диалектология. В Италия пише разкази в духа на италианския веризъм. Първият му сборник с разкази е от 1894 г. - \"Любов без любов\". Автор е на повече от 200 разказа и новели. Романи: \"Покойният Матия Паскал\", \"Нейният мъж\", \"Върти се\" и др. Славата му на драматург идва през 1921 г. с пиесата \"Шест лица търсят автор\", с която въвежда художествения принцип \"театър в театъра\"; налага т. нар. пиранделизъм (превръща психологията в обект на художествено изследване). Следват: \"Хенри IV\", \"Приятелката на жените\", \"Удоволствието да бъдеш честен\" и др. През 1925 г. основава в Рим свой театър - \"Театро д’Арте\", чиито гастроли в Европа и Америка имат голям успех. През 1934 г. получава Нобелова награда за литература. Пирандело умира на 10 декември 1936 г. в Рим.\r\n1824 г.\r\nРоден е Пол Брока - френски анатом и антрополог, един от създателите на съвременната антропология. Антропологическото научно дружество в Париж е създадено по негова инициатива през 1859 г. Основните му трудове са по сравнителна анатомия на приматите, въпросите на общата антропология, расовите типове на съвременното и древното население на Франция. Създава първото в света ръководство по антропометрия и краниометрия (1865 г.), изобретява скала за определяне на окраската на очите, косата и кожата, конструира множество антропометрични уреди. Умира на 9 юли 1880 г. в Париж.\r\n1819 г.\r\nРодена е Карлота Г. Гризи - италианска балерина. Първа братовчедка на Джулия и Джудита Гризи. Тя е една от представителките на романтичния балет. Първа изпълнителка на ролята на Жизел (\"Жизел\" на А. Адам, 1841 г.); либретото на балета е написано за нея от Т. Готие. Изключително виртуозна танцьорка. Необикновената й устойчивост й позволява да изпълнява най-трудни движения и скокове с абсолютна лекота. В нейния репертоар са ролите на Пери, Есмералда, Пахита (\"Пери\" на Бург Мюлер, \"Есмералда\" на Пуни, \"Пахита\" на Делдевес) и др. Гризи умира в Сен Жан, до Женева на 20 май 1899 г.\r\n1712 г.\r\nРоден е Жан-Жак Русо - френски философ - просветител, писател, композитор. В младостта си работи като лакей, писар, възпитател и учител по музика. До 1741 г. живее в Швейцария, след това - в Париж. През 1743-1744 г. е секретар на френското посолство във Венеция. В Париж се сближава с Д. Дидро и други просветители, сътрудничи в създаването на \"Енциклопедия\", като пише статии главно из областта на музиката. В 1762 г., след публикуването на \"Емил, или За възпитанието\" и \"За обществения договор\", Русо напуска Франция. Преследват го не само френските католици, но и швейцарските протестанти. През 1770 г. се връща в Париж. Последните месеци от живота си прекарва в имението на маркиз Р. Л. Жирарден Ерменонвил. По време на Якобинската диктатура останките му са пренесени в Пантеона. Русо е най-влиятелният представител на Френското просвещение. Социално-философските му възгледи намират отражение в неговите трактати: \"Разсъждения за науките и изкуствата\" (1750 г.), \"За обществения договор\" (1762 г.). Според Русо главната причина за неравенството между хората е частната собственост, а държавният закон е израз на общата воля. Идеалът на Русо е неголяма патриархална република, в която всички граждани могат да обсъждат законите, по които ще живеят. Педагогическите схващания на Русо са изложени в неговия роман \"Емил, или За възпитанието\". Те са част от неговите политически схващания и се определят от тях. Художественото му творчество е разнообразно: стихове, поеми, комедии, опери, за които сам съчинява и либретото, и музиката, романси (\"Юлия, или Новата Елоиза\", 1761 г.; \"Изповед\", 1766 - 1769 г.). Произведенията на Русо оказват силно влияние на общественото съзнание в Европа в навечерието на Френската революция. По-късно от него се учат и романтиците: Дж. Байрон, В. Юго, Жорж Санд и писатели като Ф. Шатобриан. Жан-Жак Русо умира на 2 юли 1712 г. в Ерменонвил, край Париж.\r\n1577 г.\r\nРоден е Петер Паул Рубенс - фламандски художник. През 1589 г. се преселва в Антверпен, където получава блестящо хуманитарно образование. В периода 1591-1598 г. учи при пейзажиста Т. Верхахт и художниците А. ван Ноорт и О. Вениус. От 1600 г. до 1608 г. живее в Италия, където изучава творчеството на великите италиански майстори. След завръщането си от Италия е придворен художник на фламандската владетелка Изабела. Творбите му от този период се намират в много световни музеи: Лувъра, Ермитажа, Националната галерия в Лондон, галерия Пити във Флоренция и др. Изкуството на Рубенс е най-висша проява на фламандския барок. С особено живописно майсторство се отличават ескизите на Рубенс, поразяващи с красотата на колорита и безукорната точност на лекия и бърз рисунък. Творчеството му заема особено място в европейското и световно изкуство. Рубенс умира на 30 май 1640 г. в Антверпен.\r\n1491 г.\r\nВ Гринуич е роден Хенри VIII - втори английски крал (от 1509 г.), от династията Тюдори; един от най-ярките представители на английския абсолютизъм. Жени се 6 пъти: негови съпруги са Катерина Арагонска, Ана Болейн, Жана Сеймур, Ана де Клев, Катерина Хоуард, Катерина Пар. Негови дъщери са Мария I Тюдор и Елизабет, които управляват една след друга след смъртта му. Опира се на тесен кръг приближени (Т. Уолси, а по-късно Т. Кромуел и Т. Кранмър). По време на неговото управление е проведена Реформацията, която той разглежда като важно средство за укрепване на абсолютизма и кралската хазна. Повод за Реформацията е отказът на папата да утвърди развода на Хенри VIII с Катерина Арагонска и женитбата му с Ана Болейн. През 1534 г., след скъсване на отношенията с папата, е провъзгласен от парламента за глава на английската (англиканската) църква, запазила католическите традиции. Томас Мор, обявил се против Реформацията, е екзекутиран през 1535 г. През 1536 г. и 1539 г. е проведена секуларизация и манастирските земи преминават в ръцете на аристокрацията. Съпротивата срещу тази политика е жестоко потушавана. Огромните разходи на двора и войните с Франция и Германия довеждат в края на управлението му до пълна икономическа и финансова разруха. Хенри VIII умира на 28 януари 1547 г. в Лондон.На тази дата умират:\r\n2000 г.\r\nУмира италианският актьор, режисьор и педагог Виторио Гасман (1922 - 2000). Той е роден на 1 септември 1922 г. След успеха на \"Обикновените познати\" (1958) създава поредица от роли, изпълнени с професионален блясък и свобода: \"Голямата война\" (1959), \"Чудовищата\" (1963), \"Армията Бранкалеоне\" (1965), \"В името на италианския народ\" (1971), \"Обичахме се толкова много\" (1974), \"Ухание в мрака\" (1975), \"Терасата\" (1980), \"Фамилията\" (1984), \"Дълга зима\" (1992), \"Когато ни преследваха\" (1992), \"Библията: Авраам\" (тв, 1993), \"Слийпърс\" (1996) и др.\r\n1993 г.\r\nУмира световноизвестният оперен певец Борис Христов (1914 - 1993). Роден е на 18 май 1914 г. в Пловдив. Родът му е от Македония (Битоля, Прилеп), емигрират в България след Илинденско-Преображенското въстание. Музикалната си дейност започва в мъжкия самодеен хор “Гусла” под диригентството на Асен Димитров. След гостуването на Фьодор Шаляпин в България през 1934 г. заминава за Италия, където живее и пее до края на живота си. През 1946 г. дебютира в Реджо ди Калабрия в ролята на Колин от “Бохеми” на Джакомо Пучини. Обявен за “бас №1 на планетата”. Христов пее в лондонския “Ковънт Гардън” през декември 1949 г. (“Борис Годунов” на Мусоргски). Оттогава владее най-големите оперни сцени в света. За по-малко от 10 години подготвя репертоар от над 40 роли, които му носят безсмъртна слава. Забележителни са изпълненията му на Мефистофел, “Кончак и Галицки (“Княз Игор” на А. П. Бородин), Филип (“Дон Карлос” на Джузепе Верди), Борис Годунов (“Борис Годунов” на Модест Мусоргски) и др. Връх в творческата му кариера са ролите на Борис Годунов и Филип II.\r\nПрез 1966 г. Софийската народна опера прави в Париж запис на операта “Княз Игор” от Бородин под диригентството на Йежи Семков, в която Христов изпълнява ролите на Галицки и хан Колчак. През януари 1970 г. постига триумф в неаполитанския театър “Сан Карло” с операта “Борис Годунов”. Пее за пръв път в родината си през септември 1976 г., когато прави записи с хора на катедралата “Св. Александър Невски”. През 1978 г. прави нови записи в България с хоровата капела “Св. Обретенов” в съпровод на Камерния оркестър на Българското радио. През 1986 г. основава и ръководи в Рим Българска академия за изкуство и култура. Вокално-сценичните превъплъщения на образите му се отличават с богатство на тембровите и динамичните нюанси, детайлна психологическа разработка и внушителни мащаби; близо е до традициите на Шаляпин в изпълнителското майсторство.\r\n1942 г. \r\nУмира Янка Купала - белоруски поет. Купала е роден на 7 юли 1882 г. във Вязинка, Минска област. Основните мотиви на творчеството му имат национално-възродителен характер. Голяма част заема и политическата му сатира, насочена срещу царската политика на насилствено порусяване на белоруския народ. В творческия метод на Купала се чувства романтика със стремеж да се поетизира миналото, както и известна близост със символизма. Стихосбирки: “По пътищата на живота”, “Магьосник”, “Сънят на Курган”; комедии: “Павлинка”, “Оттук” и др. Член на Украинската академия.\r\n1922 г.\r\nУмира Велимир Хлебников (Виктор Владимирович) - руски поет. Той е роден на 9 ноември 1885 г. в Малие Дербети, Астраханска губерния. В периода 1903-1911 г. учи във Физико-математическия факултет на Казанския университет, а по-късно във Физико-математическия и Историко-филологическия факултет на Петербургския университет. През 1905 г. са публикувани първите му естественонаучни съчинения, а първите му литературнонаучни съчинения - през 1908 г. Влиза в литературното обединение “Гилея”, печата във футуристичните издания. Създава поемите: “Жерав” (1910 г.), “Шаманът и Венера” (1912 г.), “Война в мишеловка” (1915-1919 г.), “Ладомир” (1921 г.), “Нощ в окопа” (1921 г.), “Нощ пред Съветите” (1921 г.), “Нощен обиск” (1921 г.). Като отделни книги излизат “Изборник” и “Творения” (1914 г.). Много от малките му произведения в ранния период от творчеството му имат експериментален характер (“Смешно заклинание” и др.). Пише драми (“Маркиза Дезес”, 1910 г.; “Зангези”, 1922 г., и др.), проза (“Ка”, 1916 г., “Октомври на Нева”, 1917-1918 г., “Разин”). Хлебников се опитва да провери чрез математически изчисления и изясняване на “законите на времето” мечтата за всемирното братство между хората, поетическите предчувствия за “новото космическо съзнание”: книги “Учител и ученик” (1912 г.), “Времето - мяра за света” (1916 г.), “Дъските на съдбата” (1922 г.). Стреми се към синтетизъм на знанието, към сближаване на методите на науката и изкуството, опитвайки се по този начин да открие възможността за създаване на “нова митология” и “свръхезик” на свободното човечество.\r\n1836 г.\r\nУмира Джеймс Медисън - американски политик; четвърти президент на САЩ (1807-1817 г.), републиканец. Джеймс Медисън е роден на 16 март 1751 г. в Порт Конуей, Вашингтон. Завършва колежа в Ню Джърси (дн. Принстънски университет). Участва във Войната за независимост на Северна Америка (1775-1785 г.), довела до създаването на САЩ; един от авторите на проекта за Конституцията на САЩ (1787 г.). Основава Републиканската партия (заедно с Т. Джеферсън). В периода 1801-1809 г. е държавен секретар. По време на президентския му мандат избухва войната с Англия (1812-1815 г.).", "date": "2017-06-28", "title": "Денят 28 юни в световната история"}
{"url": "http://www.focus-news.net/news/2017/06/28/2409488/inspektorat-na-polskite-vms-kontraadmiral-miroslav-mordel-shte-bade-posreshtnat-s-ofitsialna-tseremoniya-pred-shtaba-na-voennomorskite-sili.html", "text": "Контраадмирал Мирослав Мордел (Rear Admiral Miroslaw Mordel), инспектор на Военноморските сили на Република Полша, е на посещение във Военноморските сили от 27 до 30 юни, съобщиха от ВМС. На 28 юни в 09.00 часа контраадмирал Мордел ще бъде посрещнат с официална церемония пред Щаба на Военноморските сили. В програмата на визитата са предвидени изявления за представителите на медиите от контраадмирал Мордел и командира на българските ВМС контраадмирал Митко Петев веднага след церемонията по посрещането, в сградата на Щаба на ВМС.", "date": "2017-06-28", "title": "Инспекторът на полските ВМС контраадмирал Мирослав Мордел ще бъде посрещнат с официална церемония пред Щаба на Военноморските сили"}
{"url": "http://www.focus-news.net/news/2017/06/28/2409489/pazardzhik-ogranicheniya-zaradi-remonti-sa-vavedeni-na-uchastatsi-ot-tretoklasnata-patna-mrezha-v-pazardzhishko.html", "text": "Нормално проходими са пътищата в област Пазарджик, съобщи за Радио „Фокус“ – Пазарджик дежурният в Областно пътно управление. Пътните настилки са предимно сухи. Мокри участъци има на места в Родопите, като в тази част на областта остава засилена опасността от падащи камъни. Заради ремонти са въведени ограничения по третокласната пътна мрежа. На пътя Пазарджик-Бошуля от км 7до км 12 се извършва частичен ремонт на асфалтовата настилка. На пътя Смилец-Дюлево в района на км 28 е затворена за движение дясна лента, поради отстраняване на авария на водопроводната мрежа. На пътя Овчеполци-Стрелча от км 19 до км 38 водачите трябва да ес движат с повишение внимание поради частичен ремонт на асфалтовата настилка. Остава в сила и ограничението на моста в село Бошуля, където не могат да преминават автомобили с тегло над 10 тона. Те ползват обходен маршрут през Пазарджик – село Звъничево- кръстовището Септемврийски ханчета – град Септември – село Бошуля и обратно.\r\nТеодора ДИМИТРОВА", "date": "2017-06-28", "title": "Пазарджик: Ограничения заради ремонти са въведени на участъци от третокласната пътна мрежа в Пазарджишко"}
{"url": "http://www.focus-news.net/news/2017/06/28/2409490/vratsa-zapochvat-remonti-po-ulitsite-ivanka-boteva-i-boris-kotsev.html", "text": "На две улици във Враца стартират строително-ремонтни дейности по „Интегриран проект за воден цикъл на град Враца“ - фаза II. Поради тази причина ще бъде временно ограничено движението на два възлови булеварда в града, съобщиха от пресцентъра на Община Враца.\r\nЗа времето от 28 юни до 1 юли на ул. „Иванка Ботева“ започват належащи ремонти. В този период ще бъде въведено ограничение на пътното движение в участъка от бул. „Христо Ботев“ до ул. „Стоян Кялъчев“.\r\nВременна организация на движението ще бъде въведена от 28 юни до 16 юли в участъка от бул. „Христо Ботев“ до бул. „Васил Кънчов“. Причината за ограниченото движение в този район е стартирането на ремонтни дейности по Главен колектор IV по ул. „Борис Коцев“.\r\nВъв връзка с предстоящите ремонтни дейности, фирмата – изпълнител „Понсстройинженеринг“ АД е разлепила уведомления, с цел да се запознаят живущите в тези части на града с предстоящата временна организация на движение. Също така фирмата ще постави и съответната вертикална сигнализация за организация на пътното движение.\r\nДвижението на моторни - превозни средства ще се нормализира незабавно след приключване на ремонтните дейности.", "date": "2017-06-28", "title": "Враца: Започват ремонти по улиците „Иванка Ботева“ и „Борис Коцев“"}
{"url": "http://www.focus-news.net/news/2017/06/28/2409491/plovdiv-obshtinskite-savetnitsi-ot-pp-gerb-organizirat-priemni-za-grazhdani.html", "text": "Общинските съветници от ПП ГЕРБ провеждат приемни с гражданите от 26 до 29 юни, съобщиха от пресцентъра на партията. \r\nВ сряда, 28 юни, приемни с граждани ще проведат:\r\n-\tРадослава Ташкова, председател на Групата на ПП ГЕРБ и заместник-председател на Общински съвет - Пловдив, ще се срещне с граждани от 16:00 до 18:00 часа в офиса на ПП ГЕРБ в район „Южен” на ул.”Академик Петър Динеков”№1А; \r\n-\tГеорги Василев, от 16:00 до 18:00 часа в офиса на ПП ГЕРБ в район „Южен” на ул.”Академик Петър Динеков”№1А; \r\n-\tД-р Аргир Аргиров, от 17:30 до 18:30 часа в офиса на ПП ГЕРБ в район „Южен” на ул.”Академик Петър Динеков”№1А;\r\n-\tАни Лафчиева, от 17:00 до 18:30 часа в офиса на ПП ГЕРБ в район „Източен” на ул.”Коста Паница”№5;\r\n-\tЕмил Русинов, от 17:30 до 19:00 часа в офиса на ПП ГЕРБ в район „Източен” на ул.”Коста Паница”№5. \r\nВ четвъртък, 29 юни, общинските съветници от ПП ГЕРБ в Пловдив ще проведат приемни с гражданите, както следва:\r\n-\tПетър Попов, от 17:30 до 19:00 часа в офиса на ПП ГЕРБ в район „Западен” на ул. ”Царевец” № 9; \r\n-\tЯсен Михайлов, от 17:30 до 19:00 часа в офиса на ПП ГЕРБ в район „Западен” на ул. ”Царевец” № 9; \r\n-\tГошо Къчков, от 17:30 до 19:00 часа в офиса на ПП ГЕРБ в район „Северен” на бул.”Марица” №91; \r\n-\tПенчо Малинов, от 17:00 до 18:30 часа в офиса на ПП ГЕРБ в район „Източен” на ул.”Коста Паница” №5;\r\nВеселин Маневски, от 16:00 до 18:00 часа в офиса на ПП ГЕРБ в район „Южен” на ул. ”Академик Петър Динеков” № 1А.", "date": "2017-06-28", "title": "Пловдив: Общинските съветници от ПП ГЕРБ организират приемни за граждани"}
{"url": "http://www.focus-news.net/news/2017/06/28/2409493/der-stern-partiyata-na-angela-merkel-dostigna-niva-na-nay-silna-podkrepa-ot-2015-g-nasam.html", "text": "Социологическите проучвания на общественото мнение показват, че разликата в подкрепата на гражданите за Германската социалдемократическа партия (ГСДП) и Съюза (ХДС/ХСС) продължава да нараства, пише изданието Der Stern.\r\nСъгласно анкета, проведена от телевизионния канал RTL, социалдемократите може да разчитат на гласовете на 23 % от гражданите на ФРГ, докато управляващата партия на канцлера Ангела Меркел получава подкрепа от 40 % от германците – най-високите нива, регистрирани за Съюза (ХДС/ХСС) от септември 2015 г. насам.\r\n„Левица“ получава по-силна подкрепа в сравнение с данните от проучванията от предходната седмица и достигат до девет процента в рейтингите. На същото ниво са и „Зелени“. Популистката „Алтернатива за Германия“ продължава да губи електората си – едва седем на сто от избирателите са готови да гласуват за партията на Фрауке Петри.Тереза Герова", "date": "2017-06-28", "title": "Der Stern: Партията на Ангела Меркел достигна нива на най-силна подкрепа от 2015 г. насам"}
{"url": "http://www.focus-news.net/news/2017/06/28/2409494/burgas-edin-kilogram-marihuana-e-izzet-pri-spetsializirana-politseyska-operatsiya-v-pomoriyskoto-selo-laka.html", "text": "На 27 юни служители от Пето Районно управление – Бургас, съвместно със служители от отдел „Криминална полиция“ при ОДМВР – Бургас и „Специализираните полицейски сили“ към ОДМВР – Бургас, са  провели специализирана полицейска операция в с. Лъка, община Поморие, при която са претърсили дома на 37-годишния криминално проявен А.Б. Това съобщиха от ОДМВР-Бургас.  Намерени и иззети са 33 саксии с канабисови растения в различен стадий на растеж в специално пригодено помещение с халогенни лампи, термометри, релета и вентилатори. Иззети са също и пет пакетчета със суха зелена листна маса (марухуана), електронна везна, компютърна конфигурация и чувал със суха зелена листна маса (марихуана). Общото количество на намереното и иззето сухо наркотично вещество е около 1 кг. А.Б. е задържан за срок от 24 часа. Работата по цялостното документиране на престъпната дейност на 37-годишния мъж продължава от служители на Пето Районно управление – Бургас.", "date": "2017-06-28", "title": "Бургас: Един килограм марихуана е иззет при специализирана полицейска операция в поморийското село Лъка"}
{"url": "http://www.focus-news.net/news/2017/06/28/2409492/nimh-zhalt-kod-za-opasno-visoki-temperaturi-e-v-sila-za-14-oblasti-na-stranata.html", "text": "Жълт код за опасно високи температури е в сила за 14 области на страната. Това сочи справка на сайта на Националния институт по метеорология и хидрология към БАН. Предупреждението е в сила за областите Видин, Монтана, Враца, Плевен, Ловеч, Габрово, Велико Търново, Благоевград, Пазарджик, Пловдив, Стара Загора, Сливен, Хасково и Ямбол. В следобедните часове се очакват температури между 35 и 37 градуса.", "date": "2017-06-28", "title": "НИМХ: Жълт код за опасно високи температури е в сила за 14 области на страната"}
{"url": "http://www.focus-news.net/news/2017/06/28/2409498/varna-obshtinskite-savetnitsi-ot-pp-gerb-organizirat-priemni-za-grazhdani.html", "text": "Общинските съветници се срещат с граждани в дните от 27 до 30 юни. Това съобщиха от пресцентъра на ПП ГЕРБ – Варна. Приемното време на общинските съветници e от 14.00 до 16.00 часа в офиса на партията на ул. „Георги Бенковски” №1. Записвания могат да се правят на тел: 052/ 600 015.\r\nПриемният ден на Иво Иванов e на 28 юни, на Калина Пеева – на 29 юни, на Калин Калевски – на 30 юни.", "date": "2017-06-28", "title": "Варна: Общинските съветници от ПП ГЕРБ организират приемни за граждани"}
{"url": "http://www.focus-news.net/news/2017/06/28/2409497/pazardzhik-v-peshtera-tarsyat-pomosht-za-dovarshvane-na-paraklisa-sveti-mina.html", "text": "Църковното настоятелство при катедрален храм „Св. Димитър” в Пещера се обърна със зов за помощ към жителите на града и миряните, съобщиха от настоятелството. За довършването на параклиса „Свети Мина” в двора на църквата са нужни материални средства и лична помощ. Останали са малко довършителни дейности, които трябва да бъдат извършени от майстори строители и зидари. От църковното настоятелство се надяват хората да откликнат и да помогнат, за да може параклисът да бъде открит скоро.", "date": "2017-06-28", "title": "Пазарджик: В Пещера търсят помощ за довършване на параклиса „Свети Мина”"}
{"url": "http://www.focus-news.net/news/2017/06/28/2409474/pravitelstvoto-shte-obsadi-vrashtaneto-na-miroslav-borshosh-kato-izpalnitelen-direktor-i-chlen-na-borda-na-direktorite-na-ndk.html", "text": "Правителството ще обсъди връщането на Мирослав Боршош като изпълнителен директор и член на Борда на директорите на НДК. Това се очаква да бъде включено като точка в дневния ред на министрите за днешното редовно правителствено заседание. Предложението е направено от министър-председателя Бойко Борисов, който вчера проведе среща с министъра за Българското председателство на Съвета на ЕС 2018 Лиляна Павлова, министъра на културата Боил Банов и освободения изпълнителен директор на „Национален дворец на културата – Конгресен център София” ЕАД Мирослав Боршош. Кабинетът ще разгледа проект на разпореждане за промяна на органа, който да упражнява правата на държавата в „НДК – Конгресен център София” ЕАД. Конкретното предложение е те да преминат от министъра за Българското председателство на Съвета на ЕС 2018 към министъра на културата, а Мирослав Боршош да бъде възстановен като изпълнителен директор и член на Борда на директорите на НДК.Агенция „Фокус“ припомня: На 26 юни т.г. с протокол на едноличния собственик на капитала на \"Национален дворец на културата - Конгресен център София\" ЕАД министър Лиляна Павлова освободи от длъжност изпълнителния директор и член на борда на НДК Мирослав Боршош и промени състава на Съвета на директорите на НДК. \r\nНовият председател на Съвета на директорите трябваше да бъде Таня Милева, а за изпълнителен директор на НДК – Борислав Велков, досегашен председател на Съвета на директорите.\r\nМотивите за смяната се състояха в това, че е налице системно неизпълнение на указания, дадени от страна на едноличния собственик на капитала, както и системно неизпълнение на решения на Съвета на директорите. Също така действията на Боршош са поставяли под съмнение както доброто финансово управление на дружеството, така и е било застрашено изпълнението на всички дейности по привеждането на сградата на НДК за нуждите на Председателството. \r\nВчера министър-председателят Бойко Борисов проведе среща с Лиляна Павлова, Боил Банов и Мирослав Боршош. От правителствена информационна служба уточниха, че на срещата е била обсъдена работата на ръководството на НДК, както и че са били изчистени противоречията относно начина на управление на държавното дружество.", "date": "2017-06-28", "title": "Правителството ще обсъди връщането на Мирослав Боршош като изпълнителен директор и член на Борда на директорите на НДК"}
{"url": "http://www.focus-news.net/news/2017/06/28/2409496/api-do-30-yuni-2017-g-v-uchastaka-ot-viadukt-bebresh-do-vitinska-reka-ot-pat-i-1-sofiya-botevgrad-se-izvarshvat-remontni-deynosti.html", "text": "До 30 юни 2017 г. в участъка от виадукт „Бебреш“ до Витинска река от път I-1 София - Ботевград се извършват ремонтни дейности на асфалтовата настилка, съобщиха от пресцентъра на Агенция \"Пътна инфраструктура\". От АПИ призовават шофьорите да се движат с повишено внимание и съобразена скорост, спазвайки пътната сигнализация.", "date": "2017-06-28", "title": "АПИ: До 30 юни 2017 г. в участъка от виадукт „Бебреш“ до Витинска река от път I-1 София - Ботевград се извършват ремонтни дейности"}
{"url": "http://www.focus-news.net/news/2017/06/28/2409495/zdf-mvf-ponizhi-prognozite-za-rastezh-na-amerikanskata-ikonomika.html", "text": "Международният валутен фонд (МВФ) понижи прогнозите си за растеж на американската икономика, предава германският телевизионен канал ZDF. За настоящата година базираната във Вашингтон организация очаква ръст от 2,1 % в САЩ. През април тази година прогнозата на МВФ бе за 2,3 %.\r\nКато причина за направената корекция в доклад на международната организация се посочват плановете за данъците и разходите на правителството на американския президент Доналд Тръмп.Тереза Герова", "date": "2017-06-28", "title": "ZDF: МВФ понижи прогнозите за растеж на американската икономика"}
{"url": "http://www.focus-news.net/news/2017/06/28/2409501/d-r-desislava-katelieva-speshna-pomosht-ne-mozhe-da-garantira-navremennoto-pristigane-pri-patsientite-zaradi-ostarelite-lineyki.html", "text": "Спешна помощ не може да гарантира навременното пристигане при пациентите, заради остарелите линейки. За това предупреди в сутрешния блок на Радио „Фокус“ „Добро утро, България“ д-р Десислава Кателиева,  председател на Националната асоциация на работещите в спешната помощ. Тя подчерта, че нито един от спешните автомобили у нас не отговаря на Българския държавен стандарт, а това крие допълнителен риск за живота на пациентите. „Какви са рисковете? Това са изисквания за бързина, сигурност, безопасност и оборудване. При положение, че досегашните ни линейки са толкова остарели и не отговарят на изискванията, има риск за пациентите ни. Това е причината да повдигнем въпроса какво се случва с предвидените 160 млн. лв. по ОП „Региони в растеж“, за да бъдат закупени нови линейки и, за да можем да оказваме бързо и навреме спешна медицинска помощ, както го правят колегите ни в цяла Европа“, обясни д-р Кателиева.\r\nТя допълни, че към момента няма отговор на въпроса кога ще бъдат закупени новите линейки по ОП „Региони в растеж“. Отлагането на проекта с още една година може да доведе до отказ от страна ЕК да предостави тези средства, изрази опасения д-р Кателиева.  Тя подчерта, че друг хроничен проблем в Спешната помощ остава постоянният недостиг на кадри.", "date": "2017-06-28", "title": "Д-р Десислава Кателиева: Спешна помощ не може да гарантира навременното пристигане при пациентите, заради остарелите линейки"}
{"url": "http://www.focus-news.net/news/2017/06/28/2409502/smolyan-povishena-e-opasnostta-ot-padashti-kamani-na-patnite-nastilki-po-vsichki-napravleniya-v-oblastta.html", "text": "Нормално проходими са пътищата в Смолянска област, съобщиха за Радио „Фокус” – Смолян от Областно пътно управление – Смолян.  Въпреки интензивните и обилни валежи през вчерашния ден в областта  през нощта в службата не са получавали сигнали за инциденти, които да затрудняват движението на моторните превозни средства. От службата обаче предупреждават, че е повишена опасността от падащи камъни по пътните настилки по всички направления в областта и апелират водачите на моторни превозни средства да шофират с повишено внимание и със скорост, съобразена с пътните условия.  Целогодишно е забранено движението  на МПС над 3,5 т през прохода „Пампорово”, а по направление Арда-Горна Арда е забранено движението на МПС над 10 т, поради пропадане и стесняване на една от пътните ленти.  Поради стари свлачища движението в определени участъци се осъществява в едната пътна лента. Местата са сигнализирани с необходимите пътни знаци. Такива има по направления: Смолян-Средногорци, Тешел-Девин, Белица – Загражден – Оряховец, Баните – Стоянов мост, Бял извор – Неделино. В Смолян времето е слънчево и ясно, а автомобилният трафик в града е с обичайната си натовареност за делничен ден.\r\nДаниела БОЙКОВА", "date": "2017-06-28", "title": "Смолян: Повишена е опасността от падащи камъни на пътните настилки по всички направления в областта"}
{"url": "http://www.focus-news.net/news/2017/06/28/2409504/liderat-na-bsp-korneliya-ninova-po-povod-140-godini-ot-osvobozhdenieto-na-svishtov-ottuk-tragva-patyat-na-svobodata-ottuk-tragvat-i-reditsa-znachimi-lichnosti-koito-gradyat-balgariya.html", "text": "140 години от освобождението на Свищов. Честит празник на първия, освободен от турско робство български град. Оттук тръгва пътят на свободата, оттук тръгват и редица значими личности, които градят и възраждат България. Пожелавам на техните наследници - днешните жители на Свищов, здраве, благоденствие и да съхраняват българския дух! Това написа в профила си във Фейсбук лидерът на БСП Корнелия Нинова, съобщиха от пресцентъра на Националния съвет на БСП. Тя бе гост на честванията, заедно с депутатите от Велико Търново - Весела Лечева, Явор Божанков и Валентин Ламбев.", "date": "2017-06-28", "title": "Лидерът на БСП Корнелия Нинова по повод 140 години от освобождението на Свищов: Оттук тръгва пътят на свободата, оттук тръгват и редица значими личности, които градят България"}
{"url": "http://www.focus-news.net/news/2017/06/28/2409503/the-local-doverieto-na-shvedskite-grazhdani-v-sasht-otbelyazva-vnushitelen-spad-ot-83-pokazva-prouchvane.html", "text": "Доверието на шведското общество в САЩ и техния държавен глава отбелязва внушителен спад от 83 % през последната година, пише вестник The Local.\r\nСъгласно резултати от проучване, проведено от изследователския център „Пю“, през последната година от мандата на Барак Обама 93 % от гражданите на скандинавското кралство са били уверени, че в световен план американският президент върши правилните неща. Но след поемането на властта от републиканеца Доналд Тръмп, доверието в президента на САЩ пада до 10 % - най-ниски стойности, регистрирани някога.\r\nПрез изминалите месеци е ясно, че няма загубена любов между шведите и новия президент, което може да обясни защо благоприятността им за САЩ като цяло е спаднала до 45% от 69% преди година.\r\nТръмп провокира раздразнение на няколко пъти в северната европейска държава, не на последно място със своите скандални коментари за \"последната нощ в Швеция\", припомнят от редакцията.Тереза Герова", "date": "2017-06-28", "title": "The Local: Доверието на шведските граждани в САЩ отбелязва внушителен спад от 83 %, показва проучване"}
{"url": "http://www.focus-news.net/news/2017/06/28/2409499/nzz-sled-predpolagaemata-ataka-s-helikopter-prezidenat-na-venetsuela-mobilizira-armiyata.html", "text": "След предполагаемата атака с хеликоптер срещу сградата на Върховния съд в Каракас президентът на Венецуела Николас Мадуро мобилизира армията, за да бъде възстановен редът, пише швейцарският вестник Die Neue Zuercher Zeitung.\r\nВ реч, изнесена в президентския дворец, държавният глава на латиноамериканската страна съобщи за две хвърлени гранати срещу сградата на Върховния съд на страната. Един от снарядите не е избухнал. При нападението няма пострадали, но въпреки това Мадуро бе категоричен, че инцидентът е „терористичен опит за преврат“. Венецуелският лидер увери, че отговорните за случилото се ще бъдат заловени „много бързо“. \r\nТвърди се, че полицейски хеликоптер е бил  похитен и  използван от дисиденти за атаката. В социалните мрежи бяха разпространени снимки, които показаха как машината лети над столицата с антиправителствен банер. Местните медии публикуваха видео, което показва един от двамата мъже в хеликоптера, който призовава за борба \"срещу тиранията\".Тереза Герова", "date": "2017-06-28", "title": "NZZ: След предполагаемата атака с хеликоптер: Президенът на Венецуела мобилизира армията"}
{"url": "http://www.focus-news.net/news/2017/06/28/2409507/pregled-na-nyakoi-ot-osnovnite-temi-v-evropeyskiya-pechat-agentsiya-fokus.html", "text": "Специалният представител на генералния секретар на ООН Еспен Барт Ейде заяви, че няма гаранции за успеха на конференцията за Кипър, която започва в сряда в швейцарския курорт Кран-Монтана, пише вестник Ekathimerini. \r\n„Не се заблуждавайте, няма да бъде лесно“, подчерта Ейде, определяйки срещата като „най-сложния кръг“ от преговорите до този момент. \r\nТой допълни, че разговорите между президентът на Кипър Никос Анастасиадис и лидерът на Севернокипърската турска република Мустафа Акънджъ ще продължат толкова дълго, колкото е необходимо. Според плана на ООН обаче срокът е 7 юли. \r\nНа конференцията ще присъстват също така министрите на външните работи на държавите гаранти: Гърция, Турция и Великобритания.\r\n*** Социологическите проучвания на общественото мнение показват, че разликата в подкрепата на гражданите за Германската социалдемократическа партия (ГСДП) и Съюза (ХДС/ХСС) продължава да нараства, пише изданието Der Stern.\r\nСъгласно анкета, проведена от телевизионния канал RTL, социалдемократите може да разчитат на гласовете на 23 % от гражданите на ФРГ, докато управляващата партия на канцлера Ангела Меркел получава подкрепа от 40 % от германците – най-високите нива, регистрирани за Съюза (ХДС/ХСС) от септември 2015 г. насам.\r\n„Левица“ получава по-силна подкрепа в сравнение с данните от проучванията от предходната седмица и достигат до девет процента в рейтингите. На същото ниво са и „Зелени“. Популистката „Алтернатива за Германия“ продължава да губи електората си – едва седем на сто от избирателите са готови да гласуват за партията на Фрауке Петри.\r\n*** Доверието на шведското общество в САЩ и техния държавен глава отбелязва внушителен спад от 83 % през последната година, пише вестник The Local.\r\nСъгласно резултати от проучване, проведено от изследователския център „Пю“, през последната година от мандата на Барак Обама 93 % от гражданите на скандинавското кралство са били уверени, че в световен план американският президент върши правилните неща. Но след поемането на властта от републиканеца Доналд Тръмп, доверието в президента на САЩ пада до 10 % - най-ниски стойности, регистрирани някога.\r\nПрез изминалите месеци е ясно, че няма загубена любов между шведите и новия президент, което може да обясни защо благоприятността им за САЩ като цяло е спаднала до 45% от 69% преди година.\r\nТръмп провокира раздразнение на няколко пъти в северната европейска държава, не на последно място със своите скандални коментари за \"последната нощ в Швеция\", припомнят от редакцията.\r\n*** След предполагаемата атака с хеликоптер срещу сградата на Върховния съд в Каракас президентът на Венецуела Николас Мадуро мобилизира армията, за да бъде възстановен редът, пише швейцарският вестник Die Neue Zuercher Zeitung.\r\nВ реч, изнесена в президентския дворец, държавният глава на латиноамериканската страна съобщи за две хвърлени гранати срещу сградата на Върховния съд на страната. Един от снарядите не е избухнал. При нападението няма пострадали, но въпреки това Мадуро бе категоричен, че инцидентът е „терористичен опит за преврат“. Венецуелският лидер увери, че отговорните за случилото се ще бъдат заловени „много бързо“. \r\nТвърди се, че полицейски хеликоптер е бил  похитен и  използван от дисиденти за атаката. В социалните мрежи бяха разпространени снимки, които показаха как машината лети над столицата с антиправителствен банер. Местните медии публикуваха видео, което показва един от двамата мъже в хеликоптера, който призовава за борба \"срещу тиранията\".\r\n*** Великобритания е готова да отговори, използвайки въздушни удари, войски или кибероръжия в случай на кибератака, която заплашва страната, заяви министърът на отбраната Майкъл Фелън, пише вестник The Times. \r\nТой направи този коментар, след като Робърт Ханигън, бивш директор на Центъра за правителствени връзки предупреди, че интернет е „безплатен подарък“ за терористите, хакерите и престъпните държави, които искат да навредят на Обединеното кралство. \r\nЛондон има своя собствени кибероръжия, които се използват от британските сили срещу членовете на екстремистката групировка „Ислямска държава“ в Ирак и Сирия. Фелън подчерта, че те са толкова ефективни, че Великобритания е станала един от първите членове в НАТО, които предлагат своите техники при операциите на Алианса.\r\n***", "date": "2017-06-28", "title": "Преглед на някои от основните теми в европейския печат (Агенция „Фокус“)"}
{"url": "http://www.focus-news.net/news/2017/06/28/2409509/pss-dobri-sa-usloviyata-za-turizam-v-planinite.html", "text": "Добри са условията за туризъм в планините. Това съобщиха за Агенция „Фокус“ от Планинската спасителна служба  (ПСС) към Българския червен кръст (БЧК).  Времето е ясно и тихо. Сутрешните температури са от 10 до 17-18 градуса. На Боровец работи кабинката, а Пампорово само втора и четвърта линия. Няма регистрирани инциденти в планините през изминалото денонощие. Информация за обстановката в планините може да намерите на . \r\nТелефоните на ПСС са: 02/ 9632000 и 088 1470", "date": "2017-06-28", "title": "ПСС: Добри са условията за туризъм в планините"}
{"url": "http://www.focus-news.net/news/2017/06/28/2409510/pregled-na-osnovnite-temi-v-shumenskiya-pechat.html", "text": "„В пика на летните жеги фонтаните в Шумен са мъртви бетонни кошчета“, е водещото заглавие във вестник „Шуменска заря“. За неприятна изненада на жителите на Шумен, в началото на горещото лято тази година фонтаните в града са все още сухи и приличат повече на боклуджийски кошчета. А времето е горещо и на хората е нужна прохлада. В Шумен има достатъчно фонтани които може да носят подобна прохлада, но защо от тях и капчица вода не изтича. Някои от тях са разположени в зелената алея, която е направена в началото на 20 век по идея на бившия градоначалник д-р Петър Кърджиев (1902-1905). \r\n„Доблестен полицай от Каолиново намери и върна изгубен портфейл на собственика му“, е акцент от стр. 2 в броя. Мъжки портфейл с 1030 турски лири, 150 български лева, лични и банкови документи е намерен и  върнат на собственика му, съобщиха от МВР-Шумен. В обедните часове в петък миналата седмица, на паркинг близо до районното управление в Каолиново, непълнолетно момче спряло полицейски служител и му казал, че има някакъв черен предмет на земята. Полицаят отишъл на място и видял, че на земята е паднал мъжки портфейл,в който имало лични документи, пари и кредитна карта. \r\n„Ремонтираха 13 детски площадки в Шумен“, пише вестникът. 13 детски площадки в Шумен бяха ремонтирани от началото на годината досега. Това съобщи на редовен брифинг в общината вчера Недко Салабашев – директор на общинското предприятие „Строителство и благоустройство”. „Нашето предприятие върви след вандалските прояви, които не са заснети или не са били предотвратени от монтажа на камери за видеонаблюдение. През зимата не се набляга толкова на ремонта им, започваме от пролетта и до момента сме отремонтирали 13 детски площадки, като ремонтите са или подмяна изцяло на седалки на люлки, обикновено подмяна на дъски на пейки, на облегалки. Това са били най-належащите и най-опасните случаи, по които сме работили, а сега работим и по други“, коментира Недко Салабашев. \r\n„56 видео камери бдят за сигурността на шуменци“, съобщава ежедневникът. 56 видео камери бдят за опазването на общинското имущество и сигурността на гражданите в Шумен. Устройствата са монтирани на новите спортни и детски площадки до „ВиК”, в кв. “Боян Българанов”, кв. “Тракия” и на бул. “Ришки проход” в Шумен. В зоната за отдих до народно читалище “Тодор Петков“ също има изградено видеонаблюдение. Камери са монтирани в новото парково пространство в района на къща “Елеонора” и в парк „Студентски“. \r\n„Зам.-министър Малина Крумова идва на сесията заради цената на водата“, информира ежедневникът. По покана на кмета Любомир Христов заместник- министърът на регионалното развитие и благоустройството Малина Крумова ще участва в заседанието на общинския съвет в Шумен утре. Повод за поканата е предстоящото обсъждане в сесийната зала дали да бъде подкрепен бизнес планът за развитие на дейността на ВиК – Шумен на извънредното заседание на Асоциацията по ВиК. \r\n„Д-р Валентина Манолова, председател на ТЕЛК-Шумен:„Възстановен е ритъмът на работа в комисията“, е акцент от стр. 4  в броя. Вече е възстановен ритъмът на работа на Териториалните експертни лекарски комисии (ТЕЛК) и те могат да издават решения за инвалидност на хора с повече от едно заболяване. Това стана възможно, след като вчера в Държавен вестник бе обнародвана новата Наредба за медицинската екпертиза, която правителството прие преди седмица. \r\n„Горските стражари откриха незаконно притежаван трофей от благороден елен“, съобщава всекидневникът. Незаконно притежаван трофей от тригодишен благороден елен е задържан при проверки на горските стражари към ДГС „Върбица”. На нарушителя са съставени акт и констативен протокол по Закона за лова и опазване на дивеча. Масови проверки извършват служителите на Североизточно държавно предприятие, което стопанисва горите в четирите области Варна, Добрич, Търговище и Шумен. Само за последните две седмици горските стражари отчитат 900 проверки. \r\n„Образователни медиатори започнаха работа в Шумен и село Ивански“, пише изданието. Двама образователни медиатори в Шумен и един в съседното село Ивански вече започнаха работа с деца и родители. Георги Самиров и Айлин Мехмедова работят в града, а в с. Ивански е Данчо Данев. Те са назначени по проекта на Община Шумен „Взаимодействието с общността – фактор за по-добро бъдеще и успешна интеграция“, изпълняван в рамките на Програма ЗОВ. \r\n„Излязоха резултатите от първото класиране за прием след 7 клас“, е друго заглавие в броя. От 28 юни до 30 юни става записването в училищата.", "date": "2017-06-28", "title": "Преглед на основните теми в шуменския печат"}
{"url": "http://www.focus-news.net/news/2017/06/28/2409506/api-do-1100-chasa-e-ogranicheno-dvizhenieto-v-dvete-posoki-po-dunav-most-2-vidin-kalafat-poradi-tehnicheska-profilaktika.html", "text": "До 11.00 часа е ограничено движението в двете посоки  по \"Дунав мост 2\" Видин-Калафат, поради техническа профилактика. Това съобщиха от пресцентъра на Агенция \"Пътна инфраструктура\" (АПИ).", "date": "2017-06-28", "title": "АПИ: До 11.00 часа е ограничено движението в двете посоки  по \"Дунав мост 2\" Видин-Калафат, поради техническа профилактика"}
{"url": "http://www.focus-news.net/news/2017/06/28/2409511/plovdiv-vavezhdat-se-zasileni-merki-za-kontrol-na-dvizhenieto-po-avtomagistrala-trakiya-na-teritoriyata-na-oblastta.html", "text": "Въвеждат се засилени мерки за контрол на движението по автомагистрала “Тракия” на територията на Пловдивска област, по време на активния летен сезон. Това съобщиха за Радио „Фокус”-Пловдив от ОДМВР-Пловдив. Екипи на “Пътна полиция” ще осигуряват безопасността на движението и охраната на обществения ред на територията на автомагистралата. Ще се следи стриктно за спазване на скоростните режими. Целта е да се предотвратят тежки катастрофи. Нарушенията ще се заснемат с помощта на мобилни системи за видеоконтрол и след обработка на  информацията на виновните водачи ще бъдат издавани електронни фишове.\r\nОДМВР – Пловдив призовава автомобилистите за спазване на правилата за движение и повече отговорност при шофиране.\r\nЦветана ТОНЧЕВА", "date": "2017-06-28", "title": "Пловдив: Въвеждат се засилени мерки за контрол на движението по автомагистрала “Тракия” на територията на областта"}
{"url": "http://www.focus-news.net/news/2017/06/28/2409505/d-r-plamen-krastev-umbal-sv-ekaterina-alkoholat-kofeinovite-i-energiynite-napitki-tryabva-da-se-izbyagvat-prez-lyatoto.html", "text": "Алкохолът, кофеиновите и енергийните напитки трябва да се избягват и редуцират през лятото. Това каза д-р Пламен Кръстев, инвазивен кардиолог от Клиниката по кардиология към УМБАЛ „Св. Екатерина“ - София, в интервю за Агенция „Фокус“ за това какви рискове крият жегите през лятото за хората със сърдечни заболявания. По думите му кофеиновите и енергийните напитки при пациенти с исхемична болест на сърцето, със сърдечна недостатъчно е необходимо да се редуцират и избягват, предвид негативното влияние на кофеина върху функцията на сърцето. „В жегите е необходимо употребата на концентрат на алкохол да се избягва и редуцира до минимум“, добави д-р Кръстев. „През лятото е необходимо човек да приема много повече количества течност спрямо другите сезони. Предвид интензитираните процеси в организма, свързани с активизиране на метаболизма, има по-голям процент на изпотяване и тази течност трябва да се възстановява. Най-лесният начин е с увеличаване на приема ѝ. По принцип за оптималната доза течност или вода за едно денонощие при един човек за 1 кг тегло е 30мл“, каза д-р Кръстев. По думите му абсолютно всички жизненоважни процеси в човешкия организъм са на фона на водна среда. „Ако не се възстанови балансът в човешкия организъм, се изгубят тези течности и процентното съдържание на водата, се потискат абсолютно всички функции и показатели на организма. Това води до промяна в сърдечна честота, артериалното налягане, до дехидратация на кожата и отпадналост“, допълни кардиологът. \r\nтой добави, че в горещините от менюто трябва да се изключат солта, солените храни и тлъстото месо. По думите му през летния сезон е необходимо да се приемат повече плодове и зеленчуци. Д-р Кръстев препоръча още значително повече движение, но не в жегите. \r\nДеница КИТАНОВА", "date": "2017-06-28", "title": "Д-р Пламен Кръстев, УМБАЛ „Св. Екатерина“: Алкохолът, кофеиновите и енергийните напитки трябва да се избягват през лятото"}
{"url": "http://www.focus-news.net/news/2017/06/28/2409513/kmetat-yordanka-fandakova-i-zam-kmetat-irina-savina-shte-predstavyat-golemite-proekti-na-sofiya-do-2020-g-s-evropeysko-finansirane.html", "text": "Кметът на София Йорданка Фандъкова и заместник-кметът на Столичната община в направление „Инвестиции и строителство”  Ирина Савина ще представят пред медиите големите проекти на София до 2020 г. с европейско финансиране, съобщиха от Сдружение \"Екопрограма\". Сред тях са изграждането на третия метродиаметър, реконструкцията на линията на трамвай №5, реновирането на ул. „Граф Игнатиев” и околните пространства и други. Пресконференцията ще се състои от 10.45 часа в трамвай, закупен с европейско финансиране, по маршрута на някои от най-големите проекти - линията на трамвай №5 и ул. „Граф Игнатиев”.", "date": "2017-06-28", "title": "Кметът Йорданка Фандъкова и зам.-кметът Ирина Савина ще представят големите проекти на София до 2020 г. с европейско финансиране"}
{"url": "http://www.focus-news.net/news/2017/06/28/2409512/the-jamaica-observer-dvama-balgari-shte-badat-izpraveni-na-sad-v-trinidad-i-tobago-za-manipulatsiya-varhu-bankomat.html", "text": "Двама граждани на България ще бъдат изправени на съд в карибската държава Тринидад и Тобаго по-късно тази седмица, след като миналия уикенд са задържани за опит за манипулация върху банкомат, съобщава The Jamaica Observer.\r\nПолицията съобщи, че Димитър Георгиев, 47-годишен рибар, и Тончо Тончев, 22-годишен студент, са обвинени в измама с банкомат. Според правоохранителните органи двамата мъже притежават машина за издаване на дубликати на карти. Те ще отговарят пред магистратите за нарушение на Закона за електронния трансфер на средства.Тереза Герова", "date": "2017-06-28", "title": "The Jamaica Observer: Двама българи ще бъдат изправени на съд в Тринидад и Тобаго за манипулация върху банкомат"}
{"url": "http://www.focus-news.net/news/2017/06/28/2409514/pregled-na-osnovnite-temi-v-kyustendilskiya-pechat.html", "text": "В новият си брой седмичникът „Наблюдател” на първа страница акцентира върху провелия се Празник на черешата, на който според изданието са присъствали хиляди туристи. Традиционно всички гости на града са имали възможност да опитат от сладкия плод, а читалищата от всички села в общината са подредили красиви картини, вешала и щандове от череши. Празникът се е провел за десета поредна година, помагайки на много от местните производители да покажат продукцията си.\r\nНа първата си страница вестникът информира, че Детско-юношеският състав „Кюстендилче” е получил официално наградите си от Балканския шампионат „Жива вода” – Хисаря. Ръководител на танцовия ансамбъл е Рангел Манджарски. Неговите възпитаници са спечелили златен медал, гран при „Златен Орфей”, титлата за абсолютен балкански шампион по фолклор и чек на стойност 1000 евро.\r\nВ рубриката „Репортери” вестникът съобщава, че Общинският съвет ще избира свой председател за следващите шест месеца. Изборът на председател е съгласно действащия правилник за работа на Общинския съвет и ще се извърши на насрочената за 29 юни общинска сесия. Тя ще се проведе от 14.00 часа в заседателната зала на Община Кюстендил. В предварителния дневен ред са включени общо 19 докладни записки. Сред предоставените докладни има, относно финансово подпомагане на жители на Община Кюстендил със сериозни здравословни проблеми, разкриване на социална услуга в общността „Дневен център за пълнолетни деца с увреждания”,  вътрешни компенсирани промени по бюджета на Община Кюстендил, кандидатствания по проектни предложения,  мотивирани искания от Общинска служба „Земеделие”.\r\nВ рубриката „Общество” изданието помества информация за това, че са открити уникални документи, някои от които на повече от век при разчистването на един от складовете в Начално училище „Св.Св. Кирил и Методий“ в село Раждавица, община Кюстендил. Най-старият от тях е Главна книга от 1897-ма година. Има няколко свидетелства за завършено четвърто отделение от началото на ХХ век. Особен интерес предизвиква служебното съобщение от 1908-ма година „до господина Христо Тасковь“, че ако „още от утре неговото дете Велика не почне да дохожда редовно на училище, ще бъде глобен с 40 лева“.\r\nИзданието помества и интервюта, дадени за „Фокус” от председателя на Регионалната занаятчийска камара Даниела Стоянова, представителят на сдружение „Роден край” Борислав Крумов, директорът на Регионалната библиотека София Пейчева и председателят на сдружение „Пчела” Тихомир Стоицов.", "date": "2017-06-28", "title": "Преглед на основните теми в кюстендилския печат"}
{"url": "http://www.focus-news.net/news/2017/06/28/2409508/ministar-nikolina-angelkova-za-intsidenta-v-nesebar-nyamam-dumi-da-izrazya-lichnoto-si-vazmushtenie-tryabva-da-bade-ponesena-tsyalata-strogost-na-zakona.html", "text": "Всеки, който е нарушил закона, особено към незрящи, нямам думи да изразя личното си възмущение, трябва да понесе цялата строгост на закона. Това каза министърът на туризма Николина Ангелкова в предаването „Здравей, България“ по Нова телевизия във връзка с инцидента в Несебър, при който млад шофьор нападна незрящи хора, пресичащи улицата. „Бруталния инцидент няма значение кой го извършва - дали е български, или чужд гражданин. Всеки един трябва да спазва закона и към всеки един трябва да се прилага неговата строгост. Както органите на реда, така и прокуратурата, така и правителството, имаме еднакво отношение към тези, които нарушават законите на нашата страна“, коментира Ангелкова. По думите й Прокуратурата е поискала мярка за постоянно задържане.", "date": "2017-06-28", "title": "Министър Николина Ангелкова за инцидента в Несебър: Нямам думи да изразя личното си възмущение, трябва да бъде понесена цялата строгост на закона"}
{"url": "http://www.focus-news.net/news/2017/06/28/2409515/pazardzhik-okrazhniyat-sad-shte-gleda-delo-za-prisvoyavane-sreshtu-bivshiya-advokat-na-obshtina-rakitovo-luka-belyov-i-vremenno-izpalnyavashtiya-dlazhnostta-zam-kmet-momchil-arnaudov.html", "text": "Окръжният съд в Пазарджик ще гледа дело за присвояване средства, собственост на Община Ракитово, съобщиха за Радио „Фокус” – Пазарджик Маринела Георгиева от администрацията на съда. Делото е образувано по обвинителен акт на Окръжна прокуратура – Пазарджик срещу двама подсъдими. Бившият адвокат на община Ракитово Лука Бельов е обвинен за това, че за периода 3 декември 2009 – 8 април 2010 година противозаконно е присвоил парична сума  в размер на 144 550.79 лв., собственост на Общината. Вторият подсъдим – Момчил Арнаудов, е обвинен за това, че като временно изпълняващ длъжността зам.-кмет на Община Ракитово не е положил достатъчно грижи и от банковата сметка са изтеглени общо суми в размер на 76 454.58 лв., което е донесло значителна щета за Общината. Съдебното заседание започва в 09.30 часа, съдия докладчик е Ивета Парпулова.\r\nТеодора ДИМИТРОВА", "date": "2017-06-28", "title": "Пазарджик: Окръжният съд ще гледа дело за присвояване срещу бившия адвокат на Община Ракитово Лука Бельов и временно изпълняващия длъжността зам.-кмет Момчил Арнаудов"}
{"url": "http://www.focus-news.net/news/2017/06/28/2409516/reuters-turskata-armiya-e-otgovorila-s-artileriyski-obstrel-na-ogan-ot-kyurdski-militsii-v-siriya.html", "text": "Турските военнослужещи отвърнаха с артилерийски обстрел, след като Силите за народна самоотбрана (YPG) откриха огън в Северна Сирия срещу силите, подкрепяни от Анкара, предава Reuters.\r\nВ изявление турската армия обясни, че картечният огън от Силите за народна отбрана е бил насочен срещу отрядите на Свободната сирийска армия в района на град Мараназ. \r\nСъединените американски щати подкрепят Силите за народна отбрана в Сирия, въпреки протестите от страна на съюзника им в НАТО – Турция, която третира кюрдската милиция като терористична организация. .Тереза Герова", "date": "2017-06-28", "title": "Reuters: Турската армия е отговорила с артилерийски обстрел на огън от кюрдски милиции в Сирия"}
{"url": "http://www.focus-news.net/news/2017/06/28/2409518/pregled-na-osnovnite-temi-vav-velikotarnovskiya-pechat.html", "text": "„Президентът Румен Радев: Политическата сцена не е място за разиграване на скечове“, е заглавие от първа страница на областния всекидневник „Янтра Днес”. Президентът на България Румен Радев посети вчера Горна Оряховица и Свищов. В Горна Оряховица той се срещна с кмета инж. Добромир Добрев и разгледа бонбонената фабрика в „Захарни заводи“. \r\n„Цветан Цветанов, председател на ПГ ма ГЕРБ: „30 млн. лева са осигурени за полицаите, които не са получи униформите си“, е друг акцент в днешното издание. 30 млн. лева са осигурени за да бъдат обезщетени полицаите, които от 2012 г. досега не са получили полагащите им се униформи, съобщи във Велико Търново председателят на Парламентарната група на ГЕРБ Цветан Цветанов. \r\n„След 813 г. отново коронясват цар Калоян на Царевец“, пише още вестникът. След 813 години българският цар Калоян отново ще бъде коронясан на крепостта „Царевец“ във Велико Търново. Интронизацията на най-малкия брат от първите Асеневци е кулминация в интересната програма на Втория международен фестивал „Ежедневието на средновековен Търновград“. \r\n„Британецът, блъснал две патрулки пред полицията е отведен в психиатрия“, е новина от криминалната хроника. На страниците на вестника ще откриете и статия, разказваща за тържествата, с които Свищов чества 140 г. от освобождението си.  \r\n„Президентът Румен Радев в Горна Оряховица: „Доживяхме Цветанов да обвинява държава като Швеция в корупция“, е заглавие от другия областен ежедневник - „Борба“. „Доживяхме да видим как Цветанов обвинява държавата Швеция в корупция, защото нали знаете, че за корупцията трябват две страни“. Това заяви вчера в Горна Оряховица президентът Румен Радев по случай изявлението на председателя на парламентарната група на ГЕРБ Цветан Цветанов, че партията е поискала да бъде създадена временна анкетна комисия, която да установи дали има прикриване на факти при избора на изтребители „Грипен“ за българските военновъздушни сили. \r\n„Златни кубета на Патриаршията, 20-метрова статуя на Ивайло и нов мост над Янтра – трите проекта на комитет „Асеневци“, е друга тема от всекидневника.  Заседание на Управителния съвет на обществения комитет „Асеневци“, на което бяха представени три мащабни проекта за града, се състоя във Велико Търново във вторник вечерта. Повече за идеите на членовете на клуба, прочетете във вестника. \r\n„Коронясването на Калоян ще оживее на Царевец“, пише още ежедневникът. Коронясването на великия български владетел Калоян ще бъде пресъздадено по време на тазгодишния реанакторски фестивал „Ежедневието на средновековен Търновград – възходът на Цар Калоян“. Това ще се случи 813 години след интронизацията на най-малкия брат от първите Асеневци. На страниците на  днешното издание е поместен и материал за посещението на Цветан Цветанов във Велико Търново.", "date": "2017-06-28", "title": "Преглед на основните теми във великотърновския печат"}
{"url": "http://www.focus-news.net/news/2017/06/28/2409519/d-r-plamen-krastev-umbal-sv-ekaterina-za-da-se-predpazim-ot-toplinen-udar-prez-letniya-sezon-e-preporachitelno-da-se-izbyagva-izlaganeto-navan-v-diapazona-ot-1030-do-1630-chasa.html", "text": "За да се предпазим от топлинен удар през летния сезон, е препоръчително да се избягва излагането навън в диапазона от 10.30 до 16.30 часа. Това каза д-р Пламен Кръстев, инвазивен кардиолог от Клиниката по кардиология към УМБАЛ „Св. Екатерина“ - София, в интервю за Агенция „Фокус“ за това какви рискове крият жегите през лятото за хората със сърдечни заболявания. \"При наличието на топлинен или слънчев удар пациентите се оплакват от обща отпадналост, главоболие, световъртеж, при някои може да се достигне до чувство на гадене и повръщане. Това е признак за мозъчен отток, придружено с нарушаване на сърдечно-съдовите функции. При някои пациенти може да се  наблюдава тахикардия, ритъмни нарушения. При пациентите с исхемична болест на сърцето или тези, които имат анамнеза за сърдечна недостатъчност, оплаквания относно задух, по-лесна умора, дискомфорт. Всичко това застрашава човешкия живот\", обясни д-р Пламен Кръстев.\r\nВъв връзка със сърдечносъдовите заболявания в България, д-р Кръстев посочи, че България е водеща по този показател сред страните членки на ЕС. По думите му тази статистика включва освен исхемичната болест на сърцето, така и заболяванията, свързани с мозъка като мозъчния инсулт. „В съдовата патология като цяло има негативна тенденция за спад на възрастовите граници както при мъжете, така и при жените по отношение на исхемичната болест.  Причина  за това е стресът, напрегнатият живот, както и други фактори, които допълват тази картина“, допълни д-р Кръстева. \r\nДеница КИТАНОВА", "date": "2017-06-28", "title": "Д-р Пламен Кръстев, УМБАЛ „Св. Екатерина“: За да се предпазим от топлинен удар през летния сезон, е препоръчително да се избягва излагането навън в диапазона от 10.30 до 16.30 часа"}
{"url": "http://www.focus-news.net/news/2017/06/28/2409521/faz-shestima-predpolagaemi-ekstremisti-sa-zadarzhani-pri-operatsiya-provedena-na-teritoriyata-na-tri-evropeyski-darzhavi.html", "text": "В рамките на операция срещу радикални ислямисти в Германия, Испания и Великобритания са арестувани шестима предполагаеми симпатизанти на близкоизточната радикална групировка „Ислямска държава“, съобщава националният ежедневник Die Frankfurter Allgemeine Zeitung.\r\nОт Министерството на вътрешните работи на Испания поясниха, че следователите са успели да задържат четирима заподозрени в Палма де Майорка. Един предполагаем ислямист е арестуван в Германия, а друг – във Великобритания. \r\nСпоред разследващите органи шестимата са част от клетка на „Ислямска държава“ в Европа. В радикално видеообръщение те са изказали подкрепа за извършването на самоубийствени атентати на територията на Стария континент.Тереза Герова", "date": "2017-06-28", "title": "FAZ: Шестима предполагаеми екстремисти са задържани при операция, проведена на територията на три европейски държави"}
{"url": "http://www.focus-news.net/news/2017/06/28/2409520/pleven-politsiyata-v-grada-razsledva-sluchay-s-razprostranen-pornografski-videoklip-s-nepalnoletno-litse.html", "text": "На 27 юни 2017 година в Първо Районно управление на МВР - Плевен е започнато досъдебно производство за това, че на неустановен ден през месец януари 2017 година в град Плевен посредством социалната мрежа в интернет пространството е разпространен порнографски материал - видеоклип с лице, ненавършило 18 години. Това съобщиха от ОДМВР - Плевен. Уведомен е прокурор. За престъпление по чл.159, ал.4, т.1, във връзка с  ал.1 от НК продължава работа разследващ полицай.", "date": "2017-06-28", "title": "Плевен: Полицията в града разследва случай с разпространен порнографски видеоклип с непълнолетно лице"}
{"url": "http://www.focus-news.net/news/2017/06/28/2409500/ministar-valentin-radev-shte-nastoyavame-s-byudzheta-za-sledvashtata-godina-da-badat-uvelicheni-zaplatite-na-sluzhitelite-na-mvr.html", "text": "Ако няма актуализация на бюджета, трудно ще се справим със заплатите. Но със сигурност ще настояваме, от септември месец ще настояваме от Нова година да се направи нещо. С бюджета за следващата година. Това каза министърът на вътрешните работи Валентин Радев в предаването „Денят започва“ по БНТ. Министърът на вътрешните работи коментира, че е бил изненадан от заявката на синдикатите за готвени протести. „Не знам защо през телевизията трябва да си говорим. Помолих ги вътре да водим социалния диалог. Искам също да повиша заплатите, но нека го направим по правилата. Имат основателни искания, но ние ги решаваме. Сега излиза, че са ни притиснали. Това са едни дисбаланси, които всеки министър трябва да се стреми да ги преодолява. Ще отида на срещата със синдикатите в четвъртък. Ще ги чуя отново. Писали са ми писма, видял съм ги. Сега ще се справим с униформите, със заплатите също. Няма достатъчно желаещи за тези позиции. Всички искат да са началници. Никой не иска да по-долу“, коментира Радев.   \r\nВъв връзка с оградата по границата Валентин Радев подчерта, че тя е почти готова. „Останаха около 3 км още да бъдат доизградени. Надявам се съвсем скоро да кажем, че последният метър е изграден. От тези 160 млн. евро, които вече станаха 40-50 млн. тези дни, са сключени договорите и с тези пари ще бъде надградено цялото защитно съоръжение. Ще бъдат добавени камери и всички други необходими технически средства“, обясни той. По думите му оградата е дадена за изграждане на областните управители, тя ще бъде тяхна собственост. „Сега на мен от „Гранична полиция“ ми казват, че е добре, когато има проникване, срязвания и преминаване от нея, това да бъде извършвано веднага и бързо от „Гранична полиция“. По-важният въпрос за нас е кой ще поддържа оградата, а не чия собственост е. Ще послушам тези, които са в моя ресор и ако това е добрият вариант, на „Гранична полиция“ ще бъдат давани парите. Чувам едно число – около 200 000 лв. на година за поддържка, ще видим дали е така“, каза Радев. \r\nДумите на гл. прокурор за „спящата“ „Икономическа полиция“, Радев коментира, като заяви, че леко е бил изненадан, защото това не е било стигнало до него. „Ще направим проверка. Със сигурност ще се вгледам в „Икономическа полиция“. Ще попитам и главния прокурор точно какво има предвид. Ще проверим, ще изискаме по-конкретна информация от него. Главният прокурор не говори така пред хората, за които става дума. Очевидно има основателни притеснения, ще проверим“, посочи той. \r\nЗа обучението на разследващите полицаи, Радев посочи, че има официално писмо от главния прокурор, с което той изказва готовност за съдействие. „Готов съм да изпратя лектори. В предизборната програма на ГЕРБ е да увеличим капацитета от 2000 на 6000 обученията. Ще направим стъпки със шефа на Академията на МВР“, заяви силовият министър. Според него, ако искат да бъдат добре приети, трябва да направят така, че обществото да ги разпознава. \r\n„Ще се случи това да има полицай във всяко населено място, но не защото Корнелия Нинова го е казала“, добави Радев. Все пак той посочи, че полицаите са над 5000 и не може да има във всяко населено място. „Има работна група, която работи в момента как да бъдат използвани тези мобилни групи. Там, където има концентрация, наблизо да има мобилна група, веднага да може да отиде, а не местният полицай сам. От 4000 некомплект, да попълним до Нова година 1000. Може би вече 200-300 вече са назначени“, каза още Валентин Радев.", "date": "2017-06-28", "title": "Министър Валентин Радев: Ще настояваме с бюджета за следващата година да бъдат увеличени заплатите на служителите на МВР"}
{"url": "http://www.focus-news.net/news/2017/06/28/2409524/stara-zagora-balgariya-triumfira-na-balkaniadata-za-yunoshi-po-voleybol.html", "text": "Истински подарък за „Европейския град на спорта 2017“ поднесоха снощи в Стара Загора националите ни, които спечелиха титлата на Балканиадата по волейбол за юноши до 17 години. Това съобщиха от пресцентъра на Община Стара Загора. Водени от треньора Драган Иванов те победиха Сърбия с 3:1 (25:27, 25:17, 25:18, 25:14),  и вдигнаха купата в Общинската спортна зала „Стара Загора“. Така волейболистите ни завършиха генералната репетиция преди Европейското първенство 2017 в Турция (3-11 юли) и дадоха заявка и надежди за медали. Ресорният зам.-кмет Красимира Чахова поднесе поздравления на победителите и пожелание за успешно представяне на европейския турнир.\r\nПървият гейм премина изключително равностойно, като двата тима на няколко пъти сменяха водачеството. Напрежението в българския тим обаче, доведе до няколко наивни грешки и съперникът дръпна с 21:18. Сърбите пропуснаха първия си геймбол при 24:22, а след това нашите направиха успешен блок и изравниха за 24:24. Гостите все пак надделяха в решителния момент и затвориха частта с 27:25.\r\nПри пасив от 1:4 треньорът Драго Иванов поиска таймаут в началото на втория гейм и още до първото прекъсване „лъвчетата“ обърнаха до 8:6. Те продължиха да доминират и авансът им до втората пауза стигна 7 точки - 16:9, а след това логично и заслужено се стигна до равенство в геймовете 1:1 след 25:17 за България.\r\nВъзползвайки се от психологическото си предимство, младите ни волейболисти започнаха силно и третия гейм. Те поведоха с 8:4, а по-късно и с 14:7, но необясним срив в редиците ни доведе до равенство 16:16. За радост на феновете в Стара Загора драматичните мигове в гейма свършиха дотук и българският отбор спечели частта с 25:18.\r\nС оглед на развитието на мача и категоричното българско надмощие, четвъртият гейм се превърна в очакван завършек на двубоя, а с това и на целия шампионат. Националите ни спечелиха с разлика, като оставиха съперника на 14 точки. С това България завърши с победа с 3:1 гейма и триумфира с балканска титла, а Сърбия остана със сребърните отличия.\r\nКрайно класиране на Балканиадата 2017 за юноши до 17 години:\r\n1. България\r\n2. Сърбия\r\n3. Турция\r\n4. Босна и Херцеговина\r\n5. Румъния\r\n6  .Молдова\r\n7. Черна гора\r\n8. Македония", "date": "2017-06-28", "title": "Стара Загора: България триумфира на Балканиадата за юноши по волейбол"}
{"url": "http://www.focus-news.net/news/2017/06/28/2409523/pleven-mazh-s-psihichni-problemi-e-podpalil-zhilishteto-si-v-zh-kvoden-v-grada-zasegnat-e-i-saseden-apartament.html", "text": "На 27 юни 2017 година в 14.47 часа в Оперативен център при РДПБЗН в Плевен е съобщено за пожар в апартамент на 7 етаж в Плевен ж. к.\"Воден\". Това съобщиха от ОДМВР - Плевен. Пожарът е умишлен, причинен от собственика, с психични проблеми. Унищожени са домашно имущество и са опушени стени 100 кв. метра разгърната площ. Вследствие на инцидента са причинени вреди и на съседен апартамент – повредена е мазилка 20 кв.м.; дограма 3 кв.м.; готварска печка; опушени стени 100 кв.м. Пострадали няма. Пожарът е погасен от служители на РСПБЗН – Плевен.", "date": "2017-06-28", "title": "Плевен: Мъж с психични проблеми е подпалил жилището си в ж. к.\"Воден\" в града, засегнат е и съседен апартамент"}
{"url": "http://www.focus-news.net/news/2017/06/28/2409526/api-do-1300-ch-dvizhenieto-ot-km-16-do-km-17-po-avtomagistrala-trakiya-v-posoka-sofiya-se-osashtestvyava-v-edna-lenta-poradi-remontni-deynosti.html", "text": "До 13.00 ч. движението от км 16 до км 17 по автомагистрала \"Тракия\" впосока София се осъществява в една лента, поради ремонтни дейности. Това съобщиха от пресцентъра на Агенция \"Пътна инфраструктура\" (АПИ).", "date": "2017-06-28", "title": "АПИ: До 13.00 ч. движението от км 16 до км 17 по автомагистрала \"Тракия\" в посока София се осъществява в една лента, поради ремонтни дейности"}
{"url": "http://www.focus-news.net/news/2017/06/28/2409528/veliko-tarnovo-gradat-domakinstva-natsionalnata-diskusiya-magistrala-hemus-vazrazhdaneto-na-balgarskiya-sever.html", "text": "Велико Търново ще домакинства националната дискусия „Магистрала „Хемус” – възраждането на българския Север. Това съобщиха от пресцентъра на Община Велико Търново. Форумът за доизграждането на големия инфраструктурен обект в България ще събере на 29 юни /четвъртък/ в Старата столица представители на изпълнителната, законодателната, местната власт, бизнеса, медиите. Организатор на дискусията е вестник „24 часа”, в партньорство с Министерството на регионалното развитие и благоустройството, както и Община Велико Търново. Събитието ще се състои в Голяма зала на Общината, а началото му е в 14,00 ч.\r\nФорумът ще бъде открит от министъра на регионалното развитие Николай Нанков, кмета на старопрестолния град и председател на Националното сдружение на общините Даниел Панов и Цветан Цветанов – председател на най-голяма парламентарна група и народен представител от Великотърновски регион. Поканени за участие са народни представители от всички парламентарни групи, кметове и представители на общините и общинските съвети, през чиито територии ще премине аутобана, предприемачи, представители на строителни фирми, журналисти. \r\nВ началото на мандата на настоящето правителство съединяването на магистрала „Хемус”, заедно със строителството на високоскоростния път Русе – Велико Търново, част от Девети паневропейски коридор „Хелзинки – Истанбул”, бяха потвърдени като инфраструктурни приоритети с национално значение. За аутобана между настоящата, старата и морската столици на България вече са обявени процедури за строителство на два лота. Магистрала „Хемус” ще преминава на 15 километра, а не на 40 км., както предвиждаше предишният вариант. Приближаването на трасето бе инициирано от Даниел Панов и стана факт през 2015 г.", "date": "2017-06-28", "title": "Велико Търново: Градът домакинства националната дискусия „Магистрала „Хемус” – възраждането на българския Север”"}
{"url": "http://www.focus-news.net/news/2017/06/28/2409530/die-welt-turskoto-razuznavane-sabira-informatsiya-za-germanski-polititsi.html", "text": "Турция разгневи властите на ФРГ не само с искането си за предоставяне на информация за предполагаемите последователи на Фетхуллах Гюлен в страната. По данни на националния ежедневник Die Welt разузнавателните служби на Анкара сега събират информация и за редица германски политици.\r\nФедералната криминална служба е разговаряла с някои от членовете на германския парламент, включително с депутати, които са експерти в областта на вътрешната и външната политика, а също и в сферата на отбраната. Говорителка на службата потвърди, че дискусията са е състояла и в рамките и е обсъдена „предполагаема активност на чуждестранни разузнавателни служби, която е проблемна“. \r\n„Защитата на членове на Бундестага е отговорност на Федералната криминална служба\", подчерта говорителката й. Други подробности за предполагаемата дейност на турското разузнаване обаче тя не коментира към момента.. Тереза Герова", "date": "2017-06-28", "title": "Die Welt: Турското разузнаване събира информация за германски политици"}
{"url": "http://www.focus-news.net/news/2017/06/28/2409529/ruse-shofyorite-da-se-dvizhat-s-povisheno-vnimanie-v-rayona-na-paten-vazel-volov-poradi-avariral-tezhkotovaren-avtomobil.html", "text": "Шофьорите да се движат с повишено внимание, спазвайки указанията на служителите на \"Пътна полиция\" по път I-2 Русе - Разград в град Русе, в района на пътен възел \"Волов\", поради аварирал тежкотоварен автомобил. За това предупреждават от пресцентъра на Агенция \"Пътна инфраструктура\".", "date": "2017-06-28", "title": "Русе: Шофьорите да се движат с повишено внимание в района на пътен възел \"Волов\", поради аварирал тежкотоварен автомобил"}
{"url": "http://www.focus-news.net/news/2017/06/28/2409517/ministar-nikolina-angelkova-balgariya-ne-e-slanchev-bryag.html", "text": "България не е Слънчев бряг. Това каза министърът на туризма Николина Ангелкова в предаването „Здравей, България“ по Нова телевизия. Ангелкова даде пример с Ибиса в Испания, като посочи, че е курорт за забавление. По думите й в България Слънчев бряг може да се определи също като такъв. „Прекалено много внимание се обръща на инцидентни случаи по Черноморието. България, независимо дали ви се вярва или не, своеобразно класациите на големите туроператори, с които работим, е на едно от първите места като дестинация за семейна почивка. Т.нар. \"алкохолен\" туризъм се свързва само и единствено със Слънчев бряг, а по-скоро той е една дестинация за забавление, каквато има в Испания, Гърция. Всяка една държава има курортно място, където хората се забавляват. Като дял, семейният туризъм заема над 60% от общия по българското Черноморие“, обясни Ангелкова. Тя посочи, че ще почива по българското Черноморие – и в северната, и в южната му част. По думите й на южния плаж в Слънчев бряг няма никакви нарушения при направената изненадваща проверка. „Там няколко поредни години няма никакви нарушения. Организирахме с РИОСВ проверка, за да се види дали са вързани заведенията с канализационната мрежа. Всички институции, които контролират безопасното протичане на сезона, присъстваха на проверката. Водите по българското море са чисти. Необходимо е на Синеморец да се изгради пречиствателна станция. В Лозенец се направи задържателен резервоар и там нямаме проблеми. Основен топ приоритет е изграждането на пречиствателни станции по Черноморието. Септември месец предстои разширяването на пречиствателната станция на Златни пясъци. Там има дълбоководно заустване“, допълни Ангелкова. Тя увери, че непрекъснато се следи с проби от РЗИ чистотата на водата и ще бъдат безкомпромисни с нарушителите.    \r\n„Миналата година беше рекордна за туризма и се очаква тази година да я подобрим. За момента вървим с ръст около 7%. За лятото миналата година имахме около 6,5 млн. чуждестранни туристи в периода май-октомври. От януари до май вървим с почти 13% ръст в сравнение с миналата година. Приходите изпреварват с от 0,5% до 1% броя на туристите, които ни посещават. Миналата година имахме ръст от около 16-17% (8,2 млн. чуждестранни туристи) и над 17% ръст на приходите (над 6 млрд. лв.)“, обясни Ангелкова. \r\nПопитана дали има достъп до плажа Силистар, Ангелкова посочи, че по информация на кмета на община Царево, има общински път, който стига на 40-50 м от плажа. „Може да достигне линейка. Осигурен е автобусен транспорт от Синеморец до Силистар. Лично ние ще направим проверка, за да се уверим, че има достъп най-вече на линейка до там“, каза още министърът на туризма.", "date": "2017-06-28", "title": "Министър Николина Ангелкова: България не е Слънчев бряг"}
{"url": "http://www.focus-news.net/news/2017/06/28/2409531/sliven-34-godishna-zhena-e-s-opasnost-za-sled-paten-intsident-v-shivachevo.html", "text": "На 27 юни, около 10.45 часа, на път в землището на град Шивачево е станало пътно произшествие. Това съобщиха от ОДМВР-Сливен. Лек автомобил “Пежо”, управляван от мъж на 37 години от твърдишкото село Жълт бряг, губи управление над автомобила и се удря извън пътното платно. От произшествието е пострадала жена на 34 години, пътник в автомобила. Тя е откарана в МБАЛ-Сливен в тежко състояние с опасност за живота. Пробата за употреба на алкохол на водача е отрицателна. По случая е образувано досъдебно производство.", "date": "2017-06-28", "title": "Сливен: 34-годишна жена е с опасност за след пътен инцидент в Шивачево"}
{"url": "http://www.focus-news.net/news/2017/06/28/2409527/glaven-komisar-hristo-terziyski-gd-natsionalna-politsiya-kam-momenta-nyama-zadarzhani-za-napadenieto-sreshtu-semeystvoto-na-zamestnik-glavniya-myuftiya.html", "text": "Към момента няма задържани по случая с нападението срещу семейството на заместник-главния мюфтия. Това каза главен комисар Христо Терзийски, директор на  ГД „Национална полиция“ в „Тази сутрин“ по бТВ.  „Колегите от СДВР активно работят по случая. Инцидентът е възникнал около 11.40 часа вчера преди обяд. Пред входа на голям хипермаркет е възникнал скандал. На място са се отзовали колеги от Второ районно управление. Предприели са незабавни действия“, каза той. Главен комисар Терзийски поясни, че заместник-главния мюфтия заедно с полицейски патрул са направили обход на района, но лицата, с които е възникнал инцидента, не са могли да бъдат установени. По думите му има видеозапис от инцидента, но той не е с добро качество. Директорът на ГД „Национална полиция“ посочи, че колегите му работят за установяване на записи от други камери. „Този инцидент ще бъде решен от нас със задържането на съответните извършители, независимо, че по първоначални данни могат да бъдат и непълнолетни“, допълни главен комисар Христо Терзийски.", "date": "2017-06-28", "title": "Главен комисар Христо Терзийски, ГД „Национална полиция“: Към момента няма задържани за нападението срещу семейството на заместник-главния мюфтия"}
{"url": "http://www.focus-news.net/news/2017/06/28/2409533/kyustendil-obshtinskiyat-teatar-v-dupnitsa-e-domakin-na-operetata-edna-nosht-vav-venetsiya.html", "text": "Общинският театър в Дупница е домакин на оперетата „Една нощ във Венеция”. Това каза пред Радио „Фокус” – Кюстендил Христо Апостолов, експерт в Община Дупница. От 19.00 часа в залата на общинския театър ще бъде представена оперетата от гостуващия състав на Държавен музикален и балетен център – София. „Спектакълът е един от шедьоврите на Йохан Щраус. Незабравимата му музика ще поведе публиката в пъстрата бъркотия на веселия венециански карнавал, сред пищните декори и костюми с много смях и пикантни флиртове”, каза още Христо Апостолов. Режисьор на спектакъла е Светозар Донев, а диригентството е поверено на Игор Богданов.\r\nВенцеслав ИЛЧЕВ", "date": "2017-06-28", "title": "Кюстендил: Общинският театър в Дупница е домакин на оперетата „Една нощ във Венеция”"}
{"url": "http://www.focus-news.net/news/2017/06/28/2409537/sliven-10-chasa-e-prodalzhila-operatsiya-v-mbal-d-r-ivan-seliminski-na-bremenna-zhena-postradala-pri-katastrofa-nalozhilo-se-e-izvarshvaneto-na-sektsio.html", "text": "Екип от специалисти в МБАЛ „Д-р Иван Селимински“-Сливен се бори са живота на 34-годишна бременна жена, пострадала при катастрофа на 27 юни, съобщиха за Радио „Фокус“ – Сливен от лечебното заведение. Гинеколози, ортопеди и неврохирурзи извършиха операция, продължила повече от 10 часа. В екипа се включиха съдови хирурзи от болница „Тракия – Парк“ – Стара Загора. Пациентката е получила тежки травми на глава и крайници. Наложило се е извършването на секцио. Бебето е момиченце, тежи 2,8 килограма. Състоянието му е добро. Майката е в Отделението по реанимация, на командно дишане.\r\nСъщо в реанимация е настанено момченце на година и 11 месеца, което е паднало от 4 метра височина. Състоянието му е добро.\r\nПрез изминалото денонощие спешна помощ в болницата са потърсили 45 души. Приети са 25 от тях. Извършени са 5 операции и 4 раждания.", "date": "2017-06-28", "title": "Сливен: 10 часа е продължила операция в МБАЛ „Д-р Иван Селимински“ на бременна жена, пострадала при катастрофа, наложило се е извършването на секцио"}
{"url": "http://www.focus-news.net/news/2017/06/28/2409534/sofiya-dvizhenieto-po-pat-ii-82-dolni-pasarel-shtarkelovo-gnezdo-se-osashtestvyava-v-edna-lenta-poradi-remontni-deynosti.html", "text": "Движението по път II-82 Долни Пасарел-Щъркелово гнездо се осъществява в една лента, поради ремонтни дейности. Това съобщиха от пресцентъра на Агенция \"Пътна инфраструктура\".", "date": "2017-06-28", "title": "София: Движението по път II-82 Долни Пасарел-Щъркелово гнездо се осъществява в една лента, поради ремонтни дейности"}
{"url": "http://www.focus-news.net/news/2017/06/28/2409522/gl-komisar-hristo-terziyski-gd-natsionalna-politsiya-ne-tryabva-da-ima-dilema-pari-sreshtu-uniformi-v-mvr.html", "text": "Не трябва да има дилема пари срещу униформи. Това каза главен комисар Христо Терзийски, директор на  ГД „Национална полиция“ в „Тази сутрин“ по бТВ за ситуацията в МВР. Полицаите винаги трябва да бъдат униформени, в добър външен вид, така че да всяват респект, обясни Терзийски. „Проблем е, че доста време назад не са давани и не са получавани униформи както на служителите от полицията, така и на тези от „Гранична полиция“, и на колегите от пожарната“, каза главен комисар Терзийски. По думите му една част от униформите служителите на МВР си осигуряват сами. „Сложно е осигуряването на такива количества. Не мога да влизам в такива подробности, тъй като не е в моята компетентност да казвам как назад във времето са вървели обществените поръчки, защото наистина е казус. Една униформа не се намира на свободния пазар. Не е лесно да се направи обществена поръчка и от пет униформи да се избере една, като да кажем при закупуването на автомобили. Важно е освен да се направи, да бъде здрава, за да може поне две години да се ползва от един служител. Той за една година разполага с бюджет от около 400-500 лв., с които е длъжен да си закупи униформа“, коментира главен комисар Терзийски. Попитан дали остават протестите на служителите от МВР, гл. комисар Христо Терзийски поясни, че се води диалог. „В утрешния ден е насрочен съвет за социално партньорство. Предполагам, че ще обсъдят всички по-нататъшни действия на едната и на другата страна“, допълни директорът на „Национална полиция“.", "date": "2017-06-28", "title": "Гл. комисар Христо Терзийски, ГД \"Национална полиция\": Не трябва да има дилема пари срещу униформи в МВР"}
{"url": "http://www.focus-news.net/news/2017/06/28/2409540/kyustendil-romanat-na-nikolay-terziyski-otlachvane-shte-bade-predstaven-v-dupnitsa.html", "text": "Романът на Николай Терзийски „Отлъчване“ ще бъде представен в Дупница. Това съобщи за Радио „Фокус” – Кюстендил Катя Йоцова, уредник на изложбена зала „Околийска къща”. Представянето ще се състои от 17.30 часа в изложбената зала. Авторът на романа е от Дупница и е избрал да представи творбата си пред своите съграждани на рождената си дата – 28 юни. По думите на Катя Йоцова авторът Николай Терзийски е израснал в Дупница и това е дало отражение върху творбата му, защото една от главите ѝ е разказана изцяло на диалекта, който се говори в града.\r\nВенцеслав ИЛЧЕВ", "date": "2017-06-28", "title": "Кюстендил: Романът на Николай Терзийски „Отлъчване“ ще бъде представен в Дупница"}
{"url": "http://www.focus-news.net/news/2017/06/28/2409539/v-92-sarbiya-kandidatat-za-ministar-na-otbranata-aleksandar-vulin-zayavi-che-smyata-da-se-pridarzha-kam-politikata-na-voenen-neutralitet.html", "text": "Кандидатът за министър на отбраната Александър Вулин заяви, че смята да се придържа към политиката на военен неутралитет, предава белградското радио В-92, като се позовава на интервю на Вулин пред Telegraf.\r\nВ интервюто Александър Вулин заявява, че \"Сърбия, под ръководството на президента Вучич, се е утвърдила като ключов фактор и гарант за стабилността на Балканите\".\r\nСпоред него \"формираната политика на военен неутралитет трябва да се продължи\".\r\nАлександър Вулин е завършил право и е работил като журналист. Избиран е за депутат от Социалистическата партия и е ръководил Бюрото за Косово и Метохия в сръбското правителство. В кабинета на Александър Вучич заемаше поста министър на труда и социалната политика..Тереза Герова", "date": "2017-06-28", "title": "В-92 (Сърбия): Кандидатът за министър на отбраната Александър Вулин заяви, че смята да се придържа към политиката на военен неутралитет"}
{"url": "http://www.focus-news.net/news/2017/06/28/2409541/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata-na-29-yuni.html", "text": "„Софийска вода” временно ще прекъсне водоснабдяването в някои части на столицата на 29 юни 2017 г. (четвъртък). Това съобщъха от пресцентъра на водоснабдителното дружество.\r\nВъв връзка с подмяна на пожарен хидрант на бул. „Президент Линкълн“ , кв. „Овча купел“ ,  се налага спиране на водоподаването от 9:00  до 21:00 часа на клиентите на „Софийска вода”, живеещи в района на:\r\n- бул. „Президент Линкълн“, ул. „Кукуряк“, ул. „Земляне“, ул. „Месечинка“, ул. „Кърпи кожух“.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: бул. „Президент Линкълн“ ъгъла с ул. „Кукуряк“.\r\nВъв връзка с монтаж на спирателен кран на ул. „Латин Колев“ , кв. „Требич“ ,  се налага спиране на водоподаването от 9:00  до 21:00 часа на клиентите на „Софийска вода”, живеещи в района на:\r\n- ул. „Латин Колев“, ул. „Равнец“, ул. „Владимир Конев“, ул. „Мрахорица“, ул. „Павел Венков“.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Латин Колев“ ъгъла с ул. „Спортист.\r\nВъв връзка с пресвързване на новоизграден уличен водопровод на ул. „Акад. Вера Мутафчиева“ , кв. „Кръстова вада“ ,  се налага спиране на водоподаването от 9:00  до 11:00 часа на клиентите на „Софийска вода”, живеещи в района на:\r\n- ул. „Акад. Вера Мутафчиева“, ул. „Иван Андонова“ №7, №7А.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Акад. Вера Мутафчиева“ №6.\r\nВъв връзка с подмяна на пожарен хидрант и монтаж на спирателен кран на ул. „Неделчо Бончев“ , НПЗ „Искър“ ,  се налага спиране на водоподаването от 9:00 до 19:00 часа на клиентите на „Софийска вода”, живеещи в района на:\r\n- ул. „Неделчо Бончев“,  ул.  „Поручик Христо Топракчиев“,  ул. „Полковник Васил Златарски“,  ул. „Подпоручик Йордан Тодоров“,  ул. „Генерал Борис Ганев“, ул. „Капитан Симеон Петров“.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Неделчо Бончев“  ъгъла с ул. „Поручик Христо Топракчиев““.\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2017-06-28", "title": "„Софийска вода” временно ще прекъсне водоснабдяването в някои части на столицата на 29 юни"}
{"url": "http://www.focus-news.net/news/2017/06/28/2409543/novo-obsledvane-za-ekonormite-shte-se-pravi-na-tsentralite-v-maritsa-iztok-vav-vrazka-s-nakazatelnata-protsedura-ot-ek-zaradi-zamarsyavane-na-vazduha-sas-seren-dioksid.html", "text": "КНСБ и КТ „Подкрепа“ настояват за ново обследване на еконормите по отношение на чистотата на въздуха в централите на „Марица-изток“. Това стана на среща между представители на двете организации с министъра на околната среда и водите Нено Димов, съобщиха от пресцентъра на Министерството на околната среда и водите. Искането е във връзка с наказателната процедура от Европейската комисия (ЕК) срещу България заради замърсяване на въздуха със серен диоксид от централите на „Марица-изток“ край Гълъбово. Според президента на КНСБ Пламен Димитров в ЕС са обследвани 400 централи, но евроексперти не са идвали никога да проверяват българските предприятия. Не са взети предвид и всички налични инсталации и техники. \r\nМинистър Димов обяви, че ще организира специална среща за набелязване на точките за замерване в региона. За целта ще бъде ангажирана Изпълнителната агенция по околна среда. Трябва да се защити икономическия, но и екологичния ефект от работата на централите  „Марица- изток“ и те трябва да влязат в нормите, заяви министърът.\r\nНа срещата бяха обсъдени и процедурите на Европейския съюз във връзка с възможните варианти за обжалване на евентуален акт срещу България заради наказателната процедура. Създаването на работна група за ползите от големите горивни инсталации за икономиката на България също бе предмет на разговора.", "date": "2017-06-28", "title": "Ново обследване за еконормите ще се прави на централите в „Марица-изток“, във връзка с наказателната процедура от ЕК, заради замърсяване на въздуха със серен диоксид"}
{"url": "http://www.focus-news.net/news/2017/06/28/2409544/pregled-na-nyakoi-ot-osnovnite-temi-v-germanskiya-pechat-agentsiya-fokus.html", "text": "В рамките на операция срещу радикални ислямисти в Германия, Испания и Великобритания са арестувани шестима предполагаеми симпатизанти на близкоизточната радикална групировка „Ислямска държава“, съобщава националният ежедневник Die Frankfurter Allgemeine Zeitung.\r\nОт Министерството на вътрешните работи на Испания поясниха, че следователите са успели да задържат четирима заподозрени в Палма де Майорка. Един предполагаем ислямист е арестуван в Германия, а друг – във Великобритания. \r\nСпоред разследващите органи шестимата са част от клетка на „Ислямска държава“ в Европа. В радикално видеообръщение те са изказали подкрепа за извършването на самоубийствени атентати на територията на Стария континент.\r\n*** Социологическите проучвания на общественото мнение показват, че разликата в подкрепата на гражданите за Германската социалдемократическа партия (ГСДП) и Съюза (ХДС/ХСС) продължава да нараства, пише изданието Der Stern.\r\nСъгласно анкета, проведена от телевизионния канал RTL, социалдемократите може да разчитат на гласовете на 23 % от гражданите на ФРГ, докато управляващата партия на канцлера Ангела Меркел получава подкрепа от 40 % от германците – най-високите нива, регистрирани за Съюза (ХДС/ХСС) от септември 2015 г. насам.\r\n„Левица“ получава по-силна подкрепа в сравнение с данните от проучванията от предходната седмица и достигат до девет процента в рейтингите. На същото ниво са и „Зелени“. Популистката „Алтернатива за Германия“ продължава да губи електората си – едва седем на сто от избирателите са готови да гласуват за партията на Фрауке Петри.\r\n*** Парламентът на Чешката република одобри затягането на Закона за имиграцията, съобщава германският национален ежедневник Die Zeit. Предложението премина гласуването в Камарата на представителите с подкрепата на 113 депутати. „Против“ се изказаха само деветима от народните представителите в залата.\r\nИзмененията целят усложняване на процедурите за събиране на семейства и предоставянето на правна помощ за търсещите убежище. В бъдеще на кандидатите за закрила може да им бъде отказано разрешително за пребиваване, ако пропуснат да се явят на насрочено изслушване или предоставят документи с неверни данни и съдържание. \r\nПредстои законодателните промени да бъдат утвърдени от президента Милош Земан, което обаче се очаква да премине безпроблемно.\r\nКритиците предупреждават, че законът е в противоречие с международните договори и директивите на ЕС. Адвокатите алармират, че промените  нарушават правата на човека и пренебрегват върховенството на закона, без при това да допринасят за по-голяма сигурност на чешките граждани.\r\n*** Турция разгневи властите на ФРГ не само с искането си за предоставяне на информация за предполагаемите последователи на Фетхуллах Гюлен в страната. По данни на националния ежедневник Die Welt разузнавателните служби на Анкара сега събират информация и за редица германски политици.\r\nФедералната криминална служба е разговаряла с някои от членовете на германския парламент, включително с депутати, които са експерти в областта на вътрешната и външната политика, а също и в сферата на отбраната. Говорителка на службата потвърди, че дискусията са е състояла и в рамките и е обсъдена „предполагаема активност на чуждестранни разузнавателни служби, която е проблемна“. \r\n„Защитата на членове на Бундестага е отговорност на Федералната криминална служба\", подчерта говорителката й. Други подробности за предполагаемата дейност на турското разузнаване обаче тя не коментира към момента.\r\n***", "date": "2017-06-28", "title": "Преглед на някои от основните теми в германския печат (Агенция „Фокус“)"}
{"url": "http://www.focus-news.net/news/2017/06/28/2409545/chez-izvarshva-izvanreden-otchet-na-elektromerite-vav-vrazka-s-novata-tsena-na-elektroenergiyata.html", "text": "Във връзка с новите цени на електроенергията, които влизат в сила от 01 юли 2017 г., „ЧЕЗ Разпределение България“ АД започва извънредно отчитане на електромерите на  клиентите. Това съобщиха от пресцентъра на ЧЕЗ България. Графикът на извънредния отчет ще бъде публикуван на сайта на дружеството www.cez-rp.bg. Информация ще може да се получи също в центровете за обслужване на клиенти на ЧЕЗ и на денонощната телефонна линия 0700 10 010.\r\nС цел да се обезпечи бързото и качествено отчитане на електромерите, компанията ангажира допълнително 328 служители. Всички отчетници ще работят с удължено работно време, както и в почивните дни – на 1 и 2 юли.\r\nПоради физическата невъзможност всички електромери да бъдат отчетени в един и същи ден, месечните сметки на клиентите ще бъдат преизчислени към датата на въвеждане на новите цени.\r\nС цел гарантиране на максимална коректност при таксуване на консумираната електроенергия, клиентите имат възможност сами да отчетат показанията на електромерите си на 30 юни 2017 г. Самоотчитането е по желание и не отменя извършването на месечен отчет от страна на дружеството.  \r\nКлиентите, които желаят да се възползват от тази възможност, трябва да направят своя отчет на 30 юни 2017 г. и да подадат данните към компанията между 1 и 5 юли  на телефонната линия 0700 10 010 (меню 2), на zaklienta@cez.bg, през уеб-сайта www.cez.bg, меню „Самоотчет“ и в центровете за обслужване на клиенти на ЧЕЗ. Те трябва да посочат данните от електромера по всички тарифи, клиентски номер, трите имена на титуляра и адреса на обекта, за който се декларират показания. Подадените данни за самоотчет през този период се считат за отчетено потребление към 30.06.2017 г., включително.  \r\nФактурите през месец юли ще съдържат две стойности за използваната електроенергия – по стари и по нови цени.", "date": "2017-06-28", "title": "ЧЕЗ извършва извънреден отчет на електромерите във връзка с новата цена на електроенергията"}
{"url": "http://www.focus-news.net/news/2017/06/28/2409542/georgi-gyokov-bsp-gerb-partnyorite-si-meni-no-politikata-ne.html", "text": "ГЕРБ партньорите си мени, но политиката – не. Ако не вярвате на мен, питайте Реформаторите. С тези думи народният представител от „БСП за България” Георги Гьоков се обърна към „Обединени патриоти”, във връзка с предложението на БСП за промени в Закона за държавното обществено осигуряване, предвиждащ минималната пенсия за осигурителен стаж и възраст да стане в размер на 300 лева от 1 юли 2017 г., предаде репортер на Агенция „Фокус”. Гьоков напомни, че предложението на Министерски съвет за увеличение на минималния размер на пенсията за осигурителен стаж и възраст на 180 лв. от 1 юли и 200 лв. от 1 октомври 2017 г. е било подкрепено единодушно от всички парламентарни групи на първо четене. „Надали на пенсионерите има стана ясно защо отхвърлихте нашия законопроект за преизчисляване на пенсиите, което щеше да доведе до увеличаването им с 20 на 100, а приехте този на Министерски съвет за вдигане само и единствено на минималните пенсии, който освен, че не решава дори малка част от проблемите, нарушава и осигурителни принципи”, заяви Гьоков. По думите му БСП е подкрепила законопроекта на първо четене, но с убеденост, че увеличението само на минималните пенсии крие рискове и ще доведе до негативни последици. Той се обърна към управляващите с думите: „Предлагаме от 1 юли минималната пенсия да стане 300 лева. Помагаме ви да изпълните обещанията си”. Гьоков обвини „Обединените патриоти”, че гласувайки „за” увеличението на минималните пенсии на 200 лева, съгласно предложението на Министерски съвет, отстъпват от предизборните си обещания. „Вярно, че натискът от вашия голям коалиционен партньор е огромен, но от „БСП за България”, с нашето предложение за 300 лева минимална пенсия и преизчисляване на останалите, ви даваме възможност да излезете от ситуацията и да спазите предизборните си обещания към българите. ГЕРБ са ясни, те по друг начин печелят избори, но вие не се обричайте да останете извън Народното събрание следващите 20 години заради това, че не си спазвате обещанията и се подавате на манипулации от ГЕРБ”, коментира още Гьоков и призова цялата парламентарна група на обединените патриоти да не участва в гласуването в знак на добра воля към пенсионерите. \r\nИван ЛАЗАРОВ", "date": "2017-06-28", "title": "Георги Гьоков, БСП: ГЕРБ партньорите си мени, но политиката – не"}
{"url": "http://www.focus-news.net/news/2017/06/28/2409547/pregled-na-osnovnite-temi-v-pazardzhishkiya-pechat.html", "text": "Водеща тема за вестник „Знаме” е: „Испанци дойдоха и закопчаха кмет и родата му за сводничество”. Седем души от село Семчиново, заедно с кмета Пламен Темелков, бяха задържани от спецполицаи от ГДБОП, служители на РУ-Септември и представители на Испанската специализирана прокуратура. Арестите са извършени в Семчиново, Ковачево, Септември и в Бургас. Мъжете незабавно са откарани към столицата за разпити. Статията припомня, че кметът от ромски произход бе въдворен по същия начин – с полиция, и в първия си работен ден на кметуването през ноември 2015-а. \r\nСред водещите заглавия на втора страница е: „Внасят въпроса за булевард „Стамболийски” в ситипарламента”. Съдбата на дърветата по бул. “Александър Стамболийски” в Пазарджик е в ръцете на участниците в три от постоянните комисии към Общинския съвет. Комисията по жалби, сигнали и предложения на граждани предложи въпросът да бъде широко обсъден публично. На същото мнение е и комисията по местно самоуправление, обществен ред и сигурност, а от комисията по устройство на територията предлагат участниците в инициативния комитет за защита на дърветата по булеварда да направят свое предложение как точно да изглежда това пространство. \r\n„Кърлежи, коремни инфекции и високо кръвно ни морят в жегата”, е водещо заглавие на трета страница. Проверка на изданието е показала, че през първите 24 часа на новата седмица през спешното отделение в областната болница са преминали 75 души. Според медиците заболеваемостта е нормална за сезона и картината не се е променила заради жегите. \r\nНа четвърта страница водеща е темата образование, а заглавието гласи: „Закриват седем паралелки”. 1805 седмокласници са подали заявления за класиране на първия етап за прием в средно училище. От утвърдените 42 профилирани паралелки в профилираните гимназии, в средните и в обединените училища 40 са с над допустимия минимален брой ученици съгласно действащите разпоредби. Две са под този минимум и ще бъдат закрити. Закрити ще бъдат и 5 професионални паралелки, за които също няма достатъчно кандидати, уточнява ежедневникът. \r\nПоследната страница е посветена на културните прояви в региона. Водещото заглавие е „Равногор ще чества 240 години от създаване на селото”. \r\nВодещо заглавие за вестник „Пазарджишка Марица” е: „Арестуваха кмет, заподозрян за сводничество”. Първият човек в септемврийското село Семчиново Пламен Темелков е бил арестуван при спецакция сутринта вчера. В операцията на столичните полицаи, извършена под наблюдението на Специализираната прокуратура, са били задържани още шестима души. Арестът е бил по европейска заповед, издадена от Испания. Разследването е за сводничество и трафик на „жива плът“, но не се знае дали става въпрос за скорошно престъпление, или историята е стара, пише изданието. Темата заема и голяма част от четвърта страница. \r\n„Пазарджик не подкрепя протеста на инструкторите”, е основна тема за втора страница. Коментарът на варианта, в който практическите изпити трябва да се провеждат само в държавни коли със специално оборудване, е на Георги Илинов – председател на местното Сдружение на автоинструкторите. \r\n„Кандидатът с най-висок бал влиза в математическата”, научаваме от водещото заглавие на трета страница. Кандидатът с най-висок бал сред кандидат-Гимназистите тази година е Станислав Тодоров, които е събрал 492.5 точки. Той влиза в Математическата гимназия. Езиковата гимназия, Математическата и Професионалната гимназия по икономика и мениджмънт в областния град, както и велинградските средни училища „Св. св. Кирил и Методий“ и СУ „Васил Левски“, са най-желаните училища от седмокласниците. Това стана ясно след излизането на първо класиране. Изненади в списъка с топ училища с най-много кандидати няма, тъй като такава беше равносметката и миналата година, допълва ежедневникът. Сред по-интересните заглавия са: „ВиК плаши с воден режим в 13 села” и „В Пазарджик няма огнище на туберкулоза”.", "date": "2017-06-28", "title": "Преглед на основните теми в пазарджишкия печат"}
{"url": "http://www.focus-news.net/news/2017/06/28/2409549/mvr-edin-chovek-e-zaginal-a-31-sa-raneni-pri-katastrofi-v-stranata-prez-izminaloto-denonoshtie.html", "text": "Един човек е загинал, а 31 са ранени при катастрофи в страната през изминалото денонощие, съобщиха от пресцентъра на МВР. Трима от пострадалите са с опасност за живота. За денонощието са станали 25 тежки пътни инцидента. На територията на столицата са станали 159 леки и 6 тежки катастрофи, при които са пострадали шестима души. \r\nОт началото на годината в 2 888 пътни инцидента са загинали 281 души, а 3575 са били ранени.", "date": "2017-06-28", "title": "МВР: Един човек е загинал, а 31 са ранени при катастрофи в страната през изминалото денонощие"}
{"url": "http://www.focus-news.net/news/2017/06/28/2409546/mustafa-karadaya-dps-prizovavame-gerb-da-poeme-otgovornost-izvarshitelite-na-porednata-proyava-na-islyamofobiya-v-sofiya-da-badat-nakazani.html", "text": "Остро поставяме въпроса за акта от вчера и призоваваме най-голямата политическа сила в Парламента да поеме своята отговорност и да предприеме всички необходими адекватни действия за наказване на извършителите. Това каза председателят на ПГ на ДПС Мустафа Карадайъ в декларация от името на групата по повод нападението над семейството на заместник-главния мюфтия вчера, предаде репортер на Агенция „Фокус“. „Вчера беше регистрирана поредна проява на ислямофобия. Изключително дръзко, нагло и безпардонно едни лица нападнаха беззащитни жени в европейска София, само защото са носели забрадка и изповядват ислям“, обясни той. „Налагането на езика на омразата, насаждането на омраза, превръщането на представителите на мюсюлманската религия в еквивалент на проблеми, на врагове, е тревожно явление и някой трябва да каже стоп“, заяви Мустафа Карадайъ. Според него, ако днес все още е време за оценки и реакции, утре може да е късно за каквито и да са действия. „Последният случай е показателен – независимо от законовата дефиниция на забранени атрибути в облеклото, общественото съзнание не разграничава традиционната в исляма и не само в исляма забрадка и я приема като забранена със закон“, обясни лидерът на ДПС и допълни, че не е нормално носенето на забрадка да е проблем.\r\nБиляна ИВАНОВА", "date": "2017-06-28", "title": "Мустафа Карадайъ, ДПС: Призоваваме ГЕРБ да поеме отговорност извършителите на поредната проява на ислямофобия в София да бъдат наказани"}
{"url": "http://www.focus-news.net/news/2017/06/28/2409550/sport-chili-i-portugaliya-se-izpravyat-edin-sreshtu-drug-v-parvi-polufinalen-mach-za-kupata-na-konfederatsiite.html", "text": "Националните отбори по футбол на Чили и Португалия се изправят един срещу друг в първи полуфинален мач за Купата на конфедерациите. Двубоят ще се играе тази вечер на стадион „Казан Арена“ в столицата на Татарстан от 21 часа българско време.\r\nВторият полуфинален мач - между отборите на Германия и Мексико – ще се проведе в четвъртък. Двата победили отбора ще се срещнат на големия финал на първенството на 2 юли.", "date": "2017-06-28", "title": "Спорт: Чили и Португалия се изправят един срещу друг в първи полуфинален мач за Купата на конфедерациите"}
{"url": "http://www.focus-news.net/news/2017/06/28/2409538/bsp-vnasya-predlozhenie-za-sazdavane-na-anketna-komisiya-za-sluchvashtoto-se-v-ndk-shte-bade-seziran-i-glavniyat-prokuror.html", "text": "Тъй като има основателни съмнения за корупция, изговорени от двете страни в този спор, внасяме анкетна комисия в парламента, която да се занимае със случая с НДК. Това каза лидерът на БСП Корнелия Нинова в декларация от името на групата по повод отстраняването на директора на НДК Мирослав Боршош и връщането му на поста отново от премиера Бойко Борисов, предаде репортер на Агенция „Фокус“. „Пускаме и сигнал до главния прокурор да сезираме проверка какво се случи в НДК“, заяви тя. „Ако вие не искате, ние се обявяваме за борба с корупцията и паралелната държава и искаме истината“, коментира Корнелия Нинова към ГЕРБ. „От вчера заглавията във всички вестници са - скандал в управлението. Вицепремиер обвинява директор на НДК, премиер го връща и отнема на вицепремиера част от ресора му за Председателството - какво се случва и какво става в държавата“, попита лидерът на БСП. „Какво Председателство като го свеждате до това кой в ГЕРБ да открадне едни пари от ремонт и едни плочки? Няма приоритети, няма политики, Председателството беше сведено до смяната на плочките, сега и заради обществените поръчки рискувате бъдещето на България“, допълни Корнелия Нинова. „Две лобита в ГЕРБ бият ли се кой да вземе обществените поръчки за 50 млн. ремонт в НДК?“, запита още тя. „И двамата в спора казват, че председателството е пред провал, очевидно няма да се справите с този проблем, ще трябва да ви помагаме, но времето доказва, че сме били прави, когато се съгласихме Деница Златева да не участва в това“, посочи Корнелия Нинова. „Когато изразихме позиция, че ще използвате и председателството за користните си цели и ще сложите представител на БСП като параван да ви изтрие ръцете от кражби и далавери“, каза още тя.\r\nБиляна ИВАНОВА", "date": "2017-06-28", "title": "БСП внася предложение за създаване на анкетна комисия за случващото се в НДК, ще бъде сезиран и главният прокурор"}
{"url": "http://www.focus-news.net/news/2017/06/28/2409551/dimitar-stefanov-kmet-tutrakan-e-utvardena-turisticheska-destinatsiya-a-s-kulturnite-meropriyatiya-prez-lyatoto-podpomagame-grada-da-stane-vse-po-populyaren.html", "text": "Тутракан е утвърдена туристическа дестинация, а с културните мероприятия през лятото подпомагаме той да стане все по-популярен не само в България, а и в чужбина. Това каза кметът на Тутракан Димитър Стефанов в интервю за Агенция „Фокус“ за културната програма на Общината и развитието на туризма в крайдунавския град. Стефанов подчерта, че за него е много важна безопасността и спокойствието на туристите и на хората, които ще посетят Тутракан. „Погрижили сме се и за това“, подчерта кметът. Според него културната програма на Община Тутракан не е бедна и изисква много време за подготовка. „Детайлите трябва да се огледат отвсякъде, а всяко мероприятие да се контролира. Необходимо е да се следи за неговото безпрепятствено провеждане“, допълни Димитър Стефанов. По отношение на туризма той поясни, че Общината има реализиран проект за изграждане на пет рибарски къщи заедно с калдъръмена улица. „Тенденцията е тези къщи да се разширяват, за да показваме различните занаяти, които са характерни за нашия регион“, обясни той. Стефанов добави, че друг важен проект е възстановяването на Римската крепостна стена. „Имаме още 9 метра, които трябва да възстановим, реставрираме и консервираме. Това е една от големите римски крепости, които са много атрактивни обекти“, отбеляза кметът. Той коментира, че скоро е възникнала идеята за да е покажат бункерите и картечните укрепления, които са останали от Първата световна война и да ги направят като много добра туристически дестинации. „В България има много римски крепости, много места, които може всеки турист да посети, но малко са останалите бункери и картечни укрития от Първата световна война. Това си заслужава да бъде показано, защото именно при Тутракан се е водила най-голямата битка за присъединяване на Южна Добруджа към Царство България. От Тутракан започва именно обединяването на България. Длъжни сме това да го презентираме“, заяви Димитър Стефанов. \r\nТой обяви, че на 30 юни ще се проведе и Празник на кайсията. „Разбира се, 30 юни ще завърши със започването на концертната част на July morning, която ще приключи на следващия ден (1 юли) в 6.30 часа. След това веднага започваме подготовката за фестивала „Огнен Дунав“. Той ще бъде в продължение на пет дни. Пет различни стила, говорим за драматургия, класика, етновечер, поп музика и както винаги последната вечер – моята вечер. Това е рок вечерта“, коментира кметът. Стефанов поясни, че всички туристи и гости на Тутракан могат да се наслаждават на различни стилове на изкуството и всеки да предпочете това, което харесва. „Стараем се да задоволим всички предпочитания на хората. Знаете много добре, че един харесва класика, друг поп музика, трети рок музика. Така че сме отредили за всеки по нещо“, коментира той. По думите му веднага след това август месец предстои фестивалът „Речни ноти“. Кметът уточни, че той вече е един утвърден фестивал и е за млади изпълнители и деца. „С всяка година самият фестивал набира все по-голяма скорост и популярност. Вече имаме участници не само от Казахстан, Румъния и Русия, а и от Италия. Хората, които ще посетят този двудневен фестивал, ще останат очаровани“, заяви Димитър Стефанов. Кметът на Тутракан обърна внимание, че на 3-ти септември ще се отбележи годишнина Тутраканската  епопея на гробницата при село Шуменци. Според него това е може би най-голямата битка в съвременната история на България. „Там почитаме не само победителите, но и победените, защото всички които са се сражавали там, са се борили за каузата Родина. Този празник го отбелязваме съвместно с румънската страна и почитаме всички убити“, коментира кметът. \r\nДеница КИТАНОВА", "date": "2017-06-28", "title": "Димитър Стефанов, кмет: Тутракан е утвърдена туристическа дестинация, а с културните мероприятия през лятото подпомагаме града да стане все по-популярен"}
{"url": "http://www.focus-news.net/news/2017/06/28/2409553/blagoevgrad-nad-200-grama-heroin-sa-otkriti-ot-politsiyata-v-avtomobil-na-gkpp-kulata.html", "text": "На 27 юни 2017 г. на ГКПП-Кулата, полицейски служители са задържали лек автомобил „Мазда“, управляван от криминалнопроявения и осъждан Г .К. (48 г.) от град Сандански. Това съобщиха от пресцентъра на ОДМВР-Благоевград. При извършеното претърсване, в автомобила е открита пластмасова кутия, съдържаща 212 грама кафяво прахообразно вещество, реагирало на хероин. В хода на проведените оперативно-издирвателни мероприятия са задържани още две лица, съпричастни към деянието – криминалнопроявените Н. Б. (51 г.) от град Петрич и П. В. (40 г.) от с. Първомай. По случая е образувано досъдебно производство за извършено престъпление по чл. 242, ал. 2 от НК. Работата по случая продължава.", "date": "2017-06-28", "title": "Благоевград: Над 200 грама хероин са открити от полицията в автомобил на ГКПП-Кулата"}
{"url": "http://www.focus-news.net/news/2017/06/28/2409532/korneliya-ninova-bsp-kam-gerb-podkrepyame-deystviyata-na-prezidenta-rumen-radev-vchera-v-svishtov-ne-zloupotrebyavayte-i-ne-go-obvinyavayte-v-razdelenie-na-natsiyata.html", "text": "Уважавам действията на президента Радев и го подкрепяме от първия ден до ден днешен, включително и вчера в Свищов. Това каза лидерът на БСП Корнелия Нинова в декларация от името на групата по повод декларацията на ГЕРБ и посещението на президента и народни представители в Свищов вчера, предаде репортер на Агенция „Фокус“. „Не злоупотребявайте и не обвинявайте държавния глава в разделение на нацията и в различно отношение към политическите лидери“, заяви тя. „Има снимка как всички заедно застанахме пред хората в Свищов, от лявата страна на президента съм аз, от дясната сте вие г-н Цветанов“, коментира Корнелия Нинова. „Колеги от ГЕРБ поставяте въпроса за единение, за това да застанем общо зад приоритети като Председателство на България и принципи на демокрацията като парламентарна група“, посочи лидерът на БСП. „Само че докато говорите тези красиви думи обявихте война на президентската институция, като си позволихте без никакви данни да говорите за корупция, за натиск върху експерти, които са взимали независими решения“, коментира Корнелия Нинова. „Обявихте война на опозицията като ни наричахте убийци, срещу вас се изправиха майките на деца с увреждания, чака ви протест на полицаите, за каква сигурност, спокойствие и единение говорите, при това злоупотребявате и с фактите“, каза още тя.\r\nБиляна ИВАНОВА", "date": "2017-06-28", "title": "Корнелия Нинова, БСП, към ГЕРБ: Подкрепяме действията на президента Румен Радев вчера в Свищов, не злоупотребявайте и не го обвинявайте в разделение на нацията"}
{"url": "http://www.focus-news.net/news/2017/06/28/2409552/danas-sarbiya-voenen-ekspert-smyata-che-sled-kato-aleksandar-vulin-ne-e-sluzhil-v-armiyata-trudno-shte-se-spravi-s-ministerstvoto-na-otbranata.html", "text": "Военният експерт Александър Радич заяви в инетрвю за телевизия N1, че кандидатът за поста военен министър Александър Вулин не е служил в армията и трудно ще се справи с министерството на отбраната, пише белградският Danas.\r\nРадич смята, че \"Сърбия за първи път ще има начело на военното министерство човек, който няма никакъв военен опит\" и предвижда бърза смяна на началника на Генералния щаб, тъй като в момента \"се търсят политически удобни личности, а не ръководители\"..Тереза Герова", "date": "2017-06-28", "title": "Danas (Сърбия): Военен експерт смята, че след като Александър Вулин не е служил в армията, трудно ще се справи с Mинистерството на отбраната"}
{"url": "http://www.focus-news.net/news/2017/06/28/2409548/d-r-hasan-ademov-kam-upravlyavashtite-oshte-pri-parviya-opit-da-upravlyavate-darzhavata-shte-falirate-pensionnata-sistema.html", "text": "Трябва да внимаваме много, когато се занимаваме с темата за пенсионната система. Ако твърдите, че БСП са фалирали държавата 3 пъти или колкото го казахте, притеснението ми е, че с такъв тип предложения, още при първия опит да управлявате държавата ще фалирате пенсионната система. Това заяви от парламентарната трибуна народният представител от ПГ на ДПС и председател на Комисията по труда, социалната и демографската политика д-р Хасан Адемов, по време на дебатите по промените на второ четене в Закона за държавното обществено осигуряване, предвиждащи увеличение на минималните пенсии за осигурителен стаж и възраст, предаде репортер на Агенция „Фокус”. „Нека да се върнем към философията на направеното предложение, защото то заслужава внимание. Първият въпрос, който няма отговор е – защо изравняваме размера на пенсиите на лица с различен осигурителен принос? Това е много важен въпрос”, аргументира се Хасан Адемов. Според него вторият въпрос, който заслужава внимание, е свързан със солидарността към най-бедните, а именно защо тя минава през пенсионната система, а не през системата на социалното подпомагане. „Сигурни ли сте, че тези лица, които получават минимален размер на пенсията за осигурителен стаж и възраст и на свързаните с тях други размери, примерно на инвалидните и наследствените пенсии пенсии, имат доходи само от пенсии? Тогава смятате ли, че това предложение е справедливо?”, попита Адемов. \r\nИван ЛАЗАРОВ", "date": "2017-06-28", "title": "Д-р Хасан Адемов към управляващите: Още при първия опит да управлявате държавата ще фалирате пенсионната система"}
{"url": "http://www.focus-news.net/news/2017/06/28/2409557/rezultatite-ot-piloten-proekt-za-ekosistemni-uslugi-ot-planinskite-gori-v-pomosht-na-lesovadite.html", "text": "Проектът “Подобряване на стопанисването на планински горски екосистеми за устойчиво осигуряване на екосистемни услуги в условията на климатични промени“ – MFORES е разработен след констатации, че в България използването на компютърни модели за прогнозиране развитието на горите и предоставяните от тях екосистемни услуги при различни лесовъдски намеси не се прилагат, съобщиха от МОСВ. Проектът е пилотен и се фокусира само върху територията на Регионална дирекция по горите – Смолян. Целта е чрез моделиране да се изгради капацитет на местно ниво за осигуряване на екосистемни услуги от планинските гори. Проектът бе изпълнен в партньорство между Институтът за гората при БАН и Исландската горска служба в рамките на Програма БГ03 „Биологично разнообразие и екосистеми“, финансирана от Финансовия механизъм на Европейското икономическо пространство 2009-2014г, на която МОСВ е програмен оператор.\r\nИзвършени са проучвания на влиянието на стопанисването и климатичните промени върху избрани екосистемни услуги от горите, като производството на дървесина, натрупването на въглерод,опазването на почвата и биоразнообразието. Идентифицирани са мерки и насоки за стопанисване, насочени към практикуващите лесовъди и административните органи, които са обусловени от получените резултати от моделирането и очакваните услуги за обществото от планинските гори. Промените, които се предлагат от експертите, изпълнили проекта са промяна във възобновителния период на провежданите сечи в горите. \r\nРезултатите от проекта са представени в документален филм и брошура. Те са представени и пред 170 служители на държавната, общинската и областната администрация, както и практикуващи лесовъди и горски кооперации се запознаха с резултатите от изпълнението на проекта.", "date": "2017-06-28", "title": "Резултатите от пилотен проект за екосистемни услуги от планинските гори в помощ на лесовъдите"}
{"url": "http://www.focus-news.net/news/2017/06/28/2409525/tsvetan-tsvetanov-gerb-tryabva-da-osadim-reshenieto-na-prezidenta-da-ne-badem-dopusnati-na-sreshtata-mezhdu-nego-i-kmeta-na-svishtov.html", "text": "Трябва да осъдим тази постъпка на президента. Това заяви от парламентарната трибуна председателят на ПГ на ГЕРБ Цветан Цветанов, четейки декларация от името на парламентарна група, във връзка с неговото и на други народни представители недопускане на вчерашната среща между президента Румен Радев и кмета на Свищов Генчо Генчев, предаде репортер на Агенция „Фокус”. Освен Цветан Цветанов на срещата не са били допуснати областният управител на Велико Търново Любомира Попова, заместник-областният управител Детелина Борисова, председателят на Националното сдружение на Общините и кмет на Велико Търново Даниел Панов, както и народният представител от ПГ на ГЕРБ Станислава Стоянова. „Народните представители, които бяха при кмета, обсъждайки проблемите, които трябва да се решават и да търсим политически консенсус, без да разделяме народните представители на политически принцип, бяхме лишени от възможността да присъстваме на тази работна среща, която беше представена от президентския екип”, заяви Цветанов. \r\n„Задаваме си въпроса – дали президентът на страната, който при избирането му за такъв направи своите декларации и каза, че ще бъде президент на всички българи, независимо от партийната принадлежност, религия и етнос, го прави? Ако приемем, че президентът на страната е имал конфиденциален разговор с кмета и ръководството на общината, можем да приемем за нормално да не бъдат допуснати депутатите, за да чуят тази информация, която той иска да сподели, но на срещата присъстват представители от президентската институция, в това число и началникът на кабинета Иво Христов, който, доколкото сме запознати от открити източници, не притежава достъп до класифицирана информация”, допълни той. Според Цветанов на вчерашния ден, когато градът отбеляза 140 годни от освобождението си от турско робство, политиците е трябвало да демонстрират обединение. Цветанов коментира, че досега никой от предходните държавни глави не си е позволявал да не допуска народни представители и представители от изпълнителната власт на подобни работни срещи. „Това не е семейно частно парти”, заяви Цветанов. Той напомни, че на срещата не са били допуснати лидерът на БСП Корнелия Нинова и народните представители от партията. \r\nИван ЛАЗАРОВ", "date": "2017-06-28", "title": "Цветан Цветанов, ГЕРБ: Трябва да осъдим решението на президента да не бъдем допуснати на срещата между него и кмета на Свищов"}
{"url": "http://www.focus-news.net/news/2017/06/28/2409559/pazardzhik-deputatat-ot-gerb-desislava-kostadinova-podpomogna-izgrazhdaneto-na-pametnik-na-levski-v-peshtera.html", "text": "Народният представител от ГЕРБ-Пазарджик Десислава Костадинова направи лично дарение от 2000 лв. за изграждането на паметник на Васил Левски в Пещера. Това съобщиха от пресцентъра на ГЕРБ-Пазарджик. „Присъствах на учредяването на общинския комитет „Васил Левски“ в Пещера на 1 ноември миналата година, когато бе обсъдена идеята за паметник на Апостола. Още тогава си определих сума, която ще даря, но изчаках да отминат страстите от двата вида избори, които проведохме за кратко време, защото това е въпрос, който не бива да се политизира“, каза Костадинова. \r\nОбщински комитет „Васил Левски“ в Пещера поде инициативата за паметник по случай 180 години от рождението на Апостола. Общата стойност на паметника е 30 000 лв., а по откритата сметка, след дарението от 2000 лв. на Десислава Костадинова, вече са събрани малко над 18 000 лв., дарени от фирми, обществени организации и граждани.", "date": "2017-06-28", "title": "Пазарджик: Депутатът от ГЕРБ Десислава Костадинова подпомогна изграждането на паметник на Левски в Пещера"}
{"url": "http://www.focus-news.net/news/2017/06/28/2409561/blagoevgrad-3275-kasa-tsigari-bez-aktsizen-banderol-sa-otkriti-ot-politsiyata-v-zhilishteto-na-55-godishen-mazh-v-petrich.html", "text": "В хода на проверка в жилище в град Петрич, обитавано от Е. К. (55 г.), са открити в кутии, както и в насипно състояние цигари, поставени в найлонови пликове и пластмасови кутии, общо 3275 къса, без акцизен бандерол. Това съобщиха от пресцентъра на ОДМВР-Благоевград. Образувано е досъдебно производство. Работата по случая продължава.", "date": "2017-06-28", "title": "Благоевград: 3275 къса цигари без акцизен бандерол са открити от полицията в жилището на 55-годишен мъж в Петрич"}
{"url": "http://www.focus-news.net/news/2017/06/28/2409556/parlamentat-othvarli-predlozhenieto-na-bsp-za-balgariya-minimalnata-pensiya-za-osiguritelen-stazh-i-vazrast-da-stane-300-leva-ot-1-yuli-2017-g.html", "text": "Парламентът отхвърли предложението на „БСП за България” за промени в Закона за Държавното обществено осигуряване, предвиждащи минималната пенсия за осигурителен стаж и възраст да стане в размер на 300 лева от 1 юли 2017 г., предаде репортер на Агенция „Фокус”. Предложението на БСП събра 96 гласа „за”, 78 – „против” и 33 – „въздържал се”. \r\nИван ЛАЗАРОВ", "date": "2017-06-28", "title": "Парламентът отхвърли предложението на „БСП за България” минималната пенсия за осигурителен стаж и възраст да стане 300 лева от 1 юли 2017 г."}
{"url": "http://www.focus-news.net/news/2017/06/28/2409563/shumen-15-godishen-mladezh-e-izvarshil-krazhba-na-blizo-4-000-leva-ot-chasten-dom-v-selo-veselinovo.html", "text": "15-годишен младеж е извършил кражба на близо 4 000 лева от частен дом в село Веселиново. Това съобщиха от пресцентъра на ОДМВР-Шумен. За времето от месец март до 22 юни неизвестен извършил кражба на сумата от 3900 лева, 200 паунда, мобилен телефон „Айфон“ и музикален плеър „Филипс“. За кражбата съобщила собственичка на имот в село Веселиново, жител на Великобритания. Предприети  са действия за установяване на извършителя, които дали резултат. Авторът на кражбата, 15-годишен местен жител, е установен и разпитан. При претърсване в дома му е намерена сумата от 3485 лева. Открит е мобилният телефон и музикалният плеър. Вещите и парите са иззети. Работата по документиране на образуваното досъдебно производство продължава.", "date": "2017-06-28", "title": "Шумен: 15-годишен младеж е извършил кражба на близо 4 000 лева от частен дом в село Веселиново"}
{"url": "http://www.focus-news.net/news/2017/06/28/2409564/nsi-prez-yuni-obshtiyat-pokazatel-na-biznes-klimata-se-ponizhava-s-07-punkta-spryamo-may-2017-g-v-rezultat-na-neblagopriyatnite-mneniya-na-stopanskite-rakovoditeli-v-promishlenostta-i-uslugite.html", "text": "През юни 2017 г. общият показател на бизнес климата се понижава с 0.7 пункта спрямо предходния месец в резултат на неблагоприятните мнения на стопанските ръководители в промишлеността и услугите. Това съобщиха от Националния статистически институт. Съставният показател „бизнес климат в промишлеността” намалява с 1.2 пункта в сравнение с май, което се дължи на изместване на очакванията на промишлените предприемачи за бизнес състоянието на предприятията през следващите шест месеца от „по-добро” към запазване на „същото”. Същевременно анкетата регистрира известно подобрение на осигуреността на производството с поръчки, което е съпроводено и с благоприятни очаквания за производствената активност през следващите три месеца.\r\nНесигурната икономическа среда и недостигът на работна сила продължават да са основните проблеми за развитието на бизнеса.\r\nПо отношение на продажните цени в промишлеността преобладаващите очаквания на мениджърите са те да останат без промяна през следващите три месеца.\r\nПрез юни съставният показател „бизнес климат в строителството” нараства с 2.2 пункта в резултат на оптимистичните оценки и очаквания на строителните предприемачи за бизнес състоянието на предприятията. По тяхно мнение настоящата строителна активност се подобрява в сравнение с предходния месец, като прогнозите им за следващите три месеца са дейността да се задържи на същото равнище.\r\nОсновните фактори, затрудняващи предприятията, остават несигурната икономическа среда, конкуренцията в бранша и недостигът на работна сила, като анкетата отчита намаление на негативното влияние на първите два фактора.\r\nОтносно продажните цени в строителството по-голяма част от мениджърите очакват запазване на тяхното равнище през следващите три месеца.\r\nСъставният показател „бизнес климат в търговията на дребно” се повишава с 0.7 пункта, което се дължи на подобрените оценки на търговците на дребно за настоящото бизнес състояние на предприятията. Относно обема на продажбите и поръчките към доставчиците през следващите три месеца обаче очакванията им са по-неблагоприятни.\r\nКонкуренцията в бранша, недостатъчното търсене и несигурната икономическа среда продължават да са най-сериозните затруднения за развитието на бизнеса.\r\nПо отношение на продажните цени очакванията на търговците са за известно увеличение през следващите три месеца.\r\nПрез юни съставният показател „бизнес климат в сектора на услугите” спада с 3.7 пункта в резултат на изместване на очакванията на мениджърите за бизнес състоянието на предприятията през следващите шест месеца от „по-добро” към запазване на „същото”. Относно търсенето на услуги настоящата тенденция се оценява като леко подобрена, но очакванията им за следващите три месеца са по-резервирани.\r\nОсновните пречки за дейността в сектора остават конкуренцията в бранша и несигурната икономическа среда, макар че през последния месец е отчетено намаление на неблагоприятното им въздействие.\r\nПо отношение на продажните цени мениджърите предвиждат запазване на тяхното равнище през следващите три месеца.", "date": "2017-06-28", "title": "НСИ: През юни общият показател на бизнес климата се понижава с 0.7 пункта спрямо май  2017 г.  в резултат на неблагоприятните мнения на стопанските ръководители в промишлеността и услугите"}
{"url": "http://www.focus-news.net/news/2017/06/28/2409565/pregled-na-nyakoi-ot-osnovnite-temi-v-balkanskiya-pechat-agentsiya-fokus.html", "text": "Новото правителство на Румъния, което ще бъде водено от социалдемократа Михай Тудосе, ще включва много от министрите в кабинета на Сорин Гриндяну, който бе принуден да се оттегли след вот на недоверие, иницииран от управляващата коалиция, съобщава Romania Insider.\r\nЛидерите на Социалдемократическата партия на Румъния ще проведат среща в сряда, на която да обсъдят структурата на новия кабинет. Съгласно данни, разпространени в медиите, своите постове ще запазят министрите, близки до лидера на партията Ливиу Драгня. Това са именно министърът на развитието Севил Шайдех, министърът на вътрешните работи Кармен Дан и министърът на труда Лия Олгута Василеску.\r\nМинистърът на земеделието Петре Даеа и министърът на бизнеса Александра Петруску вероятно също ще влязат в състава на новия кабинет. Дори министърът на правосъдието Тудорел Тоадер, който през последните месеци често бе критикуван от лидерите на социалдемократите, може да запази мястото си.\r\n*** Военният експерт Александър Радич заяви в инетрвю за телевизия N1, че кандидатът за поста военен министър Александър Вулин не е служил в армията и трудно ще се справи с министерството на отбраната, пише белградският Danas.\r\nРадич смята, че \"Сърбия за първи път ще има начело на военното министерство човек, който няма никакъв военен опит\" и предвижда бърза смяна на началника на Генералния щаб, тъй като в момента \"се търсят политически удобни личности, а не ръководители\".\r\n*** Специалният представител на генералния секретар на ООН Еспен Барт Ейде заяви, че няма гаранции за успеха на конференцията за Кипър, която започва в сряда в швейцарския курорт Кран-Монтана, пише вестник Ekathimerini. \r\n„Не се заблуждавайте, няма да бъде лесно“, подчерта Ейде, определяйки срещата като „най-сложния кръг“ от преговорите до този момент. \r\nТой допълни, че разговорите между президентът на Кипър Никос Анастасиадис и лидерът на Севернокипърската турска република Мустафа Акънджъ ще продължат толкова дълго, колкото е необходимо. Според плана на ООН обаче срокът е 7 юли. \r\nНа конференцията ще присъстват също така министрите на външните работи на държавите гаранти: Гърция, Турция и Великобритания.\r\n*** Социалистическата партия на Еди Рама печели парламентарните избори с 48,33 %(763 999 гласа) и ще има 74 места в новия парламент на страната, предава албанското електронно издание \"Маро\".\r\nДемократическата партия на Лулзим Баша получава 28,81 %(455 481 гласа) и 43 депутатски мандата.\r\nСоциалистическото движение за интеграция (LSI) на Петрит Васили печели 14,28 % (225 678 гласа) и 19 депутатски места.\r\nПартията за справедливост, интеграция и единство (PDIU) на Шпетим Идризи - 4,8 %(75 938 гласа) и 3 мандата.\r\nСоциалдемократическа партия (PSD) - 0,95 %  (14 988 гласа) и 1 мандат.\r\n***", "date": "2017-06-28", "title": "Преглед на някои от основните теми в балканския печат (Агенция „Фокус“)"}
{"url": "http://www.focus-news.net/news/2017/06/28/2409568/faz-evropeyskata-operatsiya-sreshtu-radikalniya-islyamisam-v-dortmund-e-arestuvan-28-godishen-ispanets.html", "text": "Двадесет и осем годишен мъж с испански паспорт е арестуван от германските власти в Дортмунд, провинция Северен Рейн-Вестфалия, в рамките на операция срещу радикални ислямисти, проведена на територията на Германия, Испания и Великобритания, съобщава националният ежедневник Die Frankfurter Allgemeine Zeitung.\r\nМъжът е бил обявен за издирване от властите в Мадрид по подозрение за подкрепа на терористична групировка, поясни говорител на Прокуратурата в Хам. Към момента обаче няма доказателства, че задържаният е подготвял терористичен атентат на територията на Германия. Предстои да бъде взето решение дали мъжът да бъде екстрадиран в Испания. \r\nПо-рано От Министерството на вътрешните работи на Испания поясниха, че следователите са успели да задържат четирима заподозрени в Палма де Майорка. Един предполагаем ислямист е арестуван и във Великобритания. \r\nСпоред разследващите органи шестимата са част от клетка на „Ислямска държава“ в Европа. В радикално видеообръщение те са изказали подкрепа за извършването на самоубийствени атентати на територията на Стария континент.Тереза Герова", "date": "2017-06-28", "title": "FAZ: Европейската операция срещу радикалния ислямисъм: В Дортмунд е арестуван 28-годишен испанец"}
{"url": "http://www.focus-news.net/news/2017/06/28/2409569/iag-i-iara-shte-rabotyat-zaedno-za-po-dobar-kontrol-varhu-rezhima-na-ribolov-i-spazvane-na-pravilata-za-lyubitelski-ribolov.html", "text": "Изпълнителна агенция по горите (ИАГ) и Изпълнителна агенция по рибарство и аквакултури (ИАРА) обединяват своите усилия  за по-добър контрол върху режима на риболов и спазване на правилата за любителски риболов. Това съобщиха от пресцентъра на ИАГ. Споразумение за сътрудничество и съвместна дейност в посока взаимодействие и координация бе сключено между двете институции през миналата седмица. Горските служители и инспекторите на ИАРА ще извършват ефективно противодействие на нарушенията съгласно периодично изготвяни планове за съвместно взаимодействие. Съвместният контрол ще се извършва чрез проверки на превозни средства и/или във водните обекти, ползвани за любителски риболов, както и проверки относно спазване на правилата за любителски риболов съгласно Закона за рибарството и аквакултурите и Закона за горите. \r\nДокументът позволява на структурите и привличане на други компетентни национални ведомства с контролни функции при провеждане на съвместни дейности. \r\nДвете страни ще обменят информация за резултатите от проведени самостоятелни мероприятия, както и при актуализиране на международната и националната нормативна уредба, включително и европейски директиви и регламенти, свързани с рибарството.", "date": "2017-06-28", "title": "ИАГ и ИАРА ще работят заедно за по-добър контрол върху режима на риболов и спазване на правилата за любителски риболов"}
{"url": "http://www.focus-news.net/news/2017/06/28/2409558/minimalniyat-razmer-na-pensiyata-za-osiguritelen-stazh-i-vazrast-stava-180-lv-ot-1-yuli-2017-g-i-200-lv-ot-1-oktomvri-2017-g.html", "text": "С 202 гласа „за” парламентът прие единодушно на второ четене промените в Закона за държавното обществено осигуряване, предвиждащи минималният размер на пенсията за осигурителен стаж и възраст да стане 180 лв. от 1 юли 2017 г. и 200 лв. от 1 октомври 2017 г, предаде репортер на Агенция \"Фокус\". Увеличението на минималната пенсия от 161,38 лв., каквато е в момента, на 180,00 лв. представлява увеличение с 11.5%, а увеличението от 180 лв. на 200 лв. от 1 октомври 2017 г. - с 11.1%. \r\nВ резултат от предложената промяна със същите проценти ще се повишат минималните размери и на останалите пенсии за трудова дейност, тъй като те се определят в процент от пенсията за осигурителен стаж и възраст: пенсиите за инвалидност поради общо заболяване, пенсиите за инвалидност поради трудова злополука и професионална болест и наследствените пенсии. \r\nВ мотивите на законопроекта е записано, че в резултат на увеличението на минималната пенсия за осигурителен стаж и възраст на 180 лв. броят на пенсиите в минимален размер ще се увеличи от 547 300 на около 668 000, или около 31.5% от пенсионерите за трудова дейност ще бъдат с минимални пенсии. Необходимите допълнителни средства за изплащането на новите минимални размери са в размер 8,8 млн. лв. месечно.\r\nПарламентът отхвърли предложението на народния представител от ДПС Рамадан Аталай, който по време на дебатите предложи размерът на минималната пенсия да бъде увеличен на 500 лева от 1 юли тази година. Отхвърлено бе и предложението на „БСП за България”, предвиждащо минималната пенсия за осигурителен стаж и възраст да стане в размер на 300 лева от 1 юли 2017 г.\r\nИван ЛАЗАРОВ", "date": "2017-06-28", "title": "Минималният размер на пенсията за осигурителен стаж и възраст става 180 лв. от 1 юли  2017 г. и 200 лв. от 1 октомври 2017 г."}
{"url": "http://www.focus-news.net/news/2017/06/28/2409554/spas-garnevski-gerb-v-ndk-ne-stava-duma-za-koruptsiya.html", "text": "Когато някой говори за корупция и дава гръмки изявления, това може да го каже човек, в чиято практика съществува тази дума и понятие. Не мисля, че в НДК става дума за корупция. Това каза пред журналисти в Народното събрание депутатът от ГЕРБ Спас Гърневски по повод предложението на БСП за анкетна комисия за случващото се НДК, предаде репортер на Агенция „Фокус“.„Вече трети месец съм в групата на ГЕРБ, не съм забелязал да има някакви битки между лобита за каквото и да е, най-малкото за НДК“, обясни той. „Казвам го най-отговорно, че не съм забелязал, не само в този случай, а в нито един, да има някакви битки за надмощие, напротив“, заяви народният представител от ГЕРБ и допълни, че групата е много единна и решена твърдо да доведе политиките си до край. „Тяхно право е да поискат такава комисия, не съм забелязал да има повод за такива съмнения“, каза още Спас Гърневски.\r\nТой коментира и декларацията на БСП, в която лидерът на партията Корнелия Нинова заяви, че управляващите са обявили война на опозицията като са нарекли БСП убийци. „Неколкократно Корнелия Нинова изрича лъжата, че някой е нарекъл социалистите в парламента убийци. Аз четох тогава декларацията от името на ПГ на ГЕРБ, Корнелия Нинова да прочете стенограмата и да види, че тях никой не ги е наричал убийци, а първото поколение комунисти, които налагат комунистически режим след 9-ти септември“, обясни заяви Гърневски. „В зала исках да помоля г-жа Нинова да спре изрича от трибуната на Народното събрание лъжи - най-малкото не прилича на лидер на една партия и на една жена“, коментира Спас Гърневски. „БСП са социалисти, не знам защо се припознават като комунисти“, уточни той. „При създадени след 9-ти септември 44 концлагера и избити над 30 хил. души без съд и присъда, тези безспорни факти са изнесени много отдавна, как да наречем онези хора“, попита народният представител. \r\nБиляна ИВАНОВА", "date": "2017-06-28", "title": "Спас Гърневски, ГЕРБ: В НДК не става дума за корупция"}
{"url": "http://www.focus-news.net/news/2017/06/28/2409567/ruse-tovaren-avtomobil-e-katastrofiral-na-bul-balgariya-nyama-postradali.html", "text": "Товарен автомобил е предизвикал пътен инцидент на бул. \"България\" в Русе тази сутрин. Това съобщиха от пресцентъра на ОДМВР-Русе.  При инцидента няма пострадали хора, но са нанесени материални щети. Сигналът е подаден в 07:55 часа. На място пътните полицаи са установили, че товарното возило е преминало през мантинелите на булеварда в насрещното платно. Заради инцидента движението от \"Дунав мост\" в посока изхода на Русе към София е било затруднено в едната лента, но не е спирано.", "date": "2017-06-28", "title": "Русе: Товарен автомобил е катастрофирал на бул. „България“, няма пострадали"}
{"url": "http://www.focus-news.net/news/2017/06/28/2409573/kmetat-na-tutrakan-dimitar-stefanov-obshtinata-ima-naredba-za-podpomagane-na-semeystva-s-reproduktivni-problemi.html", "text": "Общината има наредба за подпомагане на семейства с репродуктивни проблеми. Това каза кметът на Тутракан Димитър Стефанов в интервю за Агенция „Фокус“. Той поясни, че на 30 юни ще се състои честването на 10-годишнината от създаването на фондация „Искам бебе“. „Това е нещо много стойностно, защото знаете, че много семейства имат репродуктивни проблеми. Време е такива семейства да чуят, че има кой да им помогне по някакъв начин“, каза кметът. \r\nДеница КИТАНОВА", "date": "2017-06-28", "title": "Кметът на Тутракан Димитър Стефанов: Общината има наредба за подпомагане на семейства с репродуктивни проблеми"}
{"url": "http://www.focus-news.net/news/2017/06/28/2409572/blagoevgrad-kvalifikatsiya-za-evropeyski-obrazovatelni-proekti-i-profesionalno-razvitie-na-uchitelite-se-provede-v-grada.html", "text": "Община Благоевград бе домакин на среща, обхващаща европейски образователни проекти и професионално развитие на учителите. Центъра за развитие на човешките ресурси и отдел „Образование“ към Общината проведоха обучение, на което се разгледаха  принципите на проектната дейност и какво точно представлява eTwinning. Това съобщиха от пресцентъра на Община Благоевград. На срещата бе обърнато внимание на eTwinning  като предпоставка за подготовка на качествен проект по Еразъм+ и eTwinning инструменти, както и възможностите  за професионално развитие на учителите.  Във форума бяха представени практически задачи с работни листове и планиране на проекти. Преди закриването на беседата бяха представени резултатите от практическите задачи. \r\nСпециални гости- участници  на обучението бяха Елена Лазарова - eTwinning посланик и Албена Узунова – преподавател в НХГ “Св.св. Кирил и Методий“ гр. Благоевград.\r\n Целта на обучението е да представи  възможности за проектна работа и  практически стъпки за регистрация и работа по програма eTwinning,  която е част от Еразъм+ - настоящата програма на Европейския съюз в сферата на образованието. \r\nETwinning е леснодостъпно средство за осъществяване на онлайн проекти, добра основа за проектно-базирано учене, както и за квалификация на преподавателите. Конференцията бе насочена към директори и по един учител от ДГ.  Учителите, които бяха регистрирани за работа в eTwinning, имаха на разположение много ефективни инструменти за търсене на партньори за международни проекти.\r\nОбучението се осъществи с подкрепата на Центъра за развитие на човешките ресурси гр. София, Еразъм+,  Община Благоевград и бе напълно безплатно за участниците.", "date": "2017-06-28", "title": "Благоевград: Квалификация за европейски образователни проекти и професионално развитие на учителите се проведе в града"}
{"url": "http://www.focus-news.net/news/2017/06/28/2409571/blic-sarbiya-amerikanski-voynik-e-v-kritichno-sastoyanie-v-rumanska-bolnitsa-sled-tokov-udar.html", "text": "Американски войник е настанен в критично състояние в румънска болница след токов удар, предава сръбското електронно издание Blic.\r\nИнцидентът е станал на железопътна гара в близост до унгарската граница.\r\nBlic припомня, че американската армия прехвърля танкове и бронирана техника от Германия в Румъния за провеждането на военното учение \"Saber Guardian 2017\" с участието на военни части на Румъния, България и Унгария..Тереза Герова", "date": "2017-06-28", "title": "Blic (Сърбия): Американски войник е в критично състояние в румънска болница след токов удар"}
{"url": "http://www.focus-news.net/news/2017/06/28/2409574/patriarh-neofit-shte-oglavi-praznichna-liturgiya-v-lozenskiya-manastir-sv-apostoli-petar-i-pavel-na-petrovden.html", "text": "На 29 юни, Петровден, от 09.30 часа в Лозенския манастир „Св. апостоли  Петър и Павел“, празничната св. Литургия ще бъде оглавена от Негово Светейшество Софийския митрополит и Български патриарх Неофит. Той ще бъде  в съслужение с Негово Високопреосвещенство Пловдивския митрополит Николай, който в качеството си на викарен епископ на Софийска епархия допринесе най-много за изграждането на манастира, предаде репортер на Агенция \"Фокус\". Гостите на светата обител ще бъдат посрещнати любезно от Нейно всепреподобие Майка Марина, игуменка на манастира. Никола Петков", "date": "2017-06-28", "title": "Патриарх Неофит ще оглави празнична литургия в  Лозенския манастир  \"Св. апостоли Петър и Павел\" на Петровден"}
{"url": "http://www.focus-news.net/news/2017/06/28/2409555/romania-insider-novoto-pravitelstvo-na-rumaniya-shte-zadarzhi-povecheto-ministri-ot-stariya-kabinet.html", "text": "Новото правителство на Румъния, което ще бъде водено от социалдемократа Михай Тудосе, ще включва много от министрите в кабинета на Сорин Гриндяну, който бе принуден да се оттегли след вот на недоверие, иницииран от управляващата коалиция, съобщава Romania Insider.\r\nЛидерите на Социалдемократическата партия на Румъния ще проведат среща в сряда, на която да обсъдят структурата на новия кабинет. Съгласно данни, разпространени в медиите, своите постове ще запазят министрите, близки до лидера на партията Ливиу Драгня. Това са именно министърът на развитието Севил Шайдех, министърът на вътрешните работи Кармен Дан и министърът на труда Лия Олгута Василеску.\r\nМинистърът на земеделието Петре Даеа и министърът на бизнеса Александра Петруску вероятно също ще влязат в състава на новия кабинет. Дори министърът на правосъдието Тудорел Тоадер, който през последните месеци често бе критикуван от лидерите на социалдемократите, може да запази мястото си.Тереза Герова", "date": "2017-06-28", "title": "Romania Insider: Новото правителство на Румъния ще задържи повечето министри от стария кабинет"}
{"url": "http://www.focus-news.net/news/2017/06/28/2409576/telegraf-sarbiya-zavarshi-proverkata-na-spetsialnite-chasti-na-bazata-kovin.html", "text": "Завърши проверката на бойните възможности за действие в извънредни ситуации на сръбските специални части на авиобазата Ковин, Войводина, пише белградският Telegraf.\r\nИзданието съобщава, че в тренировъчната операция за унищожаване на терористични групи са участвали части на бригадата със специално назначение и полицейския антитерористичен батальон \"Кобра\".\r\nНа учението е присъствал началникът на Генералният щаб на сръбската армия генерал Любиша Дикович..Тереза Герова", "date": "2017-06-28", "title": "Telegraf (Сърбия): Завърши проверката на специалните части на базата \"Ковин\""}
{"url": "http://www.focus-news.net/news/2017/06/28/2409570/stara-zagora-regionalniyat-ikonomicheski-rastezh-i-vazmozhnostite-za-investitsii-shte-badat-obsadeni-po-vreme-na-diskusiya-v-ramkite-na-kampaniyata-da-na-balgarskata-ikonomika.html", "text": "Развитието на индустриална зона около Стара Загора и възможностите за развитие на летище Стара Загора ще бъдат тема на деветнадесетата дискусия от Националната кампания на вестник „Стандарт” и Конфедерацията на работодателите и индустриалците в България (КРИБ) „Да! На българската икономика”. Тя ще се проведе на 4 юли (вторник), 2017 г., в общинската зала „П.Р.Славейков” от 11.00 часа. Това съобщиха от пресцентъра на Община Стара Загора. Участие в дискусията е потвърдил министърът на регионалното развитие Николай Нанков. Поканени са още министърът на икономиката Емил Караниколов, министърът на образованието и науката Красимир Вълчев и министърът на транспорта Ивайло Московски, както и председателят на комисията по бюджет и финанси в 44-тото НС Менда Стоянова, представители на държавни изпълнителни агенции, кметове от област Стара Загора. \r\nСтара Загора се нуждае от модерна пътна инфраструктура, която да свързва индустриалния квартал на града и летището с магистралата. \r\nЛипсата на квалифицирана работна сила се посочва като проблем № 1 от бизнеса в България. \r\nЗа дискусията на тема „Да! На българската икономика – Инвестиционна дестинация  СТАРА ЗАГОРА“, са поканени собственици и/или изпълнителни директори на компании, банки, председатели на работодателски, браншови и синдикални организации, министри, заместник-министри, председатели на изпълнителни агенции, представители на законодателната и местната власт и на научните среди.\r\nДебатът ще включва още:\r\n• Стара Загора – Възможности за инвестиции и регионален икономически растеж. Привличане на чужди инвеститори\r\n• Пътна инфраструктура – възможности за разширяване и модернизиране на пътищата, които свързват индустриалния квартал на града с магистрала „Тракия”\r\n• Летище Стара Загора – възможности за превръщането му в нова индустриална зона. Плюсове и минуси. Идеи за проекти и финансиране\r\n• Държавни политики за развитие на регионална икономика\r\n• Държавни политики за регионална заетост\r\n• Кадрите – проблем № 1 за бизнеса\r\nЦелта на организаторите е в пряк диалог между представители на изпълнителната, местната, законодателната власт и бизнеса от областта да се оформят идеи от полза за града при постигането на главния приоритет –икономически растеж и заетост на хората в регионите.", "date": "2017-06-28", "title": "Стара Загора: Регионалният икономически растеж и възможностите за инвестиции ще бъдат обсъдени по време на дискусия в рамките на кампанията „Да! На българската икономика”"}
{"url": "http://www.focus-news.net/news/2017/06/28/2409579/kanal-5makedoniya-bivshiyat-shef-na-agentsiyata-za-razuznavane-i-kontrarazuznavane-slobodan-bogoevski-smyata-che-tsar-samuil-nyama-nishto-obshto-s-makedonskata-istoriya.html", "text": "В предаването \"Само истината\" на телевизия \"Канал 5\" в подкрепа на тезите за небългарската история на Македония бе поканен бившият директор на Агенцията за разузнаване и контраразузнаване (1991-1995 г.) Слободан Богоевски, пише скопското електронно издание \"24 Вести\". Но вместо да подкрепи войнстващия македонизъм, Богоевски изненадващо заяви, че \"въпросите за \"подаряването\" на историята на България са неточни, тъй като Цар Самуил не е македонски цар и няма нищо общо с македонската история\".\r\nМеждувременно истерията с общите чествания, езиковия спор и македонската история, раздухвана от медиите, доминирани от ВМРО-ДПМНЕ на Никола Груевски, продължава с предлагането на всевъзможни мнения и анкети, които имат за цел доказването на македонската самобитност и укрепването на т.нар. македонска идентичност.Тереза Герова", "date": "2017-06-28", "title": "\"Канал 5\"(Македония): Бившият шеф на Агенцията за разузнаване и контраразузнаване Слободан Богоевски смята, че цар Самуил няма нищо общо с македонската история"}
{"url": "http://www.focus-news.net/news/2017/06/28/2409580/veliko-tarnovo-mazh-izteglil-blizo-4-000-leva-ot-chuzhda-debitna-karta-e-zadarzhan-ot-politsiyata-v-gorna-oryahovitsa.html", "text": "Мъж, изтеглил близо 4 000 лева от чужда дебитна карта, е задържан от полицията в Горна Оряховица. Това съобщиха от пресцентъра на Областна дирекция на МВР – Велико Търново. Престъплението е извършено в периода 19-20 май тази година. Чрез няколко транзакции е изтеглена сумата от 3 920 лв. В хода на разследването е установено, че извършител на деянието е Н. Б. от Велико Търново, известен на полицията и осъждан. След доклад на материалите в прокуратурата той е привлечен, като обвиняем. Взета му е мярка за неотклонение „подписка“.", "date": "2017-06-28", "title": "Велико Търново: Мъж, изтеглил близо 4 000 лева от чужда дебитна карта, е задържан от полицията в Горна Оряховица"}
{"url": "http://www.focus-news.net/news/2017/06/28/2409581/sofiya-rabotnik-e-postradal-seriozno-vsledstvie-na-tokov-udar-v-botevgrad.html", "text": "Работник е пострадал сериозно вследствие на токов удар. Това съобщиха от ОДМВР-София. Около 15.55 часа на 27 юни на тел. 112 бил подаден сигнал за мъж, пострадал от токов удар при трафопост на ул. „Орхание“ в Ботевград. Изпратените на място полицейски служители изяснили, че при извършване на изкопни работи и при допир с предпазител за ниско напрежение е пострадал 23- годишен служител на фирма. Пострадалият е настанен за лечение с изгаряния трета степен по лицето и главата, с опасност за живота. По случая е образувано досъдебно производство за изясняване на точните причини за възникването на инцидента.", "date": "2017-06-28", "title": "София: Работник е пострадал сериозно вследствие на токов удар в Ботевград"}
{"url": "http://www.focus-news.net/news/2017/06/28/2409578/sofiya-40-godishen-mototsikletist-e-pochinal-na-myasto-pri-paten-intsident-pri-45-km-na-avtomagistrala-trakiya.html", "text": "Около 20.30 часа вчера на тел. 112 бил подаден сигнал за тежък пътен инцидент с пострадал мотоциклетист в района на 45 км на автомагистрала „Тракия“ в посока Пловдив. Това съобщиха от ОДМВР-София. При извършения оглед на местопроизшествието е установено, че мотоциклет „Хонда“ се е отклонил вляво по посока на движението и се е ударил в средната предпазна ограда. 40-годишният мотоциклетист е починал на място. По случая е образувано досъдебно производство.", "date": "2017-06-28", "title": "София: 40-годишен мотоциклетист е починал на място при пътен инцидент при 45 км на автомагистрала „Тракия“"}
{"url": "http://www.focus-news.net/news/2017/06/28/2409575/sport-tsvetana-pironkova-izliza-sreshtu-monika-nikulesku-na-turnira-v-iystborn.html", "text": "Най-добрата тенисистка на България Цветана Пиронкова ще направи втори опит да изиграе двубоя срещу румънката  Моника Никулеску на турнира на трева в Ийстборн, Великобритания, след като във вторник срещата между двете бе отложена заради дъжда. \r\nПиронкова ще излезе на корт №4 от 12.30 часа българско време. Ако постигне победа, първата ракета на България ще изиграе още днес и втория си двубой срещу победителката от мача между Симона Халеп и Ин-Ин Дуан.", "date": "2017-06-28", "title": "Спорт: Цветана Пиронкова излиза срещу Моника Никулеску на турнира в Ийстборн"}
{"url": "http://www.focus-news.net/news/2017/06/28/2409577/afp-germanskiyat-parlament-propravi-patya-za-glasuvane-na-ednopolovite-brakove.html", "text": "Германският парламент може да гласува законопроект за узаконяване на еднополовите бракове още този петък, 30 юни, след като комисия в Бундестага включи обсъжданията в дневния ред, предава AFP.\r\n\"Пътят към равенството е отворен\", написа в социалната мрежа „Туитър“ фракционният лидер на „Зелени“ Ренате Кюнаст.Тереза Герова", "date": "2017-06-28", "title": "AFP: Германският парламент проправи пътя за гласуване на еднополовите бракове"}
{"url": "http://www.focus-news.net/news/2017/06/28/2409583/blagoevgrad-obshtinata-organizira-kampaniya-za-sabirane-i-izvozvane-na-opasni-i-bitovi-otpadatsi.html", "text": "Община Благоевград организира поредна кампания за събиране на опасни отпадъци от домакинствата. Тя ще бъде в рамките на два дни - 6 и 7 юли /четвъртък и петък/. Това съобщиха от пресцентъра на Община Благоевград. За целта се организира мобилен пункт за извозване  на отпадъци. Безплатно ще се приемат живачни термометри, ампули и живак, лакове и бояджийски материали, домакински препарати и химикали, мастила и замърсени опаковки, негодни препарати за растителна защита, лекарства с изтекъл срок на годност. \r\n Мобилният пункт за приемане на опасните отпадъци от бита  ще бъде разположен  на паркинга на ул. „Скаптопара“ №1 от 10:00 до 12:30 часа на 6 юли.  От 13:30 до 16:00 часа, на същата дата ще се приемат отпадъци в кв. „Грамада“, паркинга пред магазин „Аско Деница“.  На 7 юли от 10:00 часа до 12:30 часа- паркинга на ул. „Свобода“ и „Симеон Радев“. В 13:00 часа до 16:00 часа мобилния пункт ще се намира в ж.к. „Струмско“, уширението на улица „Битоля“ срещу магазин „Звезден рай“.\r\nЦелта е чрез реализиране на  кампанията  жителите на община Благоевград да бъдат улеснени, а околната среда да бъде защитена от вредното влияние на горепосочените отпадъци.", "date": "2017-06-28", "title": "Благоевград: Общината организира кампания за събиране и извозване на  опасни и битови отпадъци"}
{"url": "http://www.focus-news.net/news/2017/06/28/2409582/dha-shokirashti-tvardeniya-na-germanski-vestnik-turskoto-razuznavane-sledi-deputati-v-bundestaga.html", "text": "Вестник „Ди Велт” излиза със сензационно твърдение, че Националната разузнавателна организация на Турция (МИТ) следи германски депутати, предаде информационната агенция Догу хабер ажансъ (ДХА). Според публикацията МИТ проявява по-специален интерес към членовете на комисиите в Бундестага по вътрешните работи, по външните работи и по отбраната.\r\nПрез март т.г. на дневен ред излязоха подобни твърдения за шпионска дейност на МИТ на германска територия. Тогава беше изтъкнато, че МИТ следи привърженици на религиозния проповедник Фетхуллах Гюлен, а федералната прокуратура започна разследване по въпроса, посочва още ДХА.  Георги Димов", "date": "2017-06-28", "title": "ДХА: Шокиращи твърдения на германски вестник: Турското разузнаване следи депутати в Бундестага"}
{"url": "http://www.focus-news.net/news/2017/06/28/2409560/vmro-dpmne-zoran-zaev-da-kazhe-kakvo-e-dogovoril-v-sofiya.html", "text": "Седмица след посещението на македонския министър-председател Зоран Заев в София ВМРО-ДПМНЕ има едно и също искане: премиерът да каже на гражданите какво е договорил в София, предава електронната медия „24 Вести“.\r\n„От София Заев посочи, че ще има заличаване на определени термини от историята на Македония, без да каже кой ще реши какво ще се заличава, той също така обвини собствената си държава, чийто министър-председател е, за разпространяване на национализъм и омраза, без да каже към кого и кога Македония разпространява национализъм“, бе реакцията от редиците на ВМРО-ДПМНЕ. \r\n„Обвинявайки собствената си страна, той не  отдели време, за да осъди изявленията на Божидар Димитров, който е радостен от факта, че Заев е заявил, че македонците и българите са един и същ народ, за това, че македонският език е български диалект, а подписването на договора за добросъседство ще означава край за македонизма\", се казва още в съобщението на ВМРО-ДПМНЕ.Тереза Герова", "date": "2017-06-28", "title": "ВМРО-ДПМНЕ: Зоран Заев да каже какво е договорил в София"}
{"url": "http://www.focus-news.net/news/2017/06/28/2409585/sofiya-57-godishen-mazh-e-s-opasnost-za-zhivota-sled-udar-ot-tovaren-vlak-zhp-spirka-i-zhp-gara-slivnitsa.html", "text": "57-годишен мъж е пострадал тежко след удар от товарен влак. Това съобщиха от ОДМВР-София. Около 11.42 часа в Районно управление на МВР-Сливница бил подаден сигнал, че между жп спирка и жп гара Сливница мъж е бил блъснат от международен товарен влак. Местопроизшествието е посетено от дежурна оперативна група; извършен е оглед. Пострадалият 57- годишен мъж е транспортиран за лечение с множество фрактури по тялото, с опасност за живота. По случая е образувано досъдебно производство.", "date": "2017-06-28", "title": "София: 57-годишен мъж е с опасност за живота след удар от товарен влак жп спирка и жп гара Сливница"}
{"url": "http://www.focus-news.net/news/2017/06/28/2409562/maroalbaniya-sotsialisticheskata-partiya-na-edi-rama-shte-ima-74-mesta-v-parlamenta.html", "text": "Социалистическата партия на Еди Рама печели парламентарните избори с 48,33 %(763 999 гласа) и ще има 74 места в новия парламент на страната, предава албанското електронно издание \"Маро\".\r\nДемократическата партия на Лулзим Баша получава 28,81 %(455 481 гласа) и 43 депутатски мандата.\r\nСоциалистическото движение за интеграция (LSI) на Петрит Васили печели 14,28 % (225 678 гласа) и 19 депутатски места.\r\nПартията за справедливост, интеграция и единство (PDIU) на Шпетим Идризи - 4,8 %(75 938 гласа) и 3 мандата.\r\nСоциалдемократическа партия (PSD) - 0,95 %  (14 988 гласа) и 1 мандат.Тереза Герова", "date": "2017-06-28", "title": "\"Маро\"(Албания): Социалистическата партия на Еди Рама ще има 74 места в парламента"}
{"url": "http://www.focus-news.net/news/2017/06/28/2409590/dobrich-hudozhestvenata-galeriya-e-udostoena-s-nagrada-za-rabotata-y-s-detsa.html", "text": "Художествената галерия е удостоена с награда от Фондация „Америка за България“ за работата й с деца. Това съобщи на пресконференция директорът на галерията Евелина Ханджиева, предаде кореспондентът на Радио „Фокус” – Варна. Призът „В музея сме“ и 5000 лв., които ще бъдат оползотворени за образователен реквизит, са присъдени в раздел „Най-добро партньорство“. Наградата е връчена на ръководството на галерията на 23 юни в Дома на сатирата в град Габрово. Форумът е пета работна среща с тема занимания с деца – „Кръг с децата“, организиран от Фондацията. Наградите се присъждат втора поредна година. \r\nПо думите на Евелина Ханджиева „Кръг с децата“ е неформална група, обединяваща музеи, галерии, ателиета, културни институции, работещи с деца, и съмишленици. „Фондация „Америка за България“ оценява значението на работата с децата за възпитанието им по-нататък. И затова няколко години вече тя прави подобни срещи, а от две години е инициирала и наградата“, отбеляза Евелина Ханджиева. В срещата са взели участие около 100 души от цялата страна. Участници от Добрич са били освен екип от галерията, също представители на Регионалния исторически музей и СУ „Св. Климент Охридски“. Директорът на Художествената галерия в град посочи, че дългогодишната работа с деца на културното ведомство е оценена в национален мащаб и това буди задоволство. \r\nНаградите са в три категории: „Най-добро партньорство“, „Работа с деца“ и „Фамилни програми“. От години в Художествената галерия в Добрич е разкрита и работи целогодишно Работилница за въображение, където децата имат възможност да творят и да научават за историята на изкуството. От година галерията работи и по един проект, свързан с работата с деца, наречен е „Слово и образ“, за дейностите по него е присъдена и наградата, която по думите на директора на галерията Евелина Ханджиева е едно признание в национален мащаб.  Идеята на проекта „Слово и образ“ е да бъдат обединени литературата и изобразителното изкуство, като акцент е представянето на български писатели, които сами илюстрират своето творчество – Йордан Радичков, Чудомир, Ангел Каралийчев, Ивайло Петров. \r\nВ рамките на проекта е представен и един от изтъкнатите илюстратори Вадим Лазаркевич. Сега дейностите по проекта продължават с нови идейни подходи, които приобщават децата въобще към световното културно наследство, отново в света на литературата и изобразителното изкуство, като например предстоят срещи с малко познати моменти от творчеството на Леонардо да Винчи, съобразени с детската аудитория.\r\nЖулиета НИКОЛОВА", "date": "2017-06-28", "title": "Добрич: Художествената галерия е удостоена с награда за работата й с деца"}
{"url": "http://www.focus-news.net/news/2017/06/28/2409592/sofiya-34-godishen-mazh-shofiral-s-315-promila-alkohol-e-zadarzhan-ot-politsiyata-v-slivnitsa.html", "text": "Около 21.08 часа автопатрул от Районно управление на МВР - Сливица спрял за проверка лек автомобил „Мерцедес“, управляван от Д. Г. /34 г./ от монтанското село Бързия. Това съобщиха от ОДМВР-София. Водачът бил тестван за употреба на алкохол, при което дрегерът отчел, че шофира с 3.15 промила. Нарушителят е задържан за срок до 24 часа. Срещу него е започнато бързо производство за извършено престъпление по чл. 343Б, ал.1 от НК.", "date": "2017-06-28", "title": "София: 34-годишен мъж, шофирал с 3.15 промила алкохол, е задържан от полицията в Сливница"}
{"url": "http://www.focus-news.net/news/2017/06/28/2409591/chetiri-sela-ot-obshtina-smolyan-shte-otbelezhat-traditsionnite-si-praznitsi-na-petrovden.html", "text": "Четири села от община Смолян ще отбележат Петровден. Това са Стойките, Соколовци,  Бостина и Полковник Серафимово. това съобщиха от пресцентъра на Община Смолян. Кметство Соколовци ще отбележи традиционния си празник на 29 юни. Същия ден от 12.00 часа в двора на църквата ще бъде раздадена благословена трапеза. От 17.30 часа ще има народно веселие с оркестър „Родопско настроение”.\r\nСтойките ще посрещне Петровден на 29 юни с тържествена св. Литургия в храм „Св. св. Петър и Павел”, която ще започне в 8.30 часа. В 12.00 часа в двора на църквата ще бъде раздадена благословена трапеза. Днес от 18.00 часа ще бъде отслужена Вечерня. Храмът  преди време чества 130 години от построяването си и по този повод беше ремонтиран и обновен. \r\nПразникът на село Бостина , Петровден, ще бъде отбелязан на 30 юни и 1 юли. На 30 юни (петък) ще се отслужи Тържествена света Литургия в църквата „Св. св. Петър и Павел”. От 12.00 часа ще бъде раздадена благословена трапеза. На 1 юли от 19.00 часа ще бъде открит празника на село Бостина. От 20.00 часа ще има народно веселие с оркестър „Пампорово” с ръководител Георги Кисьов. За доброто настроение на празнуващите ще пеят Даниела Димитрова и Димитър Керемедчиев. Ще има и тържествена заря.\r\nПървият национален фолклорен фестивал „С песните на Георги Чилингиров“ ще се проведе на 1 и 2 юли в Полковник Серафимово. Това забележително събитие ще съпътства празника на селото.   \r\nСъбитието е под патронажа на кмета Николай Мелемов. Организатори са община Смолян, кметство с. Полковник Серафимово и читалище „Отец Паисий“ в родопското село. „От 17 години имам желание да направим такъв конкурс. Ето че тази година, благодарение на община Смолян и кмета Мелемов  фестивалът ще се реализира”, коментира председателят на читалището в село Полковник Серафимово Съби Кайджиев.\r\nОрганизаторите - община Смолян, кметствата, читалищата и Църковните настоятелство при храмовете канят смолянчани и гостите на града да посетят празниците в селата, посветени на Петровден.", "date": "2017-06-28", "title": "Четири села от община Смолян ще отбележат традиционните си празници на Петровден"}
{"url": "http://www.focus-news.net/news/2017/06/28/2409589/sofiya-nezakonno-pritezhavana-pushka-e-izzeta-ot-chasten-dom-v-s-kamenitsa.html", "text": "Незаконно притежавана пушка е иззета от частен дом в с. Каменица. Това съобщиха от ОДМВР-София. В хода на проведена вчера полицейска операция служители на Районно управление на МВР-Пирдоп извършили проверка в частен дом в с. Каменица. В къщата е установена  едноцевна ловна пушка 12 калибър. След извършен оглед на местопроизшествието оръжието е иззето, а за случая уведомена районната прокуратура. След незабавни оперативно- издирвателни действия служителите на реда установили и задържали собственика на незаконното оръжие - 23-годишен мъж от Пирдоп. Действията по разследването продължават в рамките на образуваното по случая досъдебно производство за извършено престъпление по чл. 339 от НК.", "date": "2017-06-28", "title": "София: Незаконно притежавана пушка е иззета от частен дом в с. Каменица"}
{"url": "http://www.focus-news.net/news/2017/06/28/2409588/12-mln-lv-shte-badat-otpusnati-za-sigurnostta-po-vreme-na-balgarskoto-predsedatelstvo-na-saveta-na-es.html", "text": "12 млн. лв. ще бъдат отпуснати за сигурността по време на Българското председателство на Съвета на ЕС. Това съобщи на брифинг в МС министърът на вътрешните работи Валентин Радев, предаде на Агенция „Фокус”.\r\nОчаквайте подробности.", "date": "2017-06-28", "title": "12 млн. лв. ще бъдат отпуснати за сигурността по време на Българското председателство на Съвета на ЕС"}
{"url": "http://www.focus-news.net/news/2017/06/28/2409593/die-kronen-zeitung-avstriyskiyat-ministar-na-otbranata-preduprezhdava-za-palzyashta-islyamizatsiya-ot-balkanite-prizovava-evropeyskite-strani-da-razshiryat-angazhimenta-si-kam-regiona.html", "text": "Министърът на отбраната на Австрия Ханс-Петер Доскозил отправи предупреждения за „пълзяща ислямизация“ от държавите на Балканския полуостров, съобщава вестник Die Kronen Zeitung.\r\n„На Балканите наблюдаваме ислямизация, от която може да ни побият тръпки“, алармира военният министър на Анкара в интервю за германския национален ежедневник „Ди Велт“.\r\n„Влиянието на Европейския съюз на Балканите отслабва, докато от друга страна това на Турция и Саудитска Арабия нараства“, подчерта Доскозил, допълвайки, че подобна тенденция със сигурност може да бъде определена като тревожна. \r\nВ тази връзка австрийският политик призова Германия и други европейски страни да инвестират повече в ангажимента си към региона, тъй като турското влияние сред държави като Косово, Албания и Босна и Херцеговина не е в интерес на европейците. Той подчерта обаче, че Анкара не е в състояние да си позволи изпращането на военни сили в страните от Балканския полуостров. .Тереза Герова", "date": "2017-06-28", "title": "Die Kronen Zeitung: Австрийският министър на отбраната предупреждава за „пълзяща ислямизация“ от Балканите, призовава европейските страни да разширят ангажимента си към региона"}
{"url": "http://www.focus-news.net/news/2017/06/28/2409587/vladimir-andreev-zam-direktor-na-dunav-most-vidin-kalafat-ad-vazstanoveno-e-dvizhenieto-po-mosta.html", "text": "Възстановено е движението по Дунав мост 2, след като бе спряно от 09.00 часа за профилактика на съоръжението, каза за Радио „Фокус” – Видин, Владимир Андреев, зам.-директор на “Дунав мост Видин – Калафат” АД. Според него движението е възстановено още в 10.30 ч. Владимир Андреев посочи, че изпълнителят изграждането на Дунав мост 2 – испанската фирма ФСС, има изисквания и проверява съоръженията по моста. От “Дунав мост Видин – Калафат” АД се оказва съдействие на испанската фирма и за това се налага затваряне на движението по моста. „Те имат план-график, според който отделните елементи на съоръжението се проверяват през определено време”, каза Владимир Андреев.\r\nАнна ЛОЗАНОВА", "date": "2017-06-28", "title": "Владимир Андреев, зам.-директор на “Дунав мост Видин – Калафат” АД: Възстановено е движението по моста"}
{"url": "http://www.focus-news.net/news/2017/06/28/2409596/plovdiv-osem-sela-v-oblastta-sa-s-narusheno-vodopodavane-zaradi-avarii.html", "text": "Осем села в Пловдивска област са с нарушено водоподаване заради аварии по водопроводната мрежа. Това съобщи за Радио „Фокус“ – Пловдив дежурният диспечер във ВиК-Пловдив. Без водаса жителите на селата Войнягово, Дъбене, Устина, Кадиево, Дълго поле и Добростан. До 13,00 часа вода няма да имат и в асеновградските села Искра и Патриарх Евтимово. Поради аварии няма да има вода и в асеновградските квартал „Наречен“, а също така и в Промишлената зона на града и в района бул. „България“ №27 . Аварийни ремонти се извършват и в град  Баня, по улиците „Родопи“ и „Байкал“. Работи се по отстраняването на аварии също и на територията на Пловдив. Нарушено  е водоподаването в квартал „Остромила“, бул. „Васил Априлов“ и ул. „Брацигово“ №10.\r\nКристиян ГАРОВ", "date": "2017-06-28", "title": "Пловдив: Осем села в областта са с нарушено водоподаване заради аварии"}
{"url": "http://www.focus-news.net/news/2017/06/28/2409594/pazardzhik-signal-za-martva-riba-v-stara-reka-e-proveren-ot-riosv.html", "text": "Експерти на РИОСВ-Пазарджик провериха сигнал за наличие на мъртва риба в река Стара при моста на главен път Брацигово – Капитан Димитриево. Това съобщи за Радио „Фокус“ – Пазарджик Цветана Чочева от Екоинспекцията. Тя обясни, че екип на РИОСВ – Пазарджик, Басейновата дирекция за Източнобеломонски район в Пловдив и Регионалната лаборатория към Изпълнителната агенция по околна  среда, е извършил оглед по поречието на реката в присъствието на гражданина, сигнализирал чрез тел. 112 инспекцията за проблема. „Констатирано е бледо кафяво оцветяване на водите и мъртва риба с размери 6-15 см в застойни зони на речното легло. Взети са водни проби за анализ от отпадъчните води на двата точкови източника, разположени по течението на реката. Едната проба е от пречиствателната станция за производствени отпадъчни води на фирма от Пещера втората от Градската пречиствателна станция за отпадъчни води на Пещера. На фирмата е дадено предписание за ревизия на довеждащия колектор за отпадъчни води, след механичното стъпало и за подмяна на затвора на байпаса“, уточни Чочева. Тя каза също, че възможна причина за мъртвата риба в река Стара, освен установените понижени стойности на разтворен кислород в резултат на рязкото затопляне, може да е и залпово замърсяване от изпуснати отпадъчни води. След анализа на водните проби ще се изясни причината за инцидента.\r\nВаня НИКОЛОВА", "date": "2017-06-28", "title": "Пазарджик:  Сигнал за мъртва риба в Стара река е проверен от РИОСВ"}
{"url": "http://www.focus-news.net/news/2017/06/28/2409598/kmetat-na-tutrakan-dimitar-stefanov-vsyaka-godina-na-praznika-na-kaysiyata-proizvoditeli-pokazvat-svoyata-produktsiya.html", "text": "Всяка година на Празника на кайсията производители показват своята продукция. Това каза кметът на Тутракан Димитър Стефанов в интервю за Агенция „Фокус“ във връзка с Празника на кайсията, който ще се проведе на 30 юни в крайдунавския град. По думите му всички туристи и гости на Тутракан могат да вкусят от различните видове кайсии, а те никак не са малко за региона, какот и от продуктите, които се произвеждат от този плод. „Това са конфитюри, сладка, различни мусове, сладкиши. Да не забравяме и традиционната тутраканска кайсиева ракия“, коментира Стефанов. Той обърна внимание, че с Празника на кайсията от Общината искат да покажат на туристите, че Тутракан е най-големият производител на кайсии в България. Стефанов подчерта, че това е и самата истина. Стефанов обясни, че от кайсията могат да се направят много хранителни продукти, които са ценни със своите качества. Кметът на Тутракан посочи, че производителите на кайсии на територията на общината са много. „Можем да изброим само едрите производители. Почти във всяка селска къща и двор, макар и с по един по два декара, хората си имат кайсиеви масиви“, каза Димитър Стефанов и добави, че това е възможност за допълнителен доход на домакинствата. „Климатът при нас благоприятства развитието на този вид овощни насаждения. Мисля, че нашите жители го използват рационално“, заяви Стефанов. \r\nДеница КИТАНОВА", "date": "2017-06-28", "title": "Кметът на Тутракан Димитър Стефанов: Всяка година на Празника на кайсията производители показват своята продукция"}
{"url": "http://www.focus-news.net/news/2017/06/28/2409599/dobrich-obshtinata-opredeli-myastoto-kadeto-repatriranite-avtomobili-shte-prestoyavat-do-plashtane-na-sanktsiyata-za-nepravilno-parkirane.html", "text": "Общината определи мястото, където репатрираните автомобили ще престояват до плащане на санкцията за неправилно паркиране. Вече е дадено съгласие от общинските съветници на Добрич да бъде направена промяна в Подробния устройствен план (ПУП). Следващия месец на редовното заседание на Общинския съвет ще бъде представен и новият ПУП. Това каза зам.-кметът „Устройство на територията“ арх. Боян Коларов, предаде кореспондентът на Радио „Фокус” – Варна. Определеното място е в ж. к. „Балик“ – кв. „Йовково“ – Север. Параметрите предвиждат минимално застрояване, което се свежда до изграждане на помещения за обслужване на дейността, уточни зам.-кметът. Теренът е бил отреден за пазар на живи животни, но досега не е проявяван интерес за ползването му като такъв, заяви арх. Коларов. Обектът вече има асфалтова настилка и ограда, които подлежат на ремонт. През 90-те години на миналия век теренът е бил използван за паркинг. През пролетта Община град Добрич разшири „Синята зона“ и въведе SMS плащане за паркиране в нея. За залавяне на нарушителите ще работи „паяк“, превозните средства ще бъдат преместване на наказателен паркинг, чието място вече е определено. \r\nЖулиета НИКОЛОВА", "date": "2017-06-28", "title": "Добрич: Общината определи мястото, където репатрираните автомобили ще престояват до плащане на санкцията за неправилно паркиране"}
{"url": "http://www.focus-news.net/news/2017/06/28/2409602/veliko-tarnovo-atraktivna-vazstanovka-shte-bade-predstavena-po-povod-140-ata-godishnina-ot-osvobozhdenieto-na-grada.html", "text": "Във Велико Търново ще отбележат тържествено и подобаващо 140-годишнината от oсвобождението на Старата българска столица. Това съобщиха от пресцентъра на Община Велико Търново. Голямото историческо събитие ще оживее пред жителите и гостите на града благодарение на атрактивна възстановка. Пресъздадено ще бъде превземането на Конака, заедно с последната престрелка пред някогашния турски затвор, случила се на 7 юли 1877 г. Българските опълченци отново ще изнесат автентично бойно знаме от времето на Априлското въстание. Турският гарнизон ще признае своята капитулация пред генерал Йосиф Гурко, родните опълченци и руските войски, а около стария Конак ще отекнат възгласите „Свобода”, „Да живей”, „Ура”. Възстановката ще бъде кулминация на честванията на 140-годишнината от Освобождението на Търново. \r\nНавръх 7 юли, в 18,30 ч. в парк „Марно поле” стартират изпълненията на Общинския Биг Бенд. В 19,00 ч. официалните лица, жителите и гостите на Велико Търново ще поднесат цветя пред монумента на генерал Гурко и пред паметника „Майка България”. В 19,45 ч. на площад „Цар Асен I” концерт ще изнесат талантите от Професионален фолклорен ансамбъл „Искра”. В 21,00 ч. пред крепостта Царевец празнично слово ще произнесе кметът Даниел Панов, а вечерта ще завърши с военен ритуал и празнична заря. \r\nКулминацията на празнична програма е в съботния 8 юли. В 10,30 ч. започва голямото шествие по улица „Гурко”, което ще премине по цялата калдъръмена алея. Начело ще бъдат генерал Гурко, казашки офицери на коне, български опълченци и хайдути, руски войници, медицински сестри. Община Велико Търново кани всички жители и гости на града да се включат в шествието, облечени в народни носии или ризи с шевици.\r\nВеднага след дефилето ще оживее и битката за Конака. Сражението ще бъде разиграно пред музей „Възраждане и Учредително събрание”. Участват 70 реанактори, облечени в автентични униформи и въоръжени с пушки, пищови, саби и ками от края на XIX век. Участниците са от структурите на клуб „Традиция” в градовете Велико Търново, Панагюрище, Плевен, Стара Загора и Шумен. След края й стартира първият от поредица специализирани екскурзоводски турове из музеите, свързани с историческите събития и епохата на Освобождението. \r\nВ съботния ден музей „Възраждане и Учредително събрание”, Сарафкината къща и Музеят – затвор ще са със свободен вход за посетителите. Всеки може да разгледа уникалната изложба „Сабите на войводите”. В нея са изложени 44 хладни оръжия, притежавани от 38 войводи и хайдути. Сред тях са сабя, кама и щик на Апостола на свободата Васил Левски, оръжия на революционерите Христо Ботев, Георги Раковски, Филип Тотю, Панайот Хитов, Стефан Караджа, Хаджи Димитър, ятагана на отец Матей Преображенски. Експозицията е подредена в музей „Възраждане и Учредително събрание”. \r\nОрганизатори на честванията на 140-годишнината от Освобождението на Търново са Община Велико Търново, Регионалният исторически музей в старопрестолния град, Националният военен университет и клуб „Традиция”.", "date": "2017-06-28", "title": "Велико Търново: Атрактивна възстановка ще бъде представена по повод 140-ата годишнина от oсвобождението на града"}
{"url": "http://www.focus-news.net/news/2017/06/28/2409597/zam-kmetat-na-sofiya-evgeni-krusev-po-bul-tsar-boris-iii-i-po-ul-graf-ignatiev-shte-se-izvarshi-tsyalostna-rekonstruktsiya.html", "text": "По бул. „Цар Борис III” и по ул. „Граф Игнатиев“ ще се извърши цялостна реконструкция. Това каза заместник-кметът на Столична община по направление „Транспорт и транспортни комуникации“  Евгени Крусев пред журналисти, предаде репортер на Агенция „Фокус“ По думите на Крусев реконструкцията ще включва всички аспекти на транспортната инфраструктура. „За бул. „Цар Борис III” вече са получени оферти в Столична община от потенциалните изпълнители. Те в момента се оценяват и веднага щом това се случи, след изминаване на съответните административни процедури, ще бъде сключен договор и ще започне изпълнение“, посочи той. Евгени Крусев поясни, че по бул. „Цар Борис III” са предвидили ремонтът да се извършва на етапи, така че затруднението за хората, които използват тази най-натоварена трамвайна линия, да е минимално. Той допълни, че по булеварда има достатъчно на брой съоръжения за обръщане на посоката, така че, когато се затвори даден участък, в останалия трамваите да могат да се движат. По думите му в затворения участък ще бъде организиран заместващ автобусен транспорт. „Разбира се направена е съответната синхронизация за заместващ транспорт за времето на ремонта и реално погледнато имаме пълна готовност, щом бъде избран изпълнител, ремонтът да започне“, допълни той. Заместник-кметът на Столична община обясни, че по отношение на реконструкцията на ул. „Граф Игнатиев“ ситуацията изглежда същата. По думите му обществената процедура за избор на изпълнител ще бъде обявена до дни. „В момента се подготвят окончателно документите, които са необходими за обявяване на  процедурата. Веднага след като бъде избран изпълнител, имаме готовност да започнем реалното изпълнение“, отбеляза Крусев. По думите му по ул. „Граф Игнатиев“ няма съоръжения за обръщане на посоката и, когато започне ремонтът там, трамваите ще бъдат спрени. „По „Граф Игнатиев“ реконструкцията обхваща цялата улица от „Алабин“ до бул. „Христо и Евлоги Георгиеви“. Паралелно с това главният архитект на Столична община Здравко Здравков е възложил изработване на цялостен силуетен план за фасадите на сградите, така че, когато улицата бъде завършена, да има съответните регламенти, според които собствениците, при желание да ремонтират фасадите в точно определени тонове, да се получи цялостната визия на улицата със сградите по нея“, коментира Евгени Крусев. \r\nТой допълни, че площад „Славейков“ е част от проекта за реконструкцията на „Граф Игнатиев“. По думите му по него ще бъдат направени реконструкции, свързани с подмяна на настилки, озеленяване, засаждане на нови дървета и растителни видове“, каза Крусев. Той поясни, че реконструкцията на ул. „Граф Игнатиев“ включва още площад „Гарибалди“  и градинката при храма „Св. Седмочисленици“. \r\nДеница КИТАНОВА", "date": "2017-06-28", "title": "Зам.-кметът на София Евгени Крусев: По бул. „Цар Борис III” и по ул. „Граф Игнатиев“ ще се извърши цялостна реконструкция"}
{"url": "http://www.focus-news.net/news/2017/06/28/2409603/sport-fia-shte-provede-dopalnitelno-zasedanie-za-intsidenta-mezhdu-sebastian-fetel-i-luis-hamiltan.html", "text": "Международната автомобилна федерация (ФИА) ще проведе допълнително заседание за инцидента на Гран При на Азербайджан между пилотите на „Ферари“ и „Мерцедес“ – Себастиан Фетел и Луис Хамилтън, съобщава изданието Auto Motor und Sport.\r\nГерманецът се опита да си отмъсти на Хамилтън за опасна маневра в момент, в който на пистата имаше кола за сигурност. Пилотът на „Мерцедес“ спря рязко, а Фетел не успя да спре навреме и закачи болида му отзад, за което получи 10-секундно наказание.\r\nИ след осмия кръг във Формула 1 Фетел остава лидер във временното класиране с 153 точки, следван от британеца Хамилтън с 139 точки. Тереза Герова", "date": "2017-06-28", "title": "Спорт: ФИА ще проведе допълнително заседание за инцидента между Себастиан Фетел и Луис Хамилтън"}
{"url": "http://www.focus-news.net/news/2017/06/28/2409601/ministar-valentin-radev-95-mln-lv-shte-otidat-za-mvr-2-mln-lv-za-stolichna-obshtina-i-500-000-lv-za-dans-za-sigurnostta-po-vreme-na-evropeyskoto-predsedatelstvoto.html", "text": "Днес МС взе решение, че 12 млн. лв. ще бъдат  разпределени по следния начин – 9,5 млн. лв. за МВР, 500 000 лв. за ДАНС и 2 млн. лв. за Столична община. Това каза министърът на вътрешните работи Валентин Радев по време на брифинг в Министерския съвет след правителственото заседание, предаде репортер на Агенция „Фокус“. „Беше прието предложение, дадено от мен, което касае сигурността по време на председателството на Европейския съвет, което започва в началото на следващата година. Дълго време в продължение на месец и половина се обсъждаше какви да са средствата, които да бъдат отпуснати за осигуряване на тази сигурност, която касае сигурността на летището, приемането на гостите, сигурността по трасетата, на НДК, вътре между обектите, хотелите и най-вече местата, където ще бъдат извършени заседанията. Направени бяха различни разчети, през това време бяха оптимизирани средствата няколко пъти. Днес МС взе решение, че 12 млн. лв. ще бъдат  разпределени по следния начин – 9,5 млн. лв. за МВР, 500 000 лв. за ДАНС и 2 млн. лв. за Столична община“, обясни Радев. По думите му това ще бъдат средствата, които ще осигурят необходимата сигурност. По думите му до средата месец юли трябва да се обявят обществените поръчки за много от нещата, които трябва да бъдат закупени, а месец преди самото председателство да бъдат сработени помежду си всички системи за видеонаблюдение и радио връзка.\r\nЛюба АЛЕКСИЕВА", "date": "2017-06-28", "title": "Министър Валентин Радев: 9,5 млн. лв. ще отидат за МВР, 2 млн. лв. - за Столична община и 500 000 лв. - за ДАНС за сигурността по време на европейското председателството"}
{"url": "http://www.focus-news.net/news/2017/06/28/2409584/emil-hristov-gerb-poslednite-priznaniya-na-edin-bivsh-premier-na-balgariya-ni-karat-da-se-zapitame-koy-e-rakovodil-darzhavata-predi-parlamentarnite-izbori.html", "text": "Последните признания на един бивш премиер на България ни карат да се запитаме кой е ръководил държавата преди парламентарните избори, кой се е готвил да управлява и как се е готвил да управлява след тях. Това заяви от парламентарната трибуна народният представител от ПГ на ГЕРБ и член на Комисията по отбрана Емил Христов по време на дебатите по Проект на решение за създаване на Временна комисия за проучване изпълнението на процедурата по избор на нов тип боен самолет, предаде репортер на Агенция „Фокус”. „През последните няколко дни в медиите и обществото нараства интересът към следващите стъпки на Министерство на отбраната, правителството и парламента, в посока изпълнение на проектите за инвестиционни намерения за придобиване на съвременна бойна техника за Българската армия. Засиленият медиен интерес и спекулациите по отношение на решенията, неяснотите и твърде явните намеси на политически и надпартийни лица в тези процеси, задължават всички, които имат отговорност от развитието и ръководството на въоръжените сили, да предприемат решителни стъпки за отговарянето на очакванията на обществото за прозрачност и почтеност”, заяви Христов. По думите му създалата се ситуация не само не помага на правителството да защитава българския интерес, но и им вреди. „Българската страна се прояви като неособено коректен, странен и непоследователен партньор, с който не само е трудно е да се водят преговори, но и тези преговори са безсмислени, защото някой вече е взел решение – един да бъде фаворизиран, а друг да бъде дисквалифициран”, коментира Емил Христов. Според него намесата на партийни, опозиционни лидери и надпартийни институции не само не е успокоило обществото, но и е внесло допълнително безпокойство. „противоречивите позиции, изразявани от представителите на различни партии, създават безпокойство и  неувереност точно в тези хора, на които разчитаме за предотвратяване на опасни ситуации”, поясни народният представител. \r\nИван ЛАЗАРОВ", "date": "2017-06-28", "title": "Емил Христов, ГЕРБ: Последните признания на един бивш премиер на България ни карат да се запитаме кой е ръководил държавата преди парламентарните избори"}
{"url": "http://www.focus-news.net/news/2017/06/28/2409586/yordan-tsonev-dps-shte-podkrepim-sazdavaneto-na-anketna-komisiya-za-ndk-za-da-vidim-kakav-e-sluchayat-i-da-navlezem-v-problematikata-na-predsedatelstvoto-na-saveta-na-es.html", "text": "Ще подкрепим предложението на анкетна комисия, защото случаят стана широко известен, една част от Министерски съвет твърдят, че има натиск, самият Боршош твърди, че има натиск върху него за обществени поръчки. Това каза пред журналисти в Народното събрание депутатът от ДПС Йордан Цонев за предложението на БСП за анкетна комисия за случващото се в НДК, предаде репортер на Агенция „Фокус“. „Другата част от министрите твърдят, че самият той е нарушавал заповеди и правилници“, обясни той. „Според нас случаят е по-скоро за прокуратурата, но доколкото касае подготовката на Председателството на ЕС, може би ще трябва да се заеме и парламентът“, коментира Йордан Цонев. „Създаването на една такава комисия ще помогне да видим какъв е случаят конкретно и да навлезем в проблематиката за подготовката ни за Председателството“, заяви той. По думите му, ако се създаде такава комисия, депутатите в спокоен той ще се опитат да помогнат по случая, ако могат. „Няма нещо, което да не ни притеснява в този казус. Темата за Председателството ни притеснява страшно много“, посочи Йордан Цонев и уточни, че парламентът така и не е информиран за приоритетите, които са подписани между трите страни. „Приоритетите не само, че не са изработени с консенсус, но и някъде от някого - парламентът не знае. По тази тема не е имало никакъв дебат“, поясни народният представител.  На въпрос има ли борба на лобита в ГЕРБ за обществени поръчки в НДК Йордан Цонев коментира: „Нашата информация е тази, които медиите ни поднасят. Това, което четем е, че има и борба на лобита и нарушения. Не сме правораздавателен орган и не можем да преценим, тъй като не разполагаме с нужната информация“. „Виждаме, че по отношение на Председателството управляващото мнозинство като че ли няма нужда от парламента и бърка много“, каза още той.\r\nБиляна ИВАНОВА", "date": "2017-06-28", "title": "Йордан Цонев, ДПС: Ще подкрепим създаването на анкетна комисия за НДК, за да видим какъв е случаят и да навлезем в проблематиката на Председателството на Съвета на ЕС"}
{"url": "http://www.focus-news.net/news/2017/06/28/2409605/zam-kmetat-na-sofiya-irina-savina-stolichna-obshtina-zashtiti-240-mln-lv-bezvazmezdno-finansirane-ot-op-regioni-v-rastezh.html", "text": "Столична община защити 240 млн. безвъзмездно финансиране от ОП „Региони в растеж“. Това каза заместник-кметът на Столична община по направление „Инвестиции и строителство“  Ирина Савина пред журналисти във връзка с големите проекти на Столична община до 2020 г., предаде репортер на Агенция „Фокус“. Савина отбеляза, че основните проекти са свързани с образователната, културната и социалната инфраструктура, интегрирания градски транспорт и подобряване на градската среда. „Проектите са в райони, които са част от интегрирания проект за възстановяване и развитие на София – интегрираният градски план. В образователната инфраструктура ще реализираме проекти, свързани с модернизация и изграждане на училища и детски градини“, каза Савина. Тя уточни, че обектите са 26, като 23 училища и детски градини ще бъдат цялостно модернизирани. 43-то ОУ в „Илинден“ ще бъде преустроено, като сградата към бившето Военно окръжие ще бъде модернизирана. Ще бъдат разширени още Френската гимназия в столицата и една детска градина в район „Илинден“, уточни Савина. Освен в „Илинден“ такива интервенции ще има и в районите „Надежда“, „Връбница“, „Красна поляна“ и Централна градска част. \r\nЗаместник-кметът поясни, че проектите в областта на културната инфраструктура са свързани с театър „София“ и културният институт „Лиляна Димитрова“. „Като те се очаква да започнат евентуално през следващата година или през 2019 г., тъй като в момента се уточнява схемата, по която ще се финансират. Това се прави от МРРБ и Министерство на финансите. Тези средства са защитени, така че ще трябва да ги реализираме до края на програмния период“, коментира Савина. Тя поясни, че има предвидени средства за модернизация на социални домове. „Разбира се, интегрираният градски транспорт – втори етап и на последно място, но не по важност, това е за подобряване на градската среда“, каза Савина. Тя поясни, че това включва модернизация на Централната градска част, както и проектите за обновяване на Западен парк и парка „Заимов“. \r\nДеница КИТАНОВА", "date": "2017-06-28", "title": "Зам.-кметът на София Ирина Савина: Столична община защити 240 млн. лв. безвъзмездно финансиране от ОП „Региони в растеж“"}
{"url": "http://www.focus-news.net/news/2017/06/28/2409600/korneliya-ninova-bsp-ministar-predsedatelyat-boyko-borisov-predopredeli-izbora-na-gripen-s-izkazvaneto-si-v-bryuksel.html", "text": "На 23 юни Бойко Борисов прави изявление в Брюксел заедно с премиера на Швеция и казва - започваме разговори за „Грипен“. Защо не отиде в САЩ да каже започваме разговори за F-16, защо не отиде в Италия и да каже - започваме разговори за „Юрофайтър“. Кой предопредели „Грипен“ - министър-председателят Бойко Борисов с това изказване на най-високото място в Брюксел, при положение, че има 3 оферти. Това каза лидерът на БСП Корнелия Нинова по време на дебатите по предложението за създаване на анкетна комисия за проучване на процедурата за закупуване на нов боен изтребител за Българската армия, предаде репортер на Агенция „Фокус“. „Г-н Цветанов обяви, че иска комисия, намекна за корупция, обвини президента за натиск върху експертите, само десетина дни след изказването на Борисов. Въпросът е защо е това противоречие“, попита тя. „Какво се случи в тази една седмица между това, което каза министър-председателят и искате сега“, коментира Корнелия Нинова. „Етикетът на тази комисия, която искате да създадете, има две имена - страх и корупция. Страх, че президентът Радев започва битката с корупцията по-високите етажи на властта. Корупция, но не в президентството, а както виждаме на други места- магистрали, които се разследват от прокуратурата, НДК тепърва ще го разнищваме, санирането“, заяви лидерът на БСП. „Президентът Радев няма да се справи сам с тази тема, има нужда от подкрепата на цялото общество и на политическата класа и партии“, обясни Корнелия Нинова. „Категорично заявяваме, че стоим до него в твърдото му намерение да се борим с корупцията на високите етажи на властта и в следващите седмици ще дадем конкретни сигнали за това“, каза още тя.\r\nБиляна ИВАНОВА", "date": "2017-06-28", "title": "Корнелия Нинова, БСП: Министър-председателят Бойко Борисов предопредели избора на „Грипен“ с изказването си в Брюксел"}
{"url": "http://www.focus-news.net/news/2017/06/28/2409607/polk-nikolay-karaivanov-e-predlozhen-za-nachalnik-na-shtaba-na-suhopatnite-voyski.html", "text": "Правителството предлага на Президента на Република България да назначи полковник Николай Караиванов за началник на щаба на Сухопътните войски и да го удостои с висшето офицерско звание „бригаден генерал”. Това съобщиха от правителствената информационна служба.  Полк. Караиванов е завършил ВНВУ „В. Левски” и ВА „Г. Раковски”. На военна служба е от 1985 г.\r\nКабинетът предлага също от длъжност и от военна служба да бъде освободен бригаден генерал Калин Кузманов, директор на дирекция „Стратегическо планиране” в Министерството на отбраната. Причината е навършване на пределна възраст за военна служба. За ръководител на дирекцията е предложен полк. Красимир Кънев, който ще бъде удостоен със звание „бригаден генерал”.\r\nЗа назначаване като директор на дирекция „Комуникационни и информационни системи” във Военния секретариат на ЕС в Брюксел и удостояване със звание бригаден генерал е предложен полк. Васил Събински. Очаква се той да поеме поста от 1 август т. г.\r\nПравителството предлага още президентът да измени Указ №85 от 2012 г., с който са утвърдени длъжностите във въоръжените сили на Република България и Националната служба за охрана, изискващи висши офицерски звания. С промените в указа се добавя длъжността директор на дирекция „КИС” във Военния секретариат на ЕС с военно звание „бригаден генерал/флотилен адмирал”, която е определена като национален принос на страната ни към ЕС. Систематично се променя и мястото в списъка на длъжността „командир на 68-а бригада „Специални сили”, която след измененията в ЗОВС премина на непосредствено подчинение на началника на отбраната.", "date": "2017-06-28", "title": "Полк. Николай Караиванов е предложен за началник на щаба на Сухопътните войски"}
{"url": "http://www.focus-news.net/news/2017/06/28/2409611/ministar-rumen-porozhanov-dvoyniyat-standart-pri-hranite-u-nas-i-v-zapadna-evropa-e-fakt-16-ot-izsledvanite-stoki-sa-znachitelno-po-skapi-a-pri-20-ima-razlichni-sastavki.html", "text": "16 храни са със значително по-високи цени у нас в сравнение с Австрия и Германия. Това каза на брифинг в Министерския съвет министърът на земеделието, храните и горите Румен Порожанов във връзка с резултатите от проверката на Българската агенция по храните за това дали има разлика в качеството на едни и същи храни, които се продават у нас и в Западна Европа, предаде репортер на Агенция „Фокус“. „Бяха обследвани 31 продукта от 5 вида категории. Тези продукти бяха закупени в Австрия и Германия и идентичните в същите вериги в България. За един и същ продукт в определени съдържания се различава на пазарите в Европа и Централна и Източна Европа. В анализа на съдържанието има 7 продукта с различни съставки. При анализа на вкус, консистенция и др. параметри на 3 от продуктите се появи определена разлика. Физико-химичният анализ имаше за цел да определи дали това, което е изписано като съдържание в своите пропорции, отговаря на анализите, които се правят. Те бяха направени в 5 лаборатории. Има отклонения, но всички са в рамките на допустимите, съгласно регламента от 2011 г. за качеството на храните. Основното, което е - около 20% от храните имат различни съставки. \r\nЦеновият анализ е доста първичен“, коментира Порожанов. По думите му от тези 30 продукта, за 16 от тях има значително по-високи цени, които са в България. „Най-фрапантни са 2 вида детски пюрета. За единият цената е с около 90% по-висока, а другият – 107%. По високи цени в рамките на диапазон между 20% и 70% наблюдаваме и при млечните продукти, определени сирена и шоколадови продукти от различно естество. Колкото и да е на пръв поглед необяснимо, разликите в цените не са незначителни. Още утре ще поканя КЗП, заедно с федерациите, които са за защита на потребителите. Ще обсъдим темата с по-високите цени, за да видим по тяхна линия какво може да се предприеме от гледна точка на комуникация при предлагането на тези услуги“, обясни той. Порожанов уточни, че темата за двойствения стандарт на храните ще бъде представена на следващото заседание на Съвета на министрите, което ще бъде на 17-18 юли. „Информацията ще бъде внесена от словашкия колега и ще бъде подкрепена от Вишеградска четворка, плюс другите 4, които участваме в този процес на изследвания. Информацията съдържа именно това безпокойство, което е установено и в другите страни членки за различното съдържание на съставки в едни и същи храни“, добави той. Земеделският министър бе категоричен, че двойният стандарт е факт. „Действията на правителството ще бъдат съвместни с тези на колегите от Словакия, Чехия, Унгария и др. страни и ще са насочени към комисаря по защита на потребителите за създаването на ред и режим, който да има еднакво предлагане на качеството и съставките на храните на единния европейски пазар“, поясни Порожанов. Той посочи, че в пюретата е имало различно съдържание, което е описано. „Наистина 100% разлика усреднено за двата типа продукт, бих казал, че е изключително неприемливо“, каза още Румен Порожанов.\r\nЛюба АЛЕКСИЕВА", "date": "2017-06-28", "title": "Министър Румен Порожанов: Двойният стандарт при храните у нас и в Западна Европа е факт - 16 от изследваните стоки са значително по-скъпи, а при 20% има различни съставки"}
{"url": "http://www.focus-news.net/news/2017/06/28/2409610/burgas-mestnata-vlast-i-tsarkvata-v-nesebar-podnesoha-izvineniya-na-nezryashtite-turisti-napadnati-v-grada.html", "text": "От името на кмета на общината Николай Димитров, цялата администрация и от името на целия град Златин Чаушев, началник-отдел „Несебър-Световно наследство“, и отец Петър от църквата „Св. Успение Богородично“ поднесоха извинения на двама от групата незрящи туристи за неприятния инцидент, който са претърпели на територията на полуострова преди дни. Това съобщиха от пресцентъра на Община Несебър. На срещата потърпевшите бяха уверени, че всички местни жители са дълбоко възмутени от хулиганската постъпка, категорично се разграничават от такова поведение  и не толерират подобен тип агресивно отношение към който и да е било.\r\n„Несебър е българския град на църквите, с изключителна история и култура. Хората му са с добри сърца, вярват в Бог и са великодушни, но, както навсякъде по света, и тук има плевели. Но те са изключение в градината с красивите цветя.“, метафорично обрисува ситуацията Златин Чаушев. Отец Петър също увери туристите, че жителите на общината не се отнасят така към гостите си. \r\nЕдиният от двамата туристи на срещата  бе Марош Банго, известен като словашкия Бочели, харизматичен сляп певец и музикант с множество таланти, с огромна благотворителна дейност в подкрепа на хуманитарни  инициативи. Гостът остана трогнат от жеста на внимание и посочи, че не за първи път е в Несебър-град, където се чувства особено емоционално и откъдето винаги си взема нещо, което да му напомня за един прекрасен релакс и почивка. Именно, за да запазят това усещане и  красив спомен за  Несебър, Златин Чаушев и отец Петър поднесоха подаръчни комплекти на туристите. Особено трогателна бе малката камбанка с красив звук, както и копието на чудотворната икона на Черната Богородица- закрилница и пазителка на Несебър.\r\nМарош Банго благодари и подари един от многото си дискове със свои изпълнения на класически произведения. Срещата, преминала в изключително приятелска атмосфера, завърши със снимка за спомен.", "date": "2017-06-28", "title": "Бургас: Местната власт и църквата в Несебър поднесоха извинения на незрящите туристи, нападнати в града"}
{"url": "http://www.focus-news.net/news/2017/06/28/2409608/dha-privarzhenitsi-na-erdogan-protestirat-sreshtu-pohoda-za-spravedlivost-s-oborska-tor.html", "text": "Лидерът на основната опозиционна Народнорепубликанска партия (НРП) Кемал Кълъчдароглу даде старт на 14-я ден от „Похода за справедливост”, предупреди участниците, че може да бъдат провокирани и ги призова да не прибягват до насилие, предаде информационната агенция Догу хабер ажансъ (ДХА). \r\nПреди това снощи пред лагера на протестиращите в района на Дюздже, местен жител изсипа с камион оборска тор, а други двама заснеха това действие. Видеоматериалът е качен в социалните медии под заглавие „При нас е срамота да не почерпим нашите гости”.\r\nПолицията незабавно реагира и задържа водача на камиона С.А и неговите двама „помощници” – И.Ч. и С.А.С. Те ще бъдат предадени на съдебните власти по обвинение за „умишлено замърсяване на природата”. Освен това на водача на камиона е наложена глоба в размер на 3 000 турски лири (около 1 500 лева) за нарушение на Закона за спазване на обществения ред. \r\nОт своя страна зам.-председателят на парламентарната група на НРП Йозгюр Йозел разкри, че въпросният камион е на фирма-изпълнител на общината в Дюздже. По думите му, това също е притеснително, а опозицията ще продължи да следи развитието на случая, посочва още ДХА.Георги Димов", "date": "2017-06-28", "title": "ДХА: Привърженици на Ердоган протестират срещу „Похода за справедливост” с оборска тор"}
{"url": "http://www.focus-news.net/news/2017/06/28/2409612/yens-stoltenberg-prez-2017-g-razhodite-za-otbrana-v-stranite-ot-nato-shte-narasnat-s-43-s-izklyuchenie-na-sasht.html", "text": "С изключение на Съединените американски щати, през 2017 г. партньорите от НАТО ще увеличат разходите си за отбрана с 4,3 %. Това заяви в сряда генералният секретар на западния отбранителен съюз Йенс Столтенберг, предава AFP.\r\n„През 2017 г. предвиждаме още по-голямо годишно увеличение от 4,3 %. Ние наистина се движим напред, тенденцията е към увеличение и възнамеряваме да я поддържаме“, увери норвежкият политик в навечерието на срещата на министрите на отбраната от НАТО в Брюксел..Тереза Герова", "date": "2017-06-28", "title": "Йенс Столтенберг: През 2017 г. разходите за отбрана в страните от НАТО ще нараснат с 4,3 % - с изключение на САЩ"}
{"url": "http://www.focus-news.net/news/2017/06/28/2409613/zam-kmetat-na-sofiya-irina-savina-stolichna-obshtina-zashtiti-proekti-po-op-okolna-sreda-2014-2020-g-za-vodite-i-izgrazhdane-na-kanalizatsiya.html", "text": "По ОП „Околна среда“ 2014 -2020 г. също успяхме да защитим проекти, които са свързани с изграждане на канализация. Това каза заместник-кметът на Столична община по направление „Инвестиции и строителство“ Ирина Савина пред журналисти във връзка с големите проекти на Столична община до 2020 г., предаде репортер на Агенция „Фокус“. „В момента изпълняваме проект на стойност 4,5 млн. за изготвяне на регионално прединвестиционно проучване“, посочи Савина. Тя поясни, че то трябва да е готово до края на 2019 г. и на базата на разработения документ, Столична община ще може да кандидатства за 400 млн. лв европейско финансиране за изграждане на канализация в териториите, които консултантът ще предложи в апликационната форма, която ще изготви. „Регионално прединвестиционно проучване ще бъде одобрено от Общинския съвет, Министерство на регионалното развитие и благоустройството, Министерство на околната среда и водите, „Джаспърс” и Европейската комисия“, уточни тя. „Това, което подготовяме в момента преди да започне изграждането на канализация с европейско финансиране, е изготвяне на план за отчуждаване на частни имоти в евентуалните населени места, където би могло да се изгражда канализация\", допълни Савина. По думите й все още не е ясно в кои райони ще се с изгражда канализация с европейско финансиране. Савина посочи, че е важно да се подмени канализацията и водопровода в Централна градска част. Тя коментира, че Столична община са я включили на местата, където ще бъде правена реконструкция на транспортната инфраструктура. „Важно е след като положим новия асфалт, да не се допусне неговото разрушава заради аварии, а доста често има аварии в централна градска част. Съвсем скоро, в рамките на две седмици, предстои в СОС да бъде разгледана стратегия за инженерната инфраструктура в частта – водоснабдяване, канализация и корекция на речни корита до 2025 г. Там е направен един изключително добър анализ на кои места сме работили през изминалите 10 години и на кои места планираме да работим. Те всички са на територии, на които няма изградена канализация или има частично изградена“, допълни Савина. Тя уточни, че на много места в София няма канализация и на много места са започнали поетапно да я изграждат. „Разчитаме изключително много освен на концесионера, най-вече на европейското финансиране, за да можем в кратки срокове да реализираме проектите, там където няма или има частично изградена“, посочи заместник-кметът на София. \r\nДеница КИТАНОВА", "date": "2017-06-28", "title": "Зам.-кметът на София Ирина Савина: Столична община защити проекти по ОП \"Околна среда\" 2014-2020 г. за водите и изграждане на канализация"}
{"url": "http://www.focus-news.net/news/2017/06/28/2409595/pravda-sarbiya-amerikanskiyat-poslanik-v-belgrad-e-protiv-naznachavaneto-na-vulin-za-ministar-na-otbranata.html", "text": "\" Американският посланик в Белград е против назначаването на Вулин за министър на отбраната, пише белградският \"Правда\".\r\nСпоред изданието по време на проведеното заседание на Управителния съвет за настаняване на бежанците посланик Кайл Скот не е скрил недоволството си от предстоящото назначаване на социалиста Вулин на поста министър на отбраната..Тереза Герова", "date": "2017-06-28", "title": "\"Правда\" (Сърбия): Американският посланик в Белград е против назначаването на Вулин за министър на отбраната"}
{"url": "http://www.focus-news.net/news/2017/06/28/2409616/tass-predsedatelyat-na-pase-be-izklyuchen-ot-fraktsiyata-na-enp.html", "text": "Председателят на Парламентарната асамблея на Съвета на Европа (ПАСЕ) Педро Аграмунт бе изключен от състава на фракцията на Европейската народна партия (ЕНП).\r\nСъответното решение бе взето в сряда на заседание на депутати от ЕНП в рамките на сесия на ПАСЕ в Страсбург, предава кореспондент на информационната агенция TACC.\r\nВъв вторник ПАСЕ одобрис голямо мнозинство процедура, която позволи отстраняването от длъжност на председателя й. За оттеглянето на Аграмунт настояха всички политически групи, след като испанеца предизвика полемика с посещението си в Сирия. Тереза Герова", "date": "2017-06-28", "title": "ТАСС: Председателят на ПАСЕ бе изключен от фракцията на ЕНП"}
{"url": "http://www.focus-news.net/news/2017/06/28/2409609/sofiya-dvizhenieto-po-avtomagistrala-hemus-v-rayona-na-osikovitsa-pri-km-62-v-posoka-varna-se-osashtestvyava-v-edna-lenta-poradi-katastrofa.html", "text": "Движението по автомагистрала Хемус в района на Осиковица при км 62 в посока Варна се осъществява в една лента, поради катастрофа. Това съобщиха от пресцентъра на Агенция \"Пътна инфраструктура\". Шофьорите трябва да се движат с повишено внимание, спазвайки указанията на служителите на \"Пътна полиция\".", "date": "2017-06-28", "title": "София: Движението по автомагистрала Хемус в района на Осиковица при км 62 в посока Варна се осъществява в една лента, поради катастрофа"}
{"url": "http://www.focus-news.net/news/2017/06/28/2409606/korneliya-ninova-bsp-nastoyavame-gen-konstantin-popov-poveche-da-ne-vzima-otnoshenie-po-temata-za-boyniya-samolet-zaradi-konflikt-na-interesi-i-narushenie-na-pravilata-za-prozrachnost.html", "text": "Настояваме ген. Константин Попов повече да не взима отношение по темата за бойния самолет заради конфликт на интереси и нарушение на правилата за прозрачност. Това каза лидерът на БСП Корнелия Нинова по време на дебатите по предложението за създаване на анкетна комисия за проучване на процедурата за закупуване на нов боен изтребител за Българската армия, предаде репортер на Агенция „Фокус“. „Има нещо наречено правилник на парламента, което е приравнено по решение на Конституционния съд на закон и там се говори за конфликт на интереси“, обясни тя. „По-добре от нас знаете в тези години назад, които искате да проверявате, къде беше г-н Попов, не е бил в земеделското министерство, беше началник на отбраната, шеф на ВВС и днес си позволявате той да е вносител на това предложение“, заяви Корнелия Нинова. Според нея това е не само конфликт на интереси, а грубо нарушаване на всякакви правила на справедливост и прозрачност, демокрация и законност. „Г-н Цветанов от сутринта размахва Конституцията и се позовава на нея и че трябва да я спазваме, ами да я спазваме, уважаеми“, коментира лидерът на БСП. „Спазвайте Конституцията и законите, ако искате наистина да има ред и правила и спазването им. Вероятно няма да го направите и ще си приемете тази комисия, дори в нарушение на решението на Конституционния съд, ваша си работа, ние няма да го подкрепим“, посочи Корнелия Нинова. „Прозрачни сте, обявявате война на президентската институция, добре водете я, ние също правим своя избор и заставаме зад президента Радев“, каза още тя.\r\nБиляна ИВАНОВА", "date": "2017-06-28", "title": "Корнелия Нинова, БСП: Настояваме ген. Константин Попов повече да не взима отношение по темата за бойния самолет заради конфликт на интереси и нарушение на правилата за прозрачност"}
{"url": "http://www.focus-news.net/news/2017/06/28/2409617/zam-kmetat-na-sofiya-evgeni-krusev-obsazhda-se-razshiryavane-na-zelenata-zona-za-parkirane-v-rayonite-sredets-i-lozenets.html", "text": "Обсъжда се разширяване на зелената зона за паркиране в районите „Средец“ и „Лозенец“. Това каза заместник-кметът на Столична община по направление „Транспорт и транспортни комуникации“ Евгени Крусев пред журналисти, предаде репортер на Агенция „Фокус“. „Те са гранични за зелената зона и там се получава най-голямо напрежение от хора, които паркират колите си извън зоната и отиват да вършат в града работата, за която са тръгнали“, коментира зам.-кметът. По думите му хората искат да се въведе регулация по отношение на паркирането в техните квартали. Евгени Крусев поясни, че предложението предстои да бъде внесено в Столичния общински съвет, който ще вземе окончателното решение. Според него процесът по регулиране на паркирането ще е удобен както за хората, които паркират временно, така и за живеещите в съответните зони.\r\nДеница КИТАНОВА", "date": "2017-06-28", "title": "Зам.-кметът на София Евгени Крусев: Обсъжда се разширяване на зелената зона за паркиране в районите „Средец“ и „Лозенец“"}
{"url": "http://www.focus-news.net/news/2017/06/28/2409618/kyustendil-obshtina-dupnitsa-ima-gotovnost-za-obyavyavane-na-obshtestvena-porachka-za-obsledvane-sastoyanieto-na-ulichnoto-osvetlenie-v-selata.html", "text": "Община Дупница има готовност за обявяване на обществена поръчка за обследване състоянието на уличното осветление в селата. Това каза пред Радио „Фокус” – Кюстендил Красимир Георгиев, зам.-кмет на Дупница. По думите му целта на общинското ръководство е реализиране на проект за подмяна на уличното осветление в малките населени места, което да допринесе за по-голям комфорт на жителите в селата и да доведе до икономии при използването на електроенергия. Основната идея е осветителните тела да бъдат подменени с енергоикономични. \r\n„Ще направим преценка по какъв начин да бъде финансирана подмяната на уличното осветление. До момента имаме две възможности, но предстои да изберем по-добрата от тях”, каза Красимир Георгиев. По думите му в самия общински център вече е подменено уличното осветление.\r\nВенцеслав ИЛЧЕВ", "date": "2017-06-28", "title": "Кюстендил: Община Дупница има готовност за обявяване на обществена поръчка за обследване състоянието на уличното осветление в селата"}
{"url": "http://www.focus-news.net/news/2017/06/28/2409619/pregled-na-mezhdunarodnite-novini-do-13-chasa-agentsiya-fokus.html", "text": "В предаването \"Само истината\" на телевизия \"Канал 5\" в подкрепа на тезите за небългарската история на Македония бе поканен бившият директор на Агенцията за разузнаване и контраразузнаване (1991-1995 г.) Слободан Богоевски, пише скопското електронно издание \"24 Вести\". Но вместо да подкрепи войнстващия македонизъм, Богоевски изненадващо заяви, че \"въпросите за \"подаряването\" на историята на България са неточни, тъй като Цар Самуил не е македонски цар и няма нищо общо с македонската история\".\r\nМеждувременно истерията с общите чествания, езиковия спор и македонската история, раздухвана от медиите, доминирани от ВМРО-ДПМНЕ на Никола Груевски, продължава с предлагането на всевъзможни мнения и анкети, които имат за цел доказването на македонската самобитност и укрепването на т.нар. македонска идентичност.\r\n*** Двама граждани на България ще бъдат изправени на съд в карибската държава Тринидад и Тобаго по-късно тази седмица, след като миналия уикенд са задържани за опит за манипулация върху банкомат, съобщава The Jamaica Observer.\r\nПолицията съобщи, че Димитър Георгиев, 47-годишен рибар, и Тончо Тончев, 22-годишен студент, са обвинени в измама с банкомат. Според правоохранителните органи двамата мъже притежават машина за издаване на дубликати на карти. Те ще отговарят пред магистратите за нарушение на Закона за електронния трансфер на средства.\r\n*** С изключение на Съединените американски щати, през 2017 г. партньорите от НАТО ще увеличат разходите си за отбрана с 4,3 %. Това заяви в сряда генералният секретар на западния отбранителен съюз Йенс Столтенберг.\r\n„През 2017 г. предвиждаме още по-голямо годишно увеличение от 4,3 %. Ние наистина се движим напред, тенденцията е към увеличение и възнамеряваме да я поддържаме“, увери норвежкият политик в навечерието на срещата на министрите на отбраната от НАТО в Брюксел.\r\n*** Министърът на отбраната на Австрия Ханс-Петер Доскозил отправи предупреждения за „пълзяща ислямизация“ от държавите на Балканския полуостров.\r\n„На Балканите наблюдаваме ислямизация, от която може да ни побият тръпки“, алармира военният министър на Анкара в интервю за германския национален ежедневник „Ди Велт“.\r\n„Влиянието на Европейския съюз на Балканите отслабва, докато от друга страна това на Турция и Саудитска Арабия нараства“, подчерта Доскозил, допълвайки, че подобна тенденция със сигурност може да бъде определена като тревожна. \r\nВ тази връзка австрийският политик призова Германия и други европейски страни да инвестират повече в ангажимента си към региона, тъй като турското влияние сред държави като Косово, Албания и Босна и Херцеговина не е в интерес на европейците. Той подчерта обаче, че Анкара не е в състояние да си позволи изпращането на военни сили в страните от Балканския полуостров.\r\n*** Германският парламент може да гласува законопроект за узаконяване на еднополовите бракове още този петък, 30 юни, след като комисия в Бундестага включи обсъжданията в дневния ред.\r\n\"Пътят към равенството е отворен\", написа в социалната мрежа „Туитър“ фракционният лидер на „Зелени“ Ренате Кюнаст.\r\n*** Двадесет и осем годишен мъж с испански паспорт е арестуван от германските власти в Дортмунд, провинция Северен Рейн-Вестфалия, в рамките на операция срещу радикални ислямисти, проведена на територията на Германия, Испания и Великобритания.\r\nМъжът е бил обявен за издирване от властите в Мадрид по подозрение за подкрепа на терористична групировка, поясни говорител на Прокуратурата в Хам. Към момента обаче няма доказателства, че задържаният е подготвял терористичен атентат на територията на Германия. Предстои да бъде взето решение дали мъжът да бъде екстрадиран в Испания. \r\nПо-рано От Министерството на вътрешните работи на Испания поясниха, че следователите са успели да задържат четирима заподозрени в Палма де Майорка. Един предполагаем ислямист е арестуван и във Великобритания. \r\nСпоред разследващите органи шестимата са част от клетка на „Ислямска държава“ в Европа. В радикално видеообръщение те са изказали подкрепа за извършването на самоубийствени атентати на територията на Стария континент.\r\n*** Турция разгневи властите на ФРГ не само с искането си за предоставяне на информация за предполагаемите последователи на Фетхуллах Гюлен в страната. Разузнавателните служби на Анкара сега събират информация и за редица германски политици.\r\nФедералната криминална служба е разговаряла с някои от членовете на германския парламент, включително с депутати, които са експерти в областта на вътрешната и външната политика, а също и в сферата на отбраната. Говорителка на службата потвърди, че дискусията са е състояла и в рамките и е обсъдена „предполагаема активност на чуждестранни разузнавателни служби, която е проблемна“. \r\n„Защитата на членове на Бундестага е отговорност на Федералната криминална служба\", подчерта говорителката й. Други подробности за предполагаемата дейност на турското разузнаване обаче тя не коментира към момента.\r\n*** Специалният представител на генералния секретар на ООН Еспен Барт Ейде заяви, че няма гаранции за успеха на конференцията за Кипър, която започва в сряда в швейцарския курорт Кран-Монтана.\r\n„Не се заблуждавайте, няма да бъде лесно“, подчерта Ейде, определяйки срещата като „най-сложния кръг“ от преговорите до този момент. \r\nТой допълни, че разговорите между президентът на Кипър Никос Анастасиадис и лидерът на Севернокипърската турска република Мустафа Акънджъ ще продължат толкова дълго, колкото е необходимо. Според плана на ООН обаче срокът е 7 юли. \r\nНа конференцията ще присъстват също така министрите на външните работи на държавите гаранти: Гърция, Турция и Великобритания.\r\n***", "date": "2017-06-28", "title": "Преглед на международните новини до 13 часа (Агенция „Фокус“)"}
{"url": "http://www.focus-news.net/news/2017/06/28/2409621/georgi-ilinov-sdruzhenie-na-avtoinstruktorite-v-pazardzhik-odobryavame-ideyata-na-ministara-na-transporta-da-prekrati-koruptsiyata-pri-poluchavaneto-na-shofyorski-knizhki.html", "text": "Одобряваме идеята на министъра на транспорта да прекрати корупцията при получаването на шофьорски книжки, каза за Радио „Фокус“ – Пазарджик Георги Илинов, председател на Сдружението на автоинструкторите в Пазарджик. Той обясни, че закупуването на специални автомобили, които ще се използват за изпитване на новите водачи, не е най-доброто решение, защото за тях качването в непознат автомобил създава предпоставки за грешки. „Друг вариант за прекратяване на корупционните практики е повишаването на заплащането на изпитващите и персонална отговорност при нарушаване на трудовата дисциплина“, уточни Илинов. Той допълни, че трябва да бъдат контролирани и фирмите, които обучават водачи, относно това дали провеждат всички часове. „Може да бъдат монтирани допълнителни камери в автомобилите по време на изпита, за да се засили контролът“, каза също Илинов.\r\nВаня НИКОЛОВА", "date": "2017-06-28", "title": "Георги Илинов, Сдружение на автоинструкторите в Пазарджик: Одобряваме идеята на министъра на транспорта да прекрати корупцията при получаването на шофьорски книжки"}
{"url": "http://www.focus-news.net/news/2017/06/28/2409615/yordan-tsonev-dps-sazdavane-na-vremenna-komisiya-za-prouchvane-na-izbora-na-nov-tip-boen-samolet-shte-blokira-i-komprometira-protsedurata.html", "text": "Създаване на Временна комисия за проучване изпълнението на избора на нов тип боен самолет ще блокира процедурата. Нещо повече, не само, че ще я блокира, но ще я и компрометира. Това заяви от парламентарната трибуна народният представител Йордан Цонев, по време на дебатите по Проект на решение за създаване на Временна комисия за проучване изпълнението на процедурата по избор на нов тип боен самолет, предаде репортер на Агенция „Фокус”. „Такива комисии се създават тогава, когато има решение, когато процедурата е приключила. Ако има нужда, да се направи преглед дали е спазена тази процедура. Аз ще ви кажа още от сега, че тя не е спазена и не е спазена от кабинета „Борисов 2”, заяви Цонев. Той припомни единодушното решение за поръчка на нов самолет взето от парламента на 2 юни 2016 година. „Каква процедура ще проверяваме? Така, както е разписана и приета от Народното събрание, е задължителна за Министерски съвет. Само че кога Министерски съвет се е съобразявал с Народното събрание, в тези му издания”, коментира Цонев. Според него предложението за създаването на такава комисия е несъстоятелно, ненавременно и ще блокира важното за страната ни решение. „Да не правим такъв ход, който ще компрометира нас самите като държава”, призова Цонев. \r\nВ реплика Емил Христов от ГЕРБ заяви, че Комисията няма да попречи на процеса за придобиване на нов тип боен самолет, а ще го подпомага. „Да се правят внушения, че тази комисия ще блокира работата на правителството, не е коректно”, аргументира се Христов. \r\nВ друга реплика Христо Гаджев, също от ГЕРБ, коментира: „Искаме да си свършим работата, без да пречим на преговорите. Да видим какво се случва и да упражним контрол, какъвто парламентът трябва да упражнява по принцип”. \r\nВ дуплика Йордан Цонев допълни: „Това е поредният опит на Министерски съвет да прехвърли отговорността на Народното събрание”. \r\nИван ЛАЗАРОВ", "date": "2017-06-28", "title": "Йордан Цонев, ДПС: Създаване на Временна комисия за проучване на избора на нов тип боен самолет ще блокира и компрометира процедурата"}
{"url": "http://www.focus-news.net/news/2017/06/28/2409622/sport-grigor-dimitrov-e-13-ti-postaven-v-osnovnata-shema-na-uimbaldan.html", "text": "Първата ракета на България Григор Димитров е поставен под номер 13 в основната схема на „Уимбълдън“. Това стана ясно, след като в сряда организаторите на турнира от „Големия шлем“ публикуваха списъците с поставените при мъжете и жените.\r\nСлед победата на турнира в Хале Роджър Федерер от Швейцария е трети поставен, изпреварвайки по този начин в последния момент испанеца Рафаел Надал.", "date": "2017-06-28", "title": "Спорт: Григор Димитров е 13-ти поставен в основната схема на „Уимбълдън“"}
{"url": "http://www.focus-news.net/news/2017/06/28/2409624/sputnik-sarbiya-harvatiya-speshno-tarsi-iztrebiteli.html", "text": "Хърватия спешно търси изтребители за бойната си авиация, предава сръбското издание на руския \"Спутник\", като се позовава на публикация в загребския Večernji list.\r\nСпоред изданието в средата на юли хърватското военно министерство ще поиска оферти за доставка на JAS 39 Gripen и Gripen от Швеция, F-16 от САЩ, ФА-50 от Южна Корея и F-16 Barak от Израел.\r\nПлановете на Хърватия предвиждат замяната на остарелите МиГ-21 да стане до 2020 г., когато трябва да се получат първите нови самолети, както и завършването на подготовката на 10 пилоти и 50 технически специалисти..Тереза Герова", "date": "2017-06-28", "title": "\"Спутник\" (Сърбия):  Хърватия спешно търси изтребители"}
{"url": "http://www.focus-news.net/news/2017/06/28/2409614/prokuraturata-obrazuvano-e-dosadebno-proizvodstvo-za-razporezhdane-s-byudzhetni-sredstva-ne-po-prednaznachenie-v-ndk.html", "text": "Образувано е досъдебно производство за разпореждане с бюджетни средства не по предназначение в НДК. Това съобщиха от пресцентъра на Прокуратурата по повод запитвания от представители на медиите. На 21 февруари 2017 г. Държавна агенция “Национална сигурност“ е изпратила до главния прокурор сигнална справка, касаеща извършени нарушения с бюджетни средства, отпуснати по решение на Министерски съвет на Националния дворец на културата/ НДК/. Справката сочи, че с решение на Министерски съвет от 3 август 2016 г. на НДК са отпуснати средства в размер на 17 милиона лева, предназначени единствено за увеличение на капитала на дружеството с оглед разходите по бъдещото европейско председателство. Твърди се, че част от тези средства са разходвани от изпълнителния директор за други цели, като са извършвани плащания по договори за минали периоди. \r\nСправката и материалите към нея са изпратени от главния прокурор по компетентност на Софийска градска прокуратура.\r\nНаблюдаващите прокурори от Специализирано звено (СЗ) “Антикорупция“ – Софийска градска прокуратура (СГП) са възложили  на ДАНС извършване на допълнителни проверовъчни действия с цел изясняване на фактическите обстоятелства по случая.\r\nНа 17 май 2017 г. от ДАНС са приключили проверката и са докладвали материалите на СЗ “Антикорупция“- СГП. На  08 юни 2017 г. е образувано досъдебно производство с предмет чл.254а ал.1 от НК -  за разпореждане с бюджетни средства не по предназначението им, в нарушение на нормативни актове.\r\nОсъществени са множество действия по разследването, като е назначена и счетоводна експертиза за анализ на  начина на разходване на целеви средства от сметките на НДК.\r\nСлед получаване на заключението на експертизата, наблюдаващите прокурори от СЗ “Антикорупция“ ще вземат решение относно по нататъшния ход на досъдебното производство и евентуалното наличие на предпоставки за повдигане на обвинения.", "date": "2017-06-28", "title": "Прокуратурата: Образувано е досъдебно производство за разпореждане с бюджетни средства не по предназначение в НДК"}
{"url": "http://www.focus-news.net/news/2017/06/28/2409627/burgas-promishlenata-voda-v-grada-e-spryana-poradi-avariya.html", "text": "Промишлената вода е спряна в Бургас, съобщават от ВиК-Бургас. Днес до 18 ч. поради авария ще бъде спряна промишлената вода на целия град, с изключение на Комлушка низина.", "date": "2017-06-28", "title": "Бургас: Промишлената вода в града е спряна поради авария"}
{"url": "http://www.focus-news.net/news/2017/06/28/2409604/pravitelstvoto-reshi-ministarat-na-kulturata-da-uprazhnyava-pravata-na-darzhavata-v-ndk.html", "text": "Министърът културата Боил Банов ще упражнява правата на държавата в капитала на „Национален дворец на културата – Конгресен център София“ ЕАД, реши правителството. Това съобщиха от правителствената информационна служба. Досега принципал на държавното дружество беше за министърът за Българското председателство на Съвета на Европейския съюз 2018.", "date": "2017-06-28", "title": "Правителството реши министърът на културата да упражнява правата на държавата в НДК"}
{"url": "http://www.focus-news.net/news/2017/06/28/2409626/zam-kmetat-na-sofiya-evgeni-krusev-v-nyakoi-dni-prez-lyatoto-obshtiyat-broy-na-avtobusite-na-stolichniya-gradski-transport-e-namalen.html", "text": "В някои дни през лятото общият брой на автобусите на столичния градски транспорт е намален. Това каза заместник-кметът на Столична община по направление „Транспорт и транспортни комуникации“ Евгени Крусев пред журналисти във връзка с проектите на Столична община до 2020 г., предаде репортер на Агенция „Фокус“. По думите на Крусев мярката е предприета от Центъра за градска мобилност във връзка с намаления пътникопоток, след като учениците вече са ваканция, а студентите са приключили с лекциите си университета. Зам.-кметът увери, че движението се наблюдава постоянно и при натоварвания над нормата се реагира на момента, тъй като има достатъчно автобуси, за да се реагира. Крусев добави, че абсолютно всички нови превозни средства в са оборудвани с климатик.  „Няма как да обновим целия подвижен състав наведнъж. Паралелно с това Столичният автотранспорт е обявил процедура за доставка на 120 нови автобуса, които ще бъдат оборудвани с климатик“, допълни заместник-кметът.\r\nСтолична община работи по интегриран проект за градски транспорт, в който е заложена доставка на 13 трамвайни мотриси, които ще се движат по изцяло реконструираното и обновено шосе на бул. „Цар Борис III“, каза още Евгени Крусев. По думите му най-големият транспортен проект на Столична община е изграждането на метрото. „Заедно с новите метровлакове  които вече се произвеждат, той е на обща стойност 490 млн. евро. Съответно се изграждат в момента вече 12 станции. Буквално от няколко дни се изграждат последните четири станции в кв. „Овча Купел“, каза Крусев. Той отбеляза, че е най-важният транспортен и екологичен проект за столицата, като поясни, че 90 хил. тона вредните емисии ще бъдат спестени след пускане на третата линия на метрото. „Съответно ние ще организираме наземният транспорт да бъде изцяло допълващ“, каза още Крусев. Той поясни, че паралелно с третата линия на метрото Столична община работи по всички останали проекти в сферата на транспорта. \r\nДеница КИТАНОВА", "date": "2017-06-28", "title": "Зам.-кметът на София Евгени Крусев: В някои дни през лятото общият брой на автобусите на столичния градски транспорт е намален"}
{"url": "http://www.focus-news.net/news/2017/06/28/2409620/administratsiite-shte-obmenyat-elektronni-dokumenti-po-edinen-tehnicheski-protokol.html", "text": "Правителството задължи административните органи в срок до 1 септември 2017 г. да приведат системите си за електронен обмен на документи в съответствие с единен технически протокол, утвърден от председателя на Държавната агенция „Електронно управление“. Това съобщиха от правителствената информационна служба. Предсрочното изпълнение на протокола ще гарантира незабавното стартиране на процеса по облекчаване па административната тежест и ще повлияе положително процесите на предоставяне на административни услуги на гражданите и на бизнеса.\r\nМярката има за цел обменът на електронни документи, които съдържат електронни изявления между администрациите, да се извършва единствено по определения технически протокол. Административните органи трябва да използват само системи за електронен документооборот, които изпълняват този протокол, преди нормативно установения за това срок 1 януари 2018 г.\r\nСъществуващият към момента обмен на електронни документи между администрациите се извършва само между неголям брой правни субекти. По-голяма част от тях са администрации със значително затруднен обмен на електронни документи. Същевременно Наредбата за общите изисквания към информационните системи, регистрите и електронните административни услуги определя, че обменът на електронни документи се извършва между участници, регистрирани в Административния регистър, което предполага, че между всички тях следва да е налице обмен на електронни документи. Според същата Наредба редът и начинът за осъществяване на обмена на електронни документи, които съдържат електронни изявления между администрациите, се извършва по технически протокол, определен от председателя на Държавна агенция „Електронно управление”.\r\nТехническият протокол включва редица документи, включително Техническа спецификация на Система за електронен обмен на съобщения; тестови участник: Процедура за генериране и издаване на транспортен сертификат; Мрежова свързаност; Среда за електронен обмен на съобщения и Общи условия за обмен на електронни документи между участници, регистрирани в Административния регистър.\r\nСъс същото решение правителството създава Експертен съвет за интеграция на информационните ресурси към председателя на Държавна агенция „Електронно управление”. Съветът ще работи по междуведомствени въпроси и задачи, свързани с реда и начина за осъществяване на обмена на електронни документи, които съдържат електронни изявления между администрациите, междурегистров обмен на данни, както и с интеграцията на информационните ресурси.", "date": "2017-06-28", "title": "Администрациите ще обменят електронни документи по единен технически протокол"}
{"url": "http://www.focus-news.net/news/2017/06/28/2409628/dimitar-stefanov-kmet-dzhulay-morning-na-brega-na-reka-dunav-zapochva-predi-zalez-slantse-na-30-yuni-zashtoto-osven-krasiviya-izgrev-tutrakan-ima-i-unikalen-zalez.html", "text": "Джулай морнинг на брега на река Дунав започва преди залез слънце на 30-ти юни, защото освен красивия изгрев Тутракан има и уникален залез. Това каза кметът на Тутракан Димитър Стефанов в интервю за Агенция „Фокус“ за културната програма на Общината и развитието на туризма в крайдунавския град. Той поясни, че шеста година по принцип Община Тутракан организира Джулай морнинг на брега на река Дунав. „За съжаление първата година 2012 г. точно на 30 юни имахме големи валежи, което всъщност осуети провеждането на концертната част. От пет години насам всеки път на 30 юни срещу 1 юли на сцената се качват минимум 10-12 рок групи, както ще бъде и тази година“, обясни кметът. Той посочи, че тенденцията е не да участват само утвърдени и познати на широката публика, както примерно Александър Филчев – Санеца, Васко Кръпката и „Подуене блус бенд“ и Б. Т. Р. с Джон Лоутън. „Целта ни е на сцената да се качат и млади ученически групи и да покажат своите умения. Приятно е, когато видиш една детска, юношеска група да се здрависва с изпълнители като Славчо от Б.Т.Р, като Васко Кръпката и Наско. Това им дава един допълнителен стимул“, заяви кметът на Тутракан. Той отчете, че на 1 юли миналата година посетителите на града са били между 5 и 6 хиляди и изрази надежда тази година  поне с 50 % да се увеличи посещаемостта на града. По думите му тези посещения се отразяват положително на бизнеса, защото заведенията работят и хотелите са препълнени. „Има много дребни търговци, които предлагат своите сувенири. Това им донася един по-голям оборот и допълнителен доход на техните семейства“, допълни Димитър Стефанов. \r\nДеница КИТАНОВА", "date": "2017-06-28", "title": "Димитър Стефанов, кмет: Джулай морнинг на брега на река Дунав започва преди залез слънце на 30 юни, защото освен красивия изгрев Тутракан има и уникален залез"}
{"url": "http://www.focus-news.net/news/2017/06/28/2409630/fotoizlozhba-25-godini-balgariya-v-antarktida-shte-bade-otkrita-v-sofiya.html", "text": "На 29 юни (четвъртък) от 11.00 ч. ще се състои официалното откриване на фотоизложба „25 години България в Антарктида” в Централната сграда на Българска академия на науките. Събитието е организирано от Българския антарктически институт (БАИ) по повод отбелязването на 25-та Юбилейна експедиция до Ледения континент. Това съобщиха от БАИ. Преди откриването на изложбата директорът на БАИ проф. Христо Пимпирев  ще направи кратко представяне на дейността на България в Антарктика на заключителната сесия на Първата международна конференция по био-антиоксиданти и среща на Младежката школа по био-антиоксиданти, организирани от Института по органична химия с център по фитохимия по покана на проф. Весела Кънчева.\r\nИзложбата може да бъде видяна от 29 юни до 10 юли 2017 г. в централното фоайе на БАН - пл. Народно събрание, ул. \"15 ноември\" №1.", "date": "2017-06-28", "title": "Фотоизложба „25 години България в Антарктида” ще бъде открита в София"}
{"url": "http://www.focus-news.net/news/2017/06/28/2409623/vladimir-toshev-gerb-ne-kazvame-absolyutno-nishto-sreshtu-prezidenta-rumen-radev-iskame-da-chuem-kak-i-zashto-samoletite-sa-klasirani-po-tozi-nachin.html", "text": "Не казваме абсолютно нищо срещу президента или срещу работната група, искаме да разберем информацията. Това каза народният представител от ПГ на ГЕРБ Владимир Тошев по време на дебатите по предложението за създаване на анкетна комисия за проучване на процедурата за закупуване на нов боен изтребител за Българската армия, предаде репортер на Агенция „Фокус“. „С парите, които се гласим да изхарчим ще гарантираме националната сигурност, няма да задоволим политическите амбиции нито на ГЕРБ, нито на БСП, нито на който и да е друг“, заяви той. Според него е недопустимо да се изхарчат 1,5 млн. лева за самолет, който е класиран „на тъмно“ без да са информирани народните представители. „Не предопределяме абсолютно нищо, само че непрекъснато говорим за прозрачност, яснота, ясни критерии, а сега, когато искаме парламентът да чуе как работната група и защо е класирала на първо място „Грипен“, на второ „Юрофайтър“ и декласирала Ф16, никой не иска да чуе отговорите“, посочи Владимир Тошев. „Как може от трибуната високоотговорни политици да заявят, че тогава, когато се търси информация и яснота, това не било антикорупционно, а кое е антикорупционно“, попита той. „Временната комисия няма по никакъв начин да блокира, да забави, да задържи или спре, каквото и да е в работата на МС по избор на нов изтребител“, уточни Владимир Тошев. По думите му няма отговор на въпроса защо след като процесите за бойния кораб и за бойния самолет са стартирани заедно, за кораба никой не говори, а за самолета крайно се форсират нещата. „Сухопътните войски не по-малко се нуждаят бойна машина на пехотата“, заяви народният представител. „Очакваме до края на следващия месец да имаме идея какво искат Сухопътни войски и Министерство на отбраната, за да можем в бюджета да се включим и с оборудване с бойна машина“, каза още Владимир Тошев.\r\nБиляна ИВАНОВА", "date": "2017-06-28", "title": "Владимир Тошев, ГЕРБ: Не казваме абсолютно нищо срещу президента Румен Радев, искаме да чуем как и защо самолетите са класирани по този начин"}
{"url": "http://www.focus-news.net/news/2017/06/28/2409629/rosen-zhelyazkov-darzhavna-agentsiya-elektronno-upravlenie-ot-septemvri-administratsiite-shte-obmenyat-vsichkite-si-dokumenti-po-elektronen-pat.html", "text": "От септември администрациите ще обменят всичките си документи по електронен път. Това каза на брифинг в Министерския съвет председателят на Държавна агенция „Електронно управление“ Росен Желязков след правителственото заседание, предаде репортер на Агенция „Фокус“. „Миналата сряда беше поставена задача на министрите да направят справка по отношение на административни услуги и режими, упражнявани от министерствата и второстепенните разпоредители към тях. Два са компонентите – видове и брой административни услуги, видове и брой документи, които се изискват за предоставянето на тези услуги. В резултат на своевременно подадената информация от 51 администрации, първостепенни и второстепенни разпоредители, това са администрациите на централните органи и на териториалните на изпълнителната власт и не включват общините, обобщената справка е следната – тези 51 администрации предоставят 1422 услуги“, обясни Желязков. По думите му за тях се изискват 5985 документа. „В голямата си част тези документи се повтарят и потвърждават от предходното заседание квалификацията на удостоверителните документи, които имат най-честа използваемост. Това са 12-те удостоверителни документа, за които биха могли да се обменят данни служебно пред платформата „Реджикс“, допълни той. Желязков обясни, че в резултат на тази информация, се е взело протоколно решение за задълбочаване на анализа и действията, които администрациите трябва предприемат в следната посока. „На първо място – анализ на режимите, които могат да отпаднат с изменени нормативни актове. Това са административни услуги и лицензионни разрешителни и друг вид удостоверителни режими, които могат да отпаднат, но предполагат изменения в съответните закони. Анализ на такива режими, при които удостоверителните документи също могат да бъдат редуцирани, анализ на режими и услуги, при които удостоверителните документи следва да бъдат обменяни като данни без да се изисква техен хартиен носител. Срокът за тези фази е определен до края на месец септември т.г.“, коментира той. „Както и един компонент, който зависи от лицензирането от страна на БНБ, което е свързано с възможността за плащане с виртуални ПОС терминали, както и задължителното въвеждане на физически ПОС терминали в администрациите за плащане на отделните видове държавни такси, което също трябва да стане тази есен\", допълни Желязков. \r\n\"На днешното заседание беше приет и доклада за задължителното въвеждане на електронния документооборот между отделните администрации“, поясни той и уточни, че това до момента не е било възможно, защото отделните администрации в страната ползват различни системи. „Това не позволяваше в електронен вид да бъдат изпращани съответните документи от една на друга администрация, притежаващи две различни системи. Преди месец беше утвърден протокол и правила за този електронен докуменооборот и ангажиментът, който следва да бъде изпълнен от септември т.г. е администрациите да обменят всичките си документи по електронен път. Постепенно ще бъде изместван хартиеният документооборот за сметка на електронния“, каза Желязков. Според него предимствата са спестяване на време и ресурс, възможност за повторна обработка на документите и всичко това е гарантирано в една сигурна среда. \r\nМинистърът на икономиката Емил Караниколов заяви, че са преразгледани 113 административни услуги. „От тази седмица започваме анализ по ОП „Конкурентоспособност“. Искаме да видим дали там има административни тежести и ако има такива, да предприемем действия по облекчаване, за да може малкият, средният и големият бизнес да може да кандидатства по-опростено по тези процедури, спазвайки рамката на ЕС и българското законодателство“, каза още той.\r\nЛюба АЛЕКСИЕВА", "date": "2017-06-28", "title": "Росен Желязков,  Държавна агенция „Електронно управление“: От септември администрациите ще обменят всичките си документи по електронен път"}
{"url": "http://www.focus-news.net/news/2017/06/28/2409632/vitsepremierat-valeri-simeonov-balgarskata-darzhava-ne-e-zabravila-sanarodnitsite-ni-v-ukrayna.html", "text": "На проведеното заседание на Координационния център за връзка с българите в Украйна, заместник министър-председателят Валери Симеонов увери представители на българските общности в Украйна, че те не са и никога няма да бъдат забравени от българската държава, предаде репортер на Агенция \"Фокус\". Водещият заседанието Петър Харалампиев, председател на Държавна агенция за българите в чужбина, представи приоритетите на българското правителство относно подкрепата към и отношенията с българските исторически общности зад граница и по-специално Украйна. На срещата присъстваха Антон Киссе – председател на Асоциацията на българите в Украйна и народен представител в Украинската Рада, както и министри, зам-министри и представители от Министерство на вътрешните работи, Министерство на външните работи, Министерство на образованието и науката, Министерство на труда и социалната политика, Министерство на регионалното развитие и благоустройството, Министерство на правосъдието, ДАНС, Държавна агенция за бежанците, народни представители от Комисия по политиките за българите в чужбина.\r\nОбсъдиха се конкретни въпроси и мерки, включително добри практики за осигуряване на заетост и заселване на българи от Украйна в Гурково, Раковски и други населени места в България, повишаване на възможностите за работа на бесарабски българи в сектор туризъм, от които вече са се възползвали над 6 000 души, сътрудничество с работодатели за осигуряване на квалифицирана работна ръка от българските исторически общности зад граница и решения за облекчаване на процедурите за получаване на статут на постоянно пребиваващи в България, както и активното използване на „горещ“ телефон и email, които ще бъдат използвани от българските исторически общности в Украйна за подаване на сигнали, касаещи широк кръг обстоятелства, въпроси и рискове.\r\nПредседателят на Държавната агенция за българите в чужбина постави особен акцент върху въпросите, касаещи облекчаването на режимите и финансовите ангажименти на българите от историческите ни общности в Украйна при кандидатстване в български висши учебни заведения. Заместник министър-председателят Валери Симеонов пое личен ангажимент да контролира облекчаването на административните процедури и да се повиши капацитета на съответните институции, за да може българите от Украйна да получат адекватно и бързо обслужване.", "date": "2017-06-28", "title": "Вицепремиерът Валери Симеонов: Българската държава не е забравила сънародниците ни в Украйна"}
{"url": "http://www.focus-news.net/news/2017/06/28/2409634/voa-usiliyata-za-zatyagane-na-ikonomicheskite-sanktsii-sreshtu-severna-koreya-s-vremeto-mozhe-da-dovedat-do-destabilizirane-na-vlastta-na-kim-chen-un-tvardi-izbyagal-ot-rezhima-na-phenyan.html", "text": "Високопоставен севернокореец, избягал от режима на Пхенян в последните месеци на 2014 г., заяви пред радио Voice of America, че усилията за затягане на икономическите санкции срещу Северна Корея са ефективни и с течение на времето може да дестабилизират властта на Ким Чен Ун.\r\n„Ако бъдат продължени, икономическите санкции ще подкопаят властта на Северна Корея, ще създадат повече възможности за пазарни дейности и ще раздвижат всички видове корупция и безредици в страната\", заяви Ри Йонг Хо в първото си публично интервю след бягството си от изолираната комунистическа държава. \r\n\"Това разхлабване на държавния контрол ще удари в самата основа системата“, изрази увереност севернокореецът. \r\nКоментарите му бяха направени в навечерието на срещата на американския президент Доналд Тръм тази седмица с южнокорейския му колега Мун Дже-ин, която ще бъде насочена към обсъждане на общата заплаха, която представлява режимът на Ким Чен Ун и неговите ядрени амбиции.Тереза Герова", "date": "2017-06-28", "title": "VOA: Усилията за затягане на икономическите санкции срещу Северна Корея с времето може да доведат до дестабилизиране на властта на Ким Чен Ун, твърди избягал от режима на Пхенян"}
{"url": "http://www.focus-news.net/news/2017/06/28/2409635/pravitelstvoto-otpusna-sredstva-za-rehabilitatsiya-na-voennoinvalidi-i-veterani-ot-voynite.html", "text": "Министерският съвет одобри допълнителен трансфер в размер на 6840 лв. по бюджета на държавното обществено осигуряване за 2017 година. Това съобщиха от правителствената информационна служа. \r\nСъс средствата, предвидени в централния бюджет, ще се разплатят извършени разходи за престой и ползване на дейности и услуги в базите на „Профилактика, рехабилитация и отдих“ ЕАД от правоимащи лица по Закона за ветераните от войните и Закона за военноинвалидите и военнопострадалите.", "date": "2017-06-28", "title": "Правителството отпусна средства за рехабилитация на военноинвалиди и ветерани от войните"}
{"url": "http://www.focus-news.net/news/2017/06/28/2409631/sofiya-lek-avtomobil-se-e-obarnal-po-tavan-v-rayona-na-60-km-na-am-hemus-v-posoka-varna.html", "text": "Лек автомобил се е обърнал по таван в района на 60 км на АМ \"Хемус\" в посока Варна. Това съобщиха за Агенция \"Фокус\" от ОДМВР-София. При инцидента няма пострадали. Движението в района временно се осъществяваше в едната лента. Към момента автомобилът е изтеглен от пътното платно и движението се осъществява нормално.", "date": "2017-06-28", "title": "София: Лек автомобил се е обърнал по таван в района на 60 км на АМ \"Хемус\" в посока Варна"}
{"url": "http://www.focus-news.net/news/2017/06/28/2409633/okolo-46-000-parvoklasnitsi-shte-poluchat-ednokratna-pomosht-ot-250-lv-v-nachaloto-na-uchebnata-godina.html", "text": "По 250 лв. еднократна помощ ще получат първокласниците, чиито семейства имат ниски доходи, реши правителството. С тези средства ще бъдат подпомогнати около 46 000 деца, които тръгват на училище през септември т. г. Това съобщиха от правителствената информационна служба.  Еднократната помощ се отпуска по реда на Закона за семейни помощи за деца. Право да я получат имат семейства, чиито деца са записани в първи клас в държавно или общинско училище за първи път. Друго задължително условие е средномесечният доход на член от семейството за предходните 12 месеца да е по-нисък или равен на 400 лв.\r\nПомощта се отпуска без доходен тест за деца с трайни увреждания, сираци и деца, настанени в приемни семейства и в семейства на роднини и близки по реда на Закона за закрила на детето. Срокът за подаване на заявление-декларацията за отпускане на помощта след записване на детето в първи клас е не по-късно от 15 октомври на текущата учебна година.", "date": "2017-06-28", "title": "Около 46 000 първокласници ще получат еднократна помощ от 250 лв. в началото на учебната година"}
{"url": "http://www.focus-news.net/news/2017/06/28/2409625/krum-zarkov-bsp-za-balgariya-prichinata-za-sazdavaneto-na-komisiya-za-izbora-na-nov-tip-boen-samolet-e-prezidentat-da-bade-vavlechen-v-katraneniya-kazan-na-balgarskata-politika.html", "text": "Истинската причина е, че един неопетнен политик, един неопетнен човек – президентът на републиката, трябва да бъде въвлечен в \"катранения казан\" на българската политика и къпан там в продължения на 2 месеца, за да може да се намали това, което ви вбесява. Това е неговият рейтинг, неговата популярност. Това заяви от парламентарната трибуна народният представител от ПГ на „БСП за България” Крум Зарков, по време на дебатите по Проект на решение за създаване на Временна комисия за проучване изпълнението на процедурата по избор на нов тип боен самолет, предаде репортер на Агенция „Фокус”. Според Зарков истинската причина зад предложението за създаване на такава комисия не е посочена в мотивите. „Причината за този дебат е една пресконференция от неделя, в която беше казано, че се поставя въпрос, но не от медии и публикации, а от представители на ГЕРБ, според които е възможно да има прикриване на факти относно кореспонденция, водена от всички страни. Тя завърши със споменаване на президента и поставяне под съмнение негови изказвания относно политическата воля на това мнозинство за борба с корупцията. Това е истинската причина за тази комисия”, заяви Зарков. \r\nИван ЛАЗАРОВ", "date": "2017-06-28", "title": "Крум Зарков, „БСП за България”: Причината за създаването на комисия за избора на нов тип боен самолет е президентът да бъде въвлечен в \"катранения казан\" на българската политика"}
{"url": "http://www.focus-news.net/news/2017/06/28/2409641/sofiya-vazstanoveno-e-dvizhenieto-pri-km-62-na-avtomagistrala-hemus-v-rayona-na-osikovitsa-v-posoka-varna.html", "text": "Възстановено е движението при км 62 на автомагистрала \"Хемус\" в района на Осиковица, в посока Варна. Това съобщиха от пресцентъра на Агенция \"Пътна инфраструктура\".", "date": "2017-06-28", "title": "София:  Възстановено е движението при км 62 на автомагистрала \"Хемус\" в района на Осиковица, в посока Варна"}
{"url": "http://www.focus-news.net/news/2017/06/28/2409640/vitsepremierat-valeri-simeonov-oblekchavame-rezhima-za-naemane-na-rabotnitsi-v-balgariya-do-90-dni.html", "text": "Желаещите да работят в България за срок от 90 дни получават правомощия за 7 дни. Това каза на брифинг в Министерския съвет вицепремиерът Валери Симеонов след среща на Координационния център за връзка с българите в Украйна, предаде репортер на Агенция „Фокус“. „Добрата новина е, че коалиционното правителство на ГЕРБ и „Обединени патриоти“ по съвсем естествени причини извършва и редица патриотични неща, ориентирани към нашите сънародници зад граница. До момента в съвещанието, което имахме на координационния съвет за връзка с българите в Украйна, докладвахме това, което сме извършили за месец и половина – нещо, което до момента никое правителство не е правило за българите в чужбина и в частност към Украйна. Това е именно облекчаването на режима за наемане на работници до 90 дни“, коментира Симеонов. По думите му това е новият правилник за прилагане на закона за трудовата мобилност и миграция, съобразно който желаещите да работят в България за срок от 90 дни, получават правомощия за 7 дни. „Това вече факт. Също както е факт и това, че с разпореждане на МВнР, в консулските служби вече са премахнати всякакви посредници търгаши на визи и работни места. Говоря конкретно за Украйна, тъй като там могат да се входират документи само лично, евентуално с нотариална заверка и по никакъв друг начин. Голяма част от тези 6000 човека, които имаха предварително сключени договори от Украйна, за да работят по Черноморието, вече са тук и ще облекчат работата на туристическия бранш, който както знаете се задъхва от недостиг на работна ръка и от голям прилив на туристи. Дай Боже всеки му“, каза още Валери Симеонов.\r\nЛюба АЛЕКСИЕВА", "date": "2017-06-28", "title": "Вицепремиерът Валери Симеонов: Облекчаваме режима за наемане на работници в България до 90 дни"}
{"url": "http://www.focus-news.net/news/2017/06/28/2409644/pravitelstvoto-odobri-proekt-na-nov-zakon-za-darzhavnite-pomoshti.html", "text": "Министерският съвет одобри проект на нов Закон за държавните помощи. Това съобщиха от правителствената информационна служба. Предложените промени в нормативната уредба ще подпомогнат администраторите на помощ и бенефициерите по отношение предоставянето на законосъобразни помощи чрез използване на национален и европейски финансов ресурс с цел подобряване на финансовата дисциплина в публичния сектор и снижаване на фискалните рискове.\r\nЗаконопроектът елиминира съществуващата към момента нормативна празнота и въвежда национален механизъм за възстановяване на неправомерна и несъвместима държавна помощ, като целта е да се възстанови съществуващото пазарно положение преди предоставянето на помощта. Промените въвеждат изискване администраторите на помощ да действат и да постигнат резултати в кратки срокове, така че пазарното състояние да се възстанови максимално бързо. \r\nВъвежда се също механизъм за правна защита за конкурентите и други трети страни, засегнати от предоставянето на неправомерна държавна помощ или от други нарушения при предоставянето на държавни помощи. Едновременно с това националните съдилища ще се подпомагат както чрез създаване на правна връзка между тях, така и от Европейската комисия и от Съда на Европейския съюз. По този начин ефективно ще се гарантира законосъобразното прилагане на режима по държавните помощи и в контекста на проведения процес на модернизация на режима от страна на ЕК в периода 2012-2014 г.\r\nС проекта на закон се подобрява и съществуващата процедура по налагане на санкции за неизпълнение на законодателството по държавните помощи, като този процес ще се поеме от Агенцията за държавна финансова инспекция. Очаква се това да подобри контрола при разходването на публичен ресурс и да въздейства дисциплиниращо в сектора.", "date": "2017-06-28", "title": "Правителството одобри проект на нов Закон за държавните помощи"}
{"url": "http://www.focus-news.net/news/2017/06/28/2409645/api-vazstanoveno-e-dvizhenieto-po-pat-i-2-ruse-razgrad-v-grad-ruse-predi-paten-vazel-volov.html", "text": "Възстановено е движението по път I-2 Русе - Разград в гр. Русе преди пътен възел \"Волов\". Това съобщиха от пресцентъра на Агенция \"Пътна инфраструктура\" (АПИ).", "date": "2017-06-28", "title": "АПИ: Възстановено е движението по път I-2 Русе - Разград в град Русе преди пътен възел \"Волов\""}
{"url": "http://www.focus-news.net/news/2017/06/28/2409639/parlamentat-sazdade-vremenna-komisiya-za-prouchvane-izpalnenieto-na-protsedurata-po-izbor-na-nov-tip-boen-samolet.html", "text": "Със 114 гласа „за”, 69 – против и 9 – „въздържал се”, парламентът създаде Временна комисия за проучване изпълнението на процедурата по избор на нов тип боен самолет, предаде репортер на Агенция „Фокус”. Предложението за това дойде от парламентарната група на ГЕРБ, а в мотивите му е записано, че заключителният етап от процедурата се е развил по време на служебното правителство с премиер Огнян Герджиков, а това според тях е период без ефективни методи за упражняване на контрол на изпълнителната власт, заради неработещия парламент. \r\nВременната комисия се създава на пропорционален принцип общо от 19 членове в съотношение: ГЕРБ – 8 представители, „БСП за България” – 6, „Обединени патриоти” – 2 , ДПС – 2, ВОЛЯ – 1. \r\nДейността на временната комисия няма да спира процеса на придобиване на нов тип боен самолет от Министерски съвет, а ще цели постигне по-голяма яснота и прозрачност в обществото относно един от най-големите инвестиционни разходи за превъоръжаване на армията. \r\nИван ЛАЗАРОВ", "date": "2017-06-28", "title": "Парламентът създаде Временна комисия за проучване изпълнението на процедурата по избор на нов тип боен самолет"}
{"url": "http://www.focus-news.net/news/2017/06/28/2409647/zakriva-se-teritorialnoto-zveno-na-da-darzhaven-rezerv-i-voennovremenni-zapasi-vav-vratsa.html", "text": "Правителството одобри промяна в Устройствения правилник на Държавната агенция „Държавен резерв и военновременни запаси”, с която се закрива териториалното звено на ведомството във Враца. Това съобщиха от правителствената информационна служба. Решението ще способства за намаляване на административните разходи по издръжката на агенцията и ще повиши ефикасността на дейността й.\r\nТекущите и архивни документи от закритата дирекция ще бъдат разпределени съобразно тяхното естество и предадени за съхранение към други териториални дирекции и към Централното управление на агенцията.", "date": "2017-06-28", "title": "Закрива се териториалното звено на ДА „Държавен резерв и военновременни запаси” във Враца"}
{"url": "http://www.focus-news.net/news/2017/06/28/2409648/natsionalniyat-savet-za-tristranno-satrudnichestvo-shte-provede-zasedanie.html", "text": "На 29 юни, четвъртък, от 11.00 часа в Гранитна зала на Министерския съвет (МС) ще се проведе заседание на НационалМинистерския съветния съвет за тристранно сътрудничество. Това съобщиха от правителствената информационна служба. Социалните партньори ще обсъдят промени в Закона за местните данъци и такси, както и проект на Постановление на МС за определяне на нов размер на минималната работна заплата за страната през 2017 г.", "date": "2017-06-28", "title": "Националният съвет за тристранно сътрудничество ще проведе заседание"}
{"url": "http://www.focus-news.net/news/2017/06/28/2409649/pravitelstvoto-prie-kriterii-za-sredishtnite-detski-gradini-i-uchilishta.html", "text": "Министерският съвет определи критерии за средищните детски градини и училища. Това съобщиха от правителствената информационна служба. За да бъде обявена за средищна, в една детска градина трябва да се обучават най-малко четири деца в задължителна предучилищна възраст от друго населено място. Условието е в селищата, откъдето са децата, да няма градина или училище, което да организира задължително предучилищно образование. Също така, градината трябва да е на най-малко разстояние от мястото, откъдето идват децата, измерено по асфалтов път. Условието се въвежда, тъй като в планинските райони често пъти по-краткият път е без асфалтова настилка, а това е пряко свързано с безопасното пътуване на децата до съответната детска градина или училище.\r\nВ училище, което кандидатства за статут на средищно, трябва да има най-малко 10 пътуващи от други населени места ученици в задължителна училищна възраст. В предложенията допълнително трябва да се посочи какви са възможностите за осигуряване на целодневната организация на учебния ден, както и за осигуряване на обедното хранене на децата.\r\nисъкът на средищните детски градини и училища се актуализира ежегодно по мотивирано предложение на кмета на общината след решение на общинския съвет. Предложенията се внасят до 10 септември в Министерството на образованието и науката. Предложенията за средищни училища и детски градини трябва да съдържат мотиви за необходимостта от включването им в списъка и данни за броя на децата, както и да бъде посочена информация дали училището или градината съответстват на критериите, описани в постановлението.\r\nВ акта се предвижда за пътуващите деца и ученици да се осигурява безплатен транспорт, като задължително се определят придружители на децата и на учениците от 1-4 клас по време на пътуването до средищната детска градина или до средищното училище.", "date": "2017-06-28", "title": "Правителството прие критерии за средищните детски градини и училища"}
{"url": "http://www.focus-news.net/news/2017/06/28/2409646/vitsepremierat-valeri-simeonov-poemam-angazhiment-za-izvarshvane-na-zakonodatelni-promeni-koito-da-oblekchat-na-rezhima-za-poluchavane-na-balgarsko-grazhdanstvo.html", "text": "Вече имаме предварителни разговори и се подготвя икономически разчет за възстановяването на връзката между Силистра и Измаил, която ще бъде регулярна, седмична и ще даде възможност за постоянна връзка с нашите сънародници. Това каза на брифинг в Министерския съвет вицепремиерът Валери Симеонов след среща на Координационния център за връзка с българите в Украйна, предаде репортер на Агенция „Фокус“. „Към момента движението с автобус е нещо като пътуване през ада, поради изключително лошите пътища, особено в Молдова“, подчерта вицепремиерът. \r\nТой каза още, че поема като ангажимент в качеството си на вицепремиер за в бъдеще да бъдат извършени законодателни промени в Закона за българите в чужбина, както и в Закона за българското гражданство. „Тези промени се подготвят и ще бъдат готови до дни. Имаме пълното съдействие на Министерството на правосъдието така, че да се облекчи режимът за получаване на българско гражданство. Към момента имаме натрупани над 56 000 забавени заявления. Смятам, че присъствието на патриоти в това управление, дава тласък“, каза още Валери Симеонов.\r\nЛюба АЛЕКСИЕВА", "date": "2017-06-28", "title": "Вицепремиерът Валери Симеонов: Поемам ангажимент за извършване на законодателни промени, които да облекчат на режима за получаване на българско гражданство"}
{"url": "http://www.focus-news.net/news/2017/06/28/2409651/rzi-montana-izvarshen-e-kontrol-po-radiologichni-pokazateli-na-vodata-za-piteyno-bitovi-tseli-ot-oblastta-nyama-otkloneniya-ot-normite.html", "text": "Извършен е контрол по радиологични показатели на водата (естествен уран и обща бета – радиоактивност) за питейно-битови цели от област Монтана, съобщиха за Радио „Фокус” от РЗИ-Монтана. През второ тримесечие на 2017 г. са взети и изследвани 5 проби води от 5 населените места – с. Смоляновци, с. Долна Рикса, гр. Чипровци, с. Клисурица и с. Мартиново. От РЗИ – Монтана посочиха, че всички изследвани проби са без отклонения и няма здравен риск и опасност за населението на област Монтана.", "date": "2017-06-28", "title": "РЗИ – Монтана: Извършен е контрол по радиологични показатели на водата за питейно-битови цели от областта, няма отклонения от нормите"}
{"url": "http://www.focus-news.net/news/2017/06/28/2409650/moldpress-oshte-edin-grazhdanin-na-moldova-e-arestuvan-za-uchastie-v-boevete-v-iztochna-ukrayna.html", "text": "Офицери от молдовските разузнавателни служби са арестували още един гражданин на републиката за участие във военните действия в Източна Украйна на страната на противниците на централната власт в Киев, предава информационната агенция Moldpress.\r\nСлужбата за сигурност и разузнаване на Молдова заедно с Прокуратурата в Кишинев са задържали 31-годишния мъж за срок от 72 часа. Той е заподозрян в \"наемна дейност\" (чл.141 от Наказателния кодекс) и рискува лишаване от свобода за период между три и седем години. .Тереза Герова", "date": "2017-06-28", "title": "Moldpress: Още един гражданин на Молдова е арестуван за участие в боевете в Източна Украйна"}
{"url": "http://www.focus-news.net/news/2017/06/28/2409654/pravitelstvoto-odobri-dopalnitelni-razhodi-v-razmer-na-3-298-449-lv-po-byudzheta-na-mon.html", "text": "Правителството одобри допълнителни разходи в размер на 3 298 449 лв. по бюджета на Министерството на образованието и науката. Средствата са за предвидени в централния бюджет и са изплащане на членския внос на България в Обединения институт за ядрени изследвания в Дубна, Русия. Това съобщиха от правителствената информационна служба. Изплащането на сумата ще даде възможност да се извършат предвидените в научната програма на организацията дейности на българските учени.\r\nОбединеният институт за ядрени изследвания е междуправителствена организация, създадена на основата на споразумение, подписано на 26 март 1956 г. от 11 страни-учредителки, между които и България. Към настоящия момент пълноправни членове на института са 18 държави, включително от Европейския съюз.\r\nИнститутът има многогодишна научноекспериментална експертиза и разполага с уникална научна инфраструктура, като осъществява връзки с над 800 научни центрове и университети в 62 страни. Основните направления на дейността му са физика на елементарните частици, ядрена физика и ядрени реакции, физика на тежките йони, неутронна и реакторна физика, медицинска физика и радиационна биология, физика на твърдото тяло, нанотехнологии и нови материали, информационни и комуникационни технологии, образователна програма.", "date": "2017-06-28", "title": "Правителството одобри допълнителни разходи в размер на 3 298 449 лв. по бюджета на МОН"}
{"url": "http://www.focus-news.net/news/2017/06/28/2409652/ministerskiyat-savet-odobri-aktualizirana-natsionalna-patna-karta-za-nauchna-infrastruktura.html", "text": "Правителството одобри актуализирана Национална пътна карта за научна инфраструктура 2017-2023 г. Това съобщиха от правителствената информационна служба.", "date": "2017-06-28", "title": "Министерският съвет одобри актуализирана Национална пътна карта за научна инфраструктура"}
{"url": "http://www.focus-news.net/news/2017/06/28/2409655/sputniksarbiya-ochakva-se-poseshtenie-na-ministara-na-otbranata-na-rusiya-sergey-shoygu-v-sarbiya.html", "text": "Очаква се посещение на министъра на отбраната на Русия Сергей Шойгу в Сърбия, предава сръбското издание на руския \"Спутник\", като се позовава на заместник-министъра на отбраната Ненад Милорадович.\r\nСпоред изданието Милорадович не е уточнил дата на руската визита, като се е задоволил да спомене термина \"най-близко време\".\r\n\"Спутник\" припомня, че Русия предстои да достави на Сърбия 6 самолета МиГ 29, танкове и друга бронирана техника..Тереза Герова", "date": "2017-06-28", "title": "\"Спутник\"(Сърбия): Очаква се посещение на министъра на отбраната на Русия Сергей Шойгу в Сърбия"}
{"url": "http://www.focus-news.net/news/2017/06/28/2409653/targovishte-sazdadena-e-organizatsiya-za-osiguryavane-na-obshtestveniya-red-po-vreme-na-chastichnite-izbori-za-kmet-na-obshtina-antonovo-na-2-yuli.html", "text": "С указ на президента на Република България, на 2 юли е насрочено провеждане на частичен избор за кмет на Община Антоново в област Търговище, след като досегашният кмет бе избран за депутат в 44-тото Народно събрание. С цел създаване на организация за гарантиране на сигурността и обществения ред в периода на подготовката и провеждането на избора, и за противодействие на евентуални престъпления срещу политическите права на гражданите, в ОДМВР-Търговище е сформиран оперативен щаб, който ще ръководи силите и средствата, за да се осигури законосъобразното протичане на вота и да не се допусне нарушаване на избирателните права на гражданите. Това съобщиха от ОДМВР-Търговище. Районен оперативен щаб е сформиран в Районно управление (РУ)-Омуртаг. За създаване на необходимата организация за работа, която да позволи всички да упражнят правото си на глас в спокойна обстановка, в ОД МВР-Търговище и в РУ-Омуртаг са изготвени и утвърдени съответните планове. Съгласно тях във всички места за гласуване в община Антоново са извършени охранителни проверки и такива за контрол на пожарната безопасност, като в хода им не са констатирани груби нарушения на противопожарните изисквания. Външната охрана на местата за гласуване и изборните книжа ще бъде поета от служителите на РУ-Омуртаг и РУ-Търговище след запечатването на 39-те избирателни секции в общината, и ще продължи до приключване на гласуването и предаване на протоколите в Общинската избирателна комисия. След поемане на охраната от полицейски служители до началото на изборния ден в местата за гласуване няма се допускат лица по никакъв повод.  В изборния ден полицията ще осъществява само външна охрана на изборните помещения. В секциите няма да бъдат допускани лица с поведение, накърняващо добрите нрави, както и въоръжени и носещи предмети, опасни за живота и здравето на гражданите. Създадена е необходимата организация за съпровождане на автомобилите с бюлетините и изборните книжа до местата за съхранение, както и при предаването им на секционните комисии, и до Общинската избирателна комисия  – след приключване на изборния ден. Проведени са срещи с ръководството на Районна прокуратура-Омуртаг предвид осъществяване на ефективен информационен обмен и взаимодействие с цел своевременно да бъде реагирано на всеки получен сигнал за евентуални престъпления и нарушения, свързани с изборния процес. В РУ-Омуртаг е създадена необходимата организация българските граждани, които нямат издадена лична карта или не притежават валидни документи (лична карта или личен /зелен/ паспорт) защото са изгубени, откраднати, повредени, унищожени или с изтекъл срок, да имат възможност да упражнят правото си на глас. На граждани, подали вече заявление за нова лична карта, ще бъде ускорено издаването й или ще бъде издадено удостоверение за изгубен, откраднат, повреден, унищожен документ за самоличност (лична карта, личен /зелен/ паспорт) или лична карта с изтекъл срок на валидност.  Удостоверенията се издават само след приемане на заявление за издаване на лична карта по постоянен адрес на заявителя, цифрово заснемане на лицето на заявителя и снемане на неговия подпис. Издаването на удостоверения за гласуване в РУ-Омуртаг започва от 28 юни  и ще продължи до 30 юни.. Такива ще бъдат издавани и в изборния ден– 2 юли когато звено „Български документи за самоличност“ в РУ-Омуртаг ще работи от 8,30 до 12 ч и от 13 до 17,30 ч.  На този ден на граждани с постоянен адрес в община Антоново ше се връчват изготвени лични карти или удостоверения за гласуване./телефони за справка – 0605/6 3721, вътр. 217, 252/. Удостоверението се издава, за да послужи пред секционната избирателна комисия, и е валидно за изборния ден.", "date": "2017-06-28", "title": "Търговище: Създадена е организация за осигуряване на обществения ред по време на частичните избори за кмет на Община Антоново на 2 юли"}
{"url": "http://www.focus-news.net/news/2017/06/28/2409656/shest-profesionalni-gimnazii-sa-obyaveni-za-uchilishta-s-natsionalno-znachenie.html", "text": "Правителството обяви шест неспециализирани училища за училища с национално значение. Това са: Професионалната гимназия по ветеринарна медицина „Проф. д-р Димитър Димов“ – Ловеч, ПГ по горско стопанство и дървообработване „Сава Младенов“ – Тетевен, ПГ по горско стопанство „Христо Ботев“ – Велинград, Професионалната техническа гимназия „Шандор Петьофи“ – Разград, ПГ по компютърни технологии и системи – Правец, и ПГ по ветеринарна медицина „Иван Павлов“ – Стара Загора. Това съобщиха от правителствената информационна служба.\r\nСпоред държавния образователен стандарт за институциите в системата на предучилищното и училищното образование училище с национално значение е това, което дългосрочно изпълнява национална задача, възложена със заповед на министъра на образованието и науката, както и училище, в което се обучават ученици от много области. Всички училища със статут на национални са държавни и са към МОН.", "date": "2017-06-28", "title": "Шест професионални гимназии са обявени за училища с национално значение"}
{"url": "http://www.focus-news.net/news/2017/06/28/2409657/penka-ignatovaobshtina-veliko-tarnovo-vsichki-detsa-kandidatstvali-za-detska-gradina-sa-prieti.html", "text": "Всички деца от Великотърновска община, кандидатствали за детска градина, са приети. Това съобщи за Радио „Фокус“ – Велико Търново Пенка Игнатова, директор Дирекция „Образование, младежки дейности и спорт“ в Общината. Тя уточни, че свободни места няма, но има две детски заведения, в които има възможност за разкриване на нови групи. „Допълнително деца могат да приемат детска градина „Рада войвода“ в кв. „Чолаковци“ и градина „Кирил и Методий“, което се намира до Великотърновския университет. Там има помещения, в които могат да се разкрият нови групи. Имахме няколко места и в детска градина „Пролет“, но всичко вече е заето“, каза още Пенка Игнатова. Въпреки това тя уточни, че желаещи родители за тези градини няма. Това е и причината някои групи, в по-желаните заведения, да са изключително натоварени.\r\nЛуиза ТРАНЧЕВА", "date": "2017-06-28", "title": "Пенка Игнатова,Община Велико Търново: Всички деца, кандидатствали за детска градина, са приети"}
{"url": "http://www.focus-news.net/news/2017/06/28/2409659/pravosadniyat-ministar-tsetska-tsacheva-na-vtora-iznenadvashta-proverka-v-agentsiyata-po-vpisvaniyata-zaradi-opashka-ot-grazhdani.html", "text": "След, получена информация за опашка от граждани пред Агенция по вписванията, правосъдният министър Цецка Цачева направи втора изненадваща проверка там. Първата се състоя на 23 юни, петък, отново след сигнал за чакащи граждани, предаде репортер на Агенция „Фокус“. \r\nПравосъдният министър заяви, че свободното пространство в сградата, в което могат да влязат гражданите, които са пред сградата на Агенцията е максимално уплътнено в момента. \r\nЦачева уточни, че е предложено на хората, които са на опашката да влязат вътре, въпреки че ще им е тясно, но те са отказали. „Казаха, че вътре е по-задушно и искат да са навън на сянка. Проблемът е, че в часовете от 10.00 до 15.00 се струпват големите опашки. След това няма този наплив на граждани“, коментира тя.\r\n„Това, което в момента обсъждаме е добрата практика в банковите салони – там се дава номер, по реда на пристигането. Като човекът види номера си, например 72, може по някакъв начин да си уплътни времето. Най-малко да се застане на място, където времето е по-поносимо, с оглед високите температури“, добави тя. Цачева уточни, че това не може да се случи за няколкото оставащи дни, които се очаква да са пикови до края на месеца. „За следващата година веднъж електронното управление,  онлайн подаването , да се облекчи процедурата, че така че самата програма да бъде по-допустима. От информация на граждани при предходната ми внезапна проверка научих, че срещат затруднение при самия програмен продукт, сложно е да се подават документи по този начин“, поясни правосъдният министър. „Основната мярка е да се премине към изцяло електронно подаване на тези отчети, което означава да се облекчи процедурата и вторият момент е да имаме и резервен вариант при подобно струпване на хора в определени крайни срокове - ще се създаде организация с номера като в банковите салони. В момента усилията на ръководството на Агенцията са в посока максимално да се облекчат гражданите, които са тук. Това, с което може да се съдейства се прави в момента“, коментира Цецка Цачева. Тя уточни, че постоянно получава информация за случващото се. „Опитваме се с възможностите в момента на администрацията да облекчим условията“, добави тя. \r\nЦачева коментира, че натоварването на гишета е само в пиковите последни две седмици от законовия срок, който е в края на юни. \r\n„Има все още едно недоверие, трябва да работим повече за да имат вяра хората в електронния начин на подаване на документи, че няма нищо страшно, ако използваш тази форма на подаване. Разбира се, приемам критиката на гражданите, че процедурата и програмата е сложна. Ще направим всичко възможно, за да се облекчи самата форма на електронното подаване на документи, но това е спасението“, каза още тя. \r\nЦачева поясни, че преди номерата за реда в опашката ще трябва да има електронна свързаност и електронен вариант онлайн да се подават документи, за всички ще бъде много по-лесно. „С една препоръка към съответните дружества – да не се разчита на последния възможен срок. Да се организират седмица, две по-рано, защото не би могла нито една административна система да поеме този огромен наплив. Виждам, че гражданите на опашката проявяват търпение. Но след 15.00 часа опашките не са толкова големи и се работи с удължено работно време до 19.00 часа. Работят всички възможно гишета в Агенцията, които са 12“, обясни Цачева.", "date": "2017-06-28", "title": "Правосъдният министър Цецка Цачева на втора изненадваща проверка в Агенцията по вписванията заради опашка от граждани"}
{"url": "http://www.focus-news.net/news/2017/06/28/2409661/plovdiv-nad-1200-avtomobilni-chasti-i-aksesoari-s-logo-na-zashtiteni-targovski-marki-konfiskuva-politsiyata-ot-tri-sklada-v-grada.html", "text": "Над 1200 автомобилни части и аксесоари, с лого на защитени търговски марки са конфискували служители на “Икономическа полиция” в Пловдив от три склада на ул. “Кукленско шосе”, стопанисвани от пловдивско търговско дружество. Това съобщиха за Радио „Фокус”-Пловдив от ОДМВР-Пловдив. Акцията е проведена във връзка с водено досъдебно производство под наблюдението на Районната прокуратура. Извършени са множество процесуални и следствени действия. В складовете разследващите открили да се съхраняват множество декоративни решетки, ауспуси, емблеми и други аксесоари с логото на четири германски автомобилни производители, без необходимото разрешение на правопритежателя.\r\nРаботата по пълното документиране на случая  продължава.\r\nЦветана ТОНЧЕВА", "date": "2017-06-28", "title": "Пловдив: Над 1200 автомобилни части и аксесоари с лого на защитени търговски марки конфискува полицията от три склада в града"}
{"url": "http://www.focus-news.net/news/2017/06/28/2409637/tsvetan-tsvetanov-gerb-kam-bsp-ako-ne-podkrepite-sazdavaneto-na-komisiyata-za-izbora-na-nov-tip-boen-samolet-znachi-ima-ot-kakvo-da-se-pritesnyavate.html", "text": "Надяваме се, като едни достойни народни представители, които милеете за прозрачността, ще подкрепите тази комисия. В противен случай ще означава, че има нещо, от което бихте се притеснявали. Това заяви от парламентарната трибуна председателят на ПГ на ГЕРБ Цветан Цветанов, по време на дебатите по Проект на решение за създаване на Временна комисия за проучване изпълнението на процедурата по избор на нов тип боен самолет, предаде репортер на Агенция „Фокус”. „Не мога да разбера защо колегите от БСП се припознаха в лобизъм и се припознаха, че някой има действия, които иска да предприеме спрямо българския президент. Не, ние просто искаме да излезе истината”, заяви Цветанов. Той подчерта, че ГЕРБ е отговорна партия и не е участвала в „приватизация и разграбване на държавата в годините на прехода”. „Мога да цитирам интервюта, които е давал президента Радев, след като се  върнал от посещението си в Унгария. През цялото време говори за Унгария, за една фирма и за една държава, няма да я споменавам. Колко добре  са си организирали нещата. Само преди минути един народен представител каза, че точно Унгария и Чехия са тези, които са купили „Грипен” и имат съмнения за корупционни сделки”, подчерта Цветанов. По думите му само две от държавите, които за закупили самолети „Грипен” са членки на НАТО. \r\nИван ЛАЗАРОВ", "date": "2017-06-28", "title": "Цветан Цветанов, ГЕРБ, към БСП: Ако не подкрепите създаването на комисията за избора на нов тип боен самолет, значи има от какво да се притеснявате"}
{"url": "http://www.focus-news.net/news/2017/06/28/2409636/balgarski-poshti-kiberataka-e-zasegnala-mnogo-ot-poshtenskite-uslugi-v-ukrayna-vklyuchitelno-registriraneto-i-prosledyavaneto-na-pratkite.html", "text": "Пощенският оператор в Украйна съобщава, че сериозната кибератака на 27 юни 2017 г. е засегнала много от пощенските услуги в страната, включително регистрирането и проследяването на пратките, информират от „Български пощи“. „Български пощи“ ЕАД ще бъдат уведомени при нормализиране на ситуацията и информацията ще бъде публикувана на сайта на дружеството.", "date": "2017-06-28", "title": "„Български пощи“: Кибератака е засегнала много от пощенските услуги в Украйна, включително регистрирането и проследяването на пратките"}
{"url": "http://www.focus-news.net/news/2017/06/28/2409638/reuters-pravosadniyat-ministar-na-rumaniya-zapazva-posta-si-i-v-novoto-pravitelstvo.html", "text": "Министъра на правосъдието в кабинета на бившия премиер Сорин Гриндяну ще запази поста си и в новото правителство на Румъния, водено от социалдемократа Михай Тудосе, предава Reuters, като се позовава на двама високопоставени представители на управляващата в Букурещ партия. \r\nФинансовият министър Виорел Щефан ще бъде сменен, твърдят източниците на агенцията.\r\n„Само настоящият министър на правосъдието ще остане (от двамата)“, разкри участник в преговорите за съставяне на новото румънско правителство. Тереза Герова", "date": "2017-06-28", "title": "Reuters: Правосъдният министър на Румъния запазва поста си и в новото правителство"}
{"url": "http://www.focus-news.net/news/2017/06/28/2409665/pazardzhik-sistemno-padat-otlomki-ot-fasadata-na-blok-v-tsentara-na-grada.html", "text": "Системно падат отломки от фасадата на един от емблематичните блокове в центъра на Пазарджик, на кръстовището на ул. „Цар Шишман“ и ул. „Мария Луиза“, предаде репортер на Радио „Фокус“ – Пазарджик. Активизация има при дъждовно време, както и при ветровито. Преди година отломка от външната мазилка на блока се откъсна и падна върху лек автомобил, паркирам в близост до блока, като счупи предното му стъкло. Основно се руши мазилката под терасите, както и на страничната фасада. Районът не е обезопасен с предпазна лента и така продължава да има опасност от инциденти с преминаващи граждани. Миналата година живеещите в жилищния блок получиха потвърждения, че сградата ще бъда санирана по ОП „Енергийна ефективност“, но дейностите по проекта още не са започнали.\r\nАлбена ЖИЛЕКОВА", "date": "2017-06-28", "title": "Пазарджик: Системно падат отломки от фасадата на блок в центъра на града"}
{"url": "http://www.focus-news.net/news/2017/06/28/2409660/parlamentat-reshi-na-parvo-chetene-pametnitsite-na-zaginalite-granichari-v-zashtita-na-darzhavnata-granitsa-da-pridobiyat-statut-na-voenni-pametnitsi.html", "text": "Парламентът одобри на първо четене предложението за промени в Закона за военните паметници, предаде репортер на Агенция „Фокус”. Предложението е внесено от депутата Валентин Касабов и група народни представители и предвижда паметниците на загиналите граничари в защита на държавната граница да придобият статут на военни паметници. По време на представянето на доклада от гласуването на законопроекта на първо четене в Комисията по отбрана стана ясно, че по него са предоставени становища от Министерство на отбраната, с което принципно подкрепят текстовете на промените, но предлагат редакционни промени и от Министерство на вътрешните работи, които изцяло го подкрепят. \r\nИван ЛАЗАРОВ", "date": "2017-06-28", "title": "Парламентът реши на първо четене паметниците на загиналите граничари в защита на държавната граница да придобият статут на военни паметници"}
{"url": "http://www.focus-news.net/news/2017/06/28/2409642/emil-hristov-ot-pg-na-gerb-shte-bade-predsedatel-na-komisiyata-za-prouchvane-na-protsedurata-za-zakupuvane-na-nov-boen-samolet-a-hristo-gadzhev-zamestnik-predsedatel.html", "text": "Народните представители утвърдиха състава на Временната анкетна комисия за проучване на процедурата за закупуване на нов боен изтребител за Българската армия, предаде репортер на Агенция „Фокус“. Предложеният състав на комисията бе приет с 128 гласа „за“,  3 „против“ и 65 „въздържал се“. \r\nКомисията ще се състои от 19 народни представители за срок от 2 месеца. За председател на комисията бе избран народният представител от ГЕРБ Емил Христов, а за зам.-председател Христо Гаджев. \r\nЧленове на комисията от ГЕРБ ще бъдат: Пламен Манушев, Владимир Тошев, Антон Тодоров, Анна Александрова, Евгения Ангелкова и Маноил Манев. От „БСП за България“: Жельо Бойчев, Филип Попов, Спас Панчев, Николай Цонков, Петър Витанов и Таско Ерменков. От „Обединени патриоти“ членове на комисията ще бъдат: Милен Михов и Борис Вангелов. От ДПС - Симеон Симеонов и Джейхан Имбрямов. От „Воля“ - Слави Нецов.\r\nБиляна ИВАНОВА", "date": "2017-06-28", "title": "Емил Христов от ПГ на ГЕРБ ще бъде председател на комисията за проучване на процедурата за закупуване на нов боен самолет, а Христо Гаджев - заместник-председател"}
{"url": "http://www.focus-news.net/news/2017/06/28/2409667/sport-britanskata-prokuratura-povdigna-obvineniya-za-tragediyata-na-stadion-hilzbaro.html", "text": "Кралската прокурорска служба на Великобритания повдигна обвинения срещу шестима души във връзка с трагедията на стадион „Хилзбъро“  от 15 април 1989 г., когато загинаха 96 привърженици на английския клубен отбор по футбол Ливърпул, предава BBC", "date": "2017-06-28", "title": "Спорт: Британската прокуратура повдигна обвинения за трагедията на стадион „Хилзбъро“"}
{"url": "http://www.focus-news.net/news/2017/06/28/2409664/promeneni-sa-srokovete-pri-izpalnenie-na-dva-golemi-proekta-po-operativna-programa-okolna-sreda-2014-2020-g.html", "text": "Правителството одобри промяна в сроковете за изпълнение на два големи проекта по оперативна програма „Околна среда 2014-2020 г.“. Това са интегрираният проект за воден цикъл на Враца и проектирането и изграждането на инсталация за комбинирано производство на енергия в София с оползотворяване на RDF – трета фаза на интегрирана система от съоръжения за третиране на битовите отпадъци на Столична община. Това съобщиха от правителствената информационна служба. \r\nВ проекта за водния цикъл на Враца, който се изпълнява като втора фаза от проект, започнат през програмния период 2007-2013 г. на ОПОС, е предвидено проектното предложение към Европейската комисия да се подаде през второто тримесечие на 2017 г. вместо през третото тримесечие на 2016 г., а начало на изпълнението на проекта да се пренесе от трето на четвърто тримесечие на 2016 г., когато е сключен договорът за предоставяне на безвъзмездна финансова помощ.\r\nПо другия проект се предвижда датата на подаване на проектното предложение към Комисията да бъде през второто тримесечие на 2018 г. вместо първото тримесечие на 2017 г. Друго изменение е свързано с началото на изпълнението на проекта – от третото тримесечие на 2017 г. на четвъртото тримесечие на 2018 г. Приключването на проекта е предвидено за четвърто тримесечие на 2023 г. вместо четвърто тримесечие на 2021 г.\r\nПри изменението на програмата са отчетени регламентираните срокове в индикативната годишна работна програма на ОПОС (2014-2020) за 2017 г. и приложимата нормативна уредба.", "date": "2017-06-28", "title": "Променени са сроковете при изпълнение на два големи проекта по оперативна програма „Околна среда 2014-2020 г.“"}
{"url": "http://www.focus-news.net/news/2017/06/28/2409670/bsp-sofiya-organizira-tematichna-priemna-za-saniraneto-i-energiynata-efektivnost.html", "text": "На 29 юни, в постоянната приемна на БСП – София на ул. „Леге“ №10, общинският съветник Марин Стоянова и експертът към постоянната комисия по „Инженерна инфраструктура и енергийно планиране“ на СОС Валентина Узунова ще консултират софиянци по програмата за саниране и енергийна ефектовност. Това съобщиха от пресцентъра на ГС на БСП София. Те ще бъдат на разположение на гражданите от 15.00 до 17.00 часа.", "date": "2017-06-28", "title": "БСП – София организира тематична приемна за санирането и енергийната ефективност"}
{"url": "http://www.focus-news.net/news/2017/06/28/2409666/blagoevgrad-poli-paskova-shkumbata-i-ansambal-chinari-shte-iznesat-kontsert-v-grada.html", "text": "Известната фолклорна певица Поли Паскова, хумористът Димитър Туджаров - Шкумбата и Ансамбъл \"Чинари\" ще изнесат концерт в на площад „Георги Измирлиев“ в Благоевград. Това съобщиха от пресцентъра на Община Благоевград. Музикалната проява подкрепена от Община Благоевград и е част от музикалното турне, организирано от Списание „Бизнес клуб“. Концертът ще се състои на 29 юни от 19.00 часа.\r\nБлагоевград е тринадесетия град, в който се организира концерт-спектакъла. Предстои да бъде представен богат репертоар от фолклорна музика и хумористични скечове. Организаторите на събитието и артистите гарантират много положителни емоции и добро настроение.", "date": "2017-06-28", "title": "Благоевград: Поли Паскова, Шкумбата и ансамбъл \"Чинари\" ще изнесат концерт в града"}
{"url": "http://www.focus-news.net/news/2017/06/28/2409671/shumen-okrazhnata-prokuratura-protestira-sedem-naredbi-na-obshtinski-saveti-v-oblastta.html", "text": "Само през месец юни Окръжната прокуратура в Шумен е изготвила и внесла в Административния съд в града седем протеста срещу  наредби на местни общински съвети. Това съобщиха от Апелативна прокуратура – Варна. Прокурорите атакуват в съда разпоредби, изискващи внасянето на депозити за извършване на бъдещи действия, в наредбите за опазване и поддържане на обществения ред, гласувани от общинските съвети в Каспичан, Каолиново, Велики Преслав и Смядово. Тези текстове не намират опора в Закона за местните данъци и такси и Закона за устройство на териториите. Не отговарят в атакуваните наредби и множеството санкционни разпоредби, които засягат минимумите и максимумите на размерите на имуществените санкции. \r\nНезаконосъобразни според закона са и събираните такси по производства за настаняване под наем, продажби, замени или учредяване на вещни права върху общински имоти, които са залегнали в приетите от общинските съвети в Никола Козлево, Хитрино и Шумен наредби за определяне и администриране на местните такси и цени на услуги за населението.", "date": "2017-06-28", "title": "Шумен: Окръжната прокуратура протестира седем наредби на общински съвети в областта"}
{"url": "http://www.focus-news.net/news/2017/06/28/2409673/mariya-gabriel-gerbenp-zasileno-satrudnichestvo-i-spodelena-otgovornost-e-patyat-napred-za-opazvane-na-pchelite-i-bioraznoobrazieto.html", "text": "Конференцията „Пчели и биоразнообразие: нови възможности за сътрудничество“, проведена днес в рамките на шестото издание на Европейската седмица на пчелите в Европейския парламент, събра на едно място представители на европейските институции, пчелари от държавите-членки, земеделски производители, специалисти по опазване здравето на животните, неправителствени организации, учени и представители на индустриите, свързани с пчелите и биоразнообразието, съобщиха от пресофиса на евродепутата Мария Габриел. Основната цел на форума бе да формулира препоръки за такова сътрудничество между заинтересованите страни, което да отразява интересите на всички в рамките на общата кауза за опазването на пчелите. При откриването на конференцията, българският евродепутат и кандидат за еврокомисар Мария Габриел, която организира специализираната седмица за трета поредна година, отбеляза необходимостта именно от засилване на сътрудничеството и споделяне на отговорността за по-добра грижа за пчелите и пчеларския сектор.  „Тазгодишното издание на Европейската седмица на пчелите се провежда под мото, в центъра на което е сътрудничеството. То е от ключово значение за отговор на предизвикателствата пред сектора, едно от които е особено важно – липсата на надеждни данни за причинителите на смъртността на пчелите. Това и другите предизвикателства представляват сериозен риск за биоразнообразието от една страна, а от друга страна могат да доведат до големи загуби за всички земеделски сектори. Ето защо е нужно да намерим колективни отговори, в коалиция с всички заинтересовани страни. По пътя напред трябва да ни води разбирането, че пчеларският и останалите земеделски сектори са взаимозависими и като такива е нужно да работят в синхрон с подкрепата на всички ни“, заяви Мария Габриел. Тя подчерта и необходимостта от по-голяма подкрепа на научно-изследователската дейност, подпомагаща целия процес по опазването на пчелите и развитието на сектора. Друга важна мярка е географското сътрудничество за споделяне на опит и добри практики, което би допринесло за общи действия със съседните на Европа региони. Стъпка в тази посока беше направена с поставянето на началото на диалог между пчеларите от държавите-членки и тези от страни от Южното Средиземноморие. \r\n„Наш дълг е да разгледаме различните позиции, за да създадем взаимно изгодно сътрудничество. В този процес е важно да дадем нужната подкрепа на пчеларския сектор, защото работата на пчелите е тиха и незабележима, а опрашването всъщност е от изключително значение за планетата ни. По-доброто разбиране на отделните позиции ще ни позволи обединение около общи решения“, наблегна още Мария Габриел. \r\nПодобно послание отправи във видео обръщение и комисарят по земеделие Фил Хоган. Според него пчелите са сред най-малките, но в същото време най-важни същества на планетата, имащи ключова роля за продоволствената сигурност, биоразнообразието и живота на планетата.", "date": "2017-06-28", "title": "Мария Габриел, ГЕРБ/ЕНП: Засилено сътрудничество и споделена отговорност е пътят напред за опазване на пчелите и биоразнообразието"}
{"url": "http://www.focus-news.net/news/2017/06/28/2409662/dha-samnitelen-paket-pred-konsulstvoto-na-germaniya-v-istanbul-predizvika-panika.html", "text": "Изоставен пакет извън сградата на Генералното консулство на Германия в Истанбул предизвика паника, предаде информационната агенция Догу хабер ажансъ (ДХА). В района на квартал „Гюмюшсую” до площад Таксим са пристигнали полицаи. Вземи са предохранителни мерки  около цялата страда. Специалисти по обезвреждане на взривове изследват съмнителния пакет, посочва още ДХА. Георги Димов", "date": "2017-06-28", "title": "ДХА: Съмнителен пакет пред консулството на Германия в Истанбул предизвика паника"}
{"url": "http://www.focus-news.net/news/2017/06/28/2409658/afp-es-udalzhi-ikonomicheskite-sanktsii-sreshtu-rusiya.html", "text": "В сряда Европейският съюз формално удължи със шест месеца срока на действие на икономическите санкции, наложени на Руската федерация заради действията й в Източна Украйна, предава AFP.\r\nЛидерите на ЕС одобриха мярката миналата седмица, като обвиниха Москва, че не е прекратила подкрепата си за сепаратистите в източната част на Украйна, нито е оказвала натиск върху тях да зачитат споразумението за прекратяване на огъня, наложено с посредничеството на Франция и Германия в началото на 2014 г. \r\nЕвропейският съвет, който обединява 28-те държави-членки на ЕС, заяви, че решението е последвано след брифинга на срещата на върха на лидерите на Франция и Германия Еманюел Макрон и Ангела Меркел.\r\n„Това проправи пътя за подновяване на санкциите за още шест месеца\", се казва в разпространеното изявление. \r\n„Съветът формализира това решение днес чрез писмена процедура и в съответствие с правилото за всички такива решения, единодушно\", се казва още в текста.\r\nСанкциите, които са насочени към секторите на финансите, петрола и отбраната на Русия, ще продължат до края на януари 2018 г.Тереза Герова", "date": "2017-06-28", "title": "AFP: ЕС удължи икономическите санкции срещу Русия"}
{"url": "http://www.focus-news.net/news/2017/06/28/2409675/hyuriet-paketat-pred-konsulstvoto-na-germaniya-v-istanbul-se-okaza-palen-s-kompyutarni-chasti.html", "text": "След получения сигнал за изоставен съмнителен пакет пред сградата на Генералното консулство на Германия в Истанбул, специалисти извършиха контролиран взрив, съобщава електронното издание на вестник „Хюриет”. Оказа се, че пакетът е пълен с части за компютър. Първоначалните съмнения за евентуално взривно устройство бяха подсилени от обстоятелството, че пакетът се е оказал с по-големи размери от очакваното, посочва още изданието.  Георги Димов", "date": "2017-06-28", "title": "„Хюриет”: Пакетът пред консулството на Германия в Истанбул се оказа пълен с компютърни части"}
{"url": "http://www.focus-news.net/news/2017/06/28/2409663/bsp-za-balgariya-vnese-v-delovodstvoto-na-parlamenta-podpisite-za-sazdavane-na-anketna-komisiya-za-sluchvashtoto-se-v-ndk.html", "text": "За създаване на временна анкетна комисия за НДК внесохме над 50 подписа, виждаме, че има цяла серия проблеми. Това каза народният представител от БСП Антон Кутев след внасянето на подписи в деловодството на Народното събрание за създаване на Временна анкетна комисия за случващото се в НДК, предаде репортер на Агенция „Фокус“. \"Очевидно има забавяне на сроковете и отлагане на крайни срокове. Второто и по-важното е, че от една страна стои министърът, който буквално говори за корупция и за това, че в НДК има очевидни проблеми, в резултат на което уволнява ръководството на НДК. От друга страна стои Боршош, който говори за това, че му е оказван натиск и че не спазва закона”, посочи той. „Анкетната комисия трябва да се занимае с това има ли закъснение в сроковете, дали поръчките са организирани така че да отговаря на обществения интерес. Трябва да види и дали средствата за изразходвани спрямо предназначението си“, обясни Антон Кутев. „Доколкото разбирам ДАНС, не само че е влязла, но е и излязла от НДК, и твърденията са, че средствата не са изразходвани по предназначение“, коментира народният представител от БСП. „Имаме твърденията - министърът казва, че е имало корупция, шефът на НДК казва, че има натиск. Няма как Боршош да каже, че има натиск и е нарушаван закона и да не каже от кого“, каза още Антон Кутев.\r\nБиляна ИВАНОВА", "date": "2017-06-28", "title": "„БСП за България“ внесе в деловодството на парламента подписите за създаване на анкетна комисия за случващото се в НДК"}
{"url": "http://www.focus-news.net/news/2017/06/28/2409668/burgas-varhovniyat-kasatsionen-sad-varna-deloto-sreshtu-bivshiya-kmet-na-tsarevo-petko-arnaudov-za-novo-razglezhdane-v-apelativniya-sad-v-grada.html", "text": "Върховният касационен съд върна делото срещу бившия кмет на Царево Петко Арнаудов за ново разглеждане в Бургаския апелативен съд. Това съобщиха от пресцентъра на Апелативна прокуратура-Бургас.\r\nОт прокуратурата припомнят, че на 30 ноември 2016 г. апелативните съдии потвърдиха оправдателната присъда на Арнаудов, произнесена от Окръжния съд Бургас на 28 март 2016 г.\r\nБившият кмет е подсъдим за престъпление по служба, свързано с общинска собственост. Обвинението му е, че през 2005 г. е нарушил служебните си задължения с цел да набави облага за „Петров Комерс 99“ ЕООД, продавайки му на занижена цена имот в Царево, който при това е публична общинска собственост. От деянието на Арнаудов са настъпили значителни вредоносни последици за общината – за 137 800 лв.. Това е разликата между продажната цена на имота и средната пазарна цена.\r\nПредстои насрочване на нова дата за разглеждане на делото в Апелативен съд – Бургас.", "date": "2017-06-28", "title": "Бургас: Върховният касационен съд върна делото срещу бившия кмет на Царево Петко Арнаудов за ново разглеждане в Апелативния съд в града"}
{"url": "http://www.focus-news.net/news/2017/06/28/2409669/anton-kisse-balgarite-ot-ukrayna-imat-golyamo-zhelanie-da-se-realizirat-v-balgariya.html", "text": "Българите от Украйна имат голямо желание да се реализират в България. Това каза на брифинг в Министерския съвет председателят на Асоциацията на българите в Украйна и народен представител в Украинската Рада Антон Киссе след среща на Координационния център за връзка с българите в Украйна, предаде репортер на Агенция „Фокус“. „Нашата организация съвместно с Държавната агенция за българите в чужбина (ДАБЧ) организирахме това 2 години и днес има възможност да намерим перспективи. Благодаря на правителството на в България и на Валери Симеонов за днешната среща. Дадохме нов импулс за перспективата за работа. Българите от Украйна имат голямо желание да се реализират в България. От нашите училища имат желание да кандидатстват именно в България. Трябва да се мисли как да се увеличи бройката за преференции на нашите деца. Вторият важен въпрос е възможността на българите от Украйна да се реализират тук и да могат да работят“, коментира той. По думите му днешната среща трябва да даде възможност да се отработят много от юридическите казуси, които има и правителството да внесе в парламента изменение в законодателството с облекчени варианти. „Да намерим комуникация между работодателите и хората, които искат да работят в Украйна, да получават гаранции“, каза той. \r\nПредседателят на Държавната агенция за българите в чужбина (ДАБЧ) Петър Харалампиев коментира, че са обсъдили това да се задълбочи все повече работата с българските общности в Украйна и да се създават облекчения за тяхното постоянно пребиваване в България, което да бъде насочено и с улесняване възможностите за започване на работа в България. „Тази година над 6000 българи от Украйна вече са заети с работа в туристическия бранш. Добрата практика е в Гурково, където в рамките на около 2 година повече от 2500 българи от Украйна са намерили работа. Беше установено, че огромна част от българските работодатели са готови да приемат работници от Украйна“, посочи той. По думите му ще се работи в това правителство да се обръща все повече внимание на българите в чужбина. „Не е тайна, че те са може би повече отколкото живеят българите в България. Обсъждахме възможности за максимално съкращаване на административните срокове за обслужването на българите в чужбина“, допълни Харалампиев. \r\nСобственикът на фирмата „Булметал“ в гр. Гурково Кольо Атанасов посочи, че това е била полезна възможност да изяви опита, който е събрал. „Всички осъзнаваме, че за една фирма или държава най-ценното са хората. Няма нищо по-естествено от това България да потърси начин да прибере чедата си. Опитът ни започна преди около 2 години и половина. Обявих, че „Булметал“ кани стотици семейства и хора от Украйна и Молдова, които имат желание да дойдат и да работят в България. Това отприщи поток от хора“, заяви Атанасов. По думите му ще бъде създадена една база данни с фирми, които търсят възможност да приемат български сънародници от чужбина като работници. „Всичко това ще бъде систематизирано и предоставено на ДАБЧ. Надявам се, че ще премахнем всякакви посредници или т.нар. „търговци в храма“, защото това е една родолюбива кауза. Нихилизма също присъства навсякъде, но на днешната среща той отсъстваше. При нас има над 200 човека от Украйна и Молдова“, каза още Кольо Атанасов.\r\nЛюба АЛЕКСИЕВА", "date": "2017-06-28", "title": "Антон Киссе: Българите от Украйна имат голямо желание да се реализират в България"}
{"url": "http://www.focus-news.net/news/2017/06/28/2409677/tanjug-ana-barnabich-predstavi-programata-i-sastava-na-novoto-pravitelstvo-na-sarbiya.html", "text": "В сряда номинираната за министър-председател на Сърбия Ана Бърнабич представи програмата и състава на новото правителство на страната, предава информационната агенция Tanjug.\r\nЗа мен е чест да служа на Сърбия, за да създам шанс променим към по-добро, подчерта Бърнабич пред депутатите в парламента, допълвайки, че кабинетът й ще продължи да надгражда основите, положени от правителството на Александър Вучич. \r\n„Важно е да постигнем съгласие за приоритетите и обществен договор за това, което можем и трябва да постигнем заедно, за да може Сърбия да се превърне в успешна страна\", каза Бранабич, представяйки програмата си.Тереза Герова", "date": "2017-06-28", "title": "Tanjug: Ана Бърнабич представи програмата и състава на новото правителство на Сърбия"}
{"url": "http://www.focus-news.net/news/2017/06/28/2409674/aktsenti-v-predavaneto-simitli-minalo-nastoyashte-i-badeshte-po-radio-fokus-pirin.html", "text": "В миналото издание на предаването „Симитли – минало, настояще и бъдеще“ по Радио „Фокус“ – Пирин започнахме една поредица от издания, в които ще Ви представям по-интересните и нестандартни места и видове туризъм, които Община Симитли предлага и които могат да се превърнат в чудесни изживявания за Вас и вашите близки и приятели през слънчевите и тополи летни месеци. Симитли предлага голямо многообразие от възможности за отдих и почивка, започвайки от планински туризъм, минавайки през селски, религиозен, винен и културно-исторически туризъм и стигайки до екстремния туризъм, за който ще Ви разкажем в следващите 60 минути. Как върви рафтинг сезона в Симитли, който бе открит преди близо три месеца и какво трябва да знаем ако за първи път ще се спускаме по бързеите на река Струма са само малка част от нещата, които ще научите от нас днес. По темата сме поканили и специален гост – Станимир Станимиров – Чачи, който е инструктор по рафтинг, каяк и алпинизъм.\r\nВие, нашите слушатели също може да се свържете с нас на телефоните в студиото – 0885 303 373 и 073/ 88-55-81 или на е-майл: pirin@focus-news.net, за да ни споделите вашите преживявания в Община Симитли, да ни разкажете за интересни места, които сте посетили или такива, които смятате да посетите в идните дни, седмици и месеци, а сега продължаваме с любима българска песен за слънчево начало на днешното ни предаване. Останете с нас!\r\nПредаването „Симитли – минало, настояще и бъдеще“ се излъчва на честотите на Радио „Фокус“ – Пирин всяка сряда от 15.00 до 16.00 часа, с водещ Ливия Нинова.", "date": "2017-06-28", "title": "Акценти в предаването „Симитли – минало, настояще и бъдеще“ по Радио „Фокус“ – Пирин"}
{"url": "http://www.focus-news.net/news/2017/06/28/2409681/smolyan-deputatite-ot-pp-gerb-shte-provedat-priemen-den-v-grada-v-ponedelnik.html", "text": "На 3 юли, понеделник, народните представители от ПП ГЕРБ д-р Даниела Дариткова и д-р Красимир Събев ще проведат приемен ден в Смолян. Това съобщиха от пресцентъра на ПП ГЕРБ. Срещата ще се състои от 17:00 до 18.00 часа в офиса на партията в областния град, на бул. „България“ 14. \r\nЗа да може да се запознаят обстойно с проблемите на гражданите, депутатите молят всички жалби, сигнали и мнения да бъдат представяни в писмен вид.                                 \r\nТелефон за записвания: 0884 800 259.", "date": "2017-06-28", "title": "Смолян: Депутатите от ПП ГЕРБ ще проведат приемен ден в града в понеделник"}
{"url": "http://www.focus-news.net/news/2017/06/28/2409679/ministar-valentin-radev-i-politicheskoto-rakovodstvo-na-mvr-shte-dadat-brifing-po-aktualni-vaprosi.html", "text": "Утре (29 юни) в 14.00 часа министърът на вътрешните работи Валентин Радев и политическото ръководство на МВР ще дадат брифинг по актуални въпроси, свързани с дейността на ведомството. Това съобщиха от пресцентъра на Министерството на вътрешните работи (МВР).", "date": "2017-06-28", "title": "Министър Валентин Радев и политическото ръководство на МВР ще дадат брифинг по актуални въпроси"}
{"url": "http://www.focus-news.net/news/2017/06/28/2409676/plovdiv-v-zakrito-zasedanie-apelativniyat-sad-shte-opredeli-dve-novi-veshti-litsa-po-deloto-za-razprostranenie-na-radikalen-islyam.html", "text": "Апелативният съд в Пловдив отложи за 19 септември делото за разпространение на радикален ислям срещу 13 обвиняеми, сред които е и Ахмед Муса Ахмед. Това съобщи за Радио „Фокус“ – Пазарджик прокурор Недялка Попова, която е определена за втори прокурор и се явява на заседанията на Апелативния съд. Тя обясни, че причина за отлагането е станал отводът на две от вещите лица, определени за комплексната тюркологична, арабистка и теологическа експертиза. „Съдът беше назначил общо 5 души, от които двама арабисти от Нов български университет, които са си направили отвод, защото не се чувстват компетентни да отговорят на многобройните въпроси, поставени в комплексната експертиза. По нея остават да работят вещите лица Пламен Орханкелиев, Сафер Хасан и Григор Войков, но между тях няма арабисти“, обясни Попова. Тя допълни, че вероятно съдът ще определи нови експерти на местата на тези, които са си направили отвод в закрито заседание.  Прокурор Попова обясни, че ще продължат и разпитите на свидетели. До сега са разпитани трима, от новодопуснатите, а четирима не са се явили. Те са призовани за следващото съдебно заседание.„Фокус“ припомня: \r\nДелото се разглежда отново от Апелативния съд в Пловдив, след като бе върнато от ВКС. Ахмед Муса Ахмед беше признат за виновен от Пазарджишкия окръжен съд през март 2014 година по три престъпления по НК – за проповядване на антидемократична идеология, за членство в организация, която си е поставила за цел разпространението на антидемократична идеология /Ал Уакф ал Ислями/ и за проповядване на омраза на религиозна основа. Пловдивският апелативен съд потвърди присъдата и увеличи наказанието на Ахмед Муса на две години затвор, ВКС отмени присъдата и върна делото за разглеждане от друг състав.\r\nВаня НИКОЛОВА", "date": "2017-06-28", "title": "Пловдив: В закрито заседание Апелативният съд ще определи две нови вещи лица по делото за разпространение на радикален ислям"}
{"url": "http://www.focus-news.net/news/2017/06/28/2409682/stara-zagora-natsionalen-mladezhki-konkurs-za-ese-obshtuvaneto-v-moeto-ezhednevie-se-organizira-v-obshtinata.html", "text": "Национален  младежки  конкурс  за  есе` 2017 с международно участие „Общуването в моето ежедневие“ се организира в Стара Загора, съобщиха от пресцентъра на общината.  Той е организиран от Община Стара Загора, Народно читалище \"Родина 1860\"- Стара Загора, Клуб \"Млад писател\" и Вестник \"Teen's paper\". Целта на конкурса е Развиване на творческото писане на децата и младежите, стимулиране на възможностите им за оригинална мисъл, изразяване на мнение и добър правопис. Конкурсът включва eсета на български език, както и есета на различни от българския езици, родни за участниците в конкурса - напр. арменски, руски, турски, полски, иврит, ромски, чешки и т.н. Конкурсът се провежда в две възрастови групи за всички езици - до 13 години и до 18 години. Възрастта на участниците се отчита към 1 ноември 2017 година. Всяко есе не бива да надвишава 1 стандартна страница с кегел 12 /размер на шрифта/. Да се пише правилно граматически и пунктуационно. Есетата ще бъдат приемани на e-mail:  teen_stzagora@abv.bg до 9 октомври 2017 година.\r\nПолучените творби ще бъдат оценявани от тричленно жури. За есетата на роден език, различни от българския, ще бъде осигурено жури, за което дадения език е роден и/или такова, владеещо посочения език. \r\nНагради са първо, второ и трето място във всяка възрастова група, и в различните национални езици, както и специални и поощрителни награди. \r\nНаграждаването ще стане в навечерието на 1 ноември 2017 г. в Стара Загора.", "date": "2017-06-28", "title": "Стара Загора: Национален  младежки  конкурс  за  есе „Общуването в моето ежедневие“ се организира в общината"}
{"url": "http://www.focus-news.net/news/2017/06/28/2409680/haskovo-nad-400-uchenitsi-ot-haskovskite-uchilishta-prisastvaha-na-otkrit-urok-na-kamerniya-simfonichen-orkestar-s-dirigent-tsanislav-petkov.html", "text": "Тинейджъри от хасковските училища бяха запленени от Камерния симфоничен  оркестър с диригент Цанислав Петков. Откритият урок на оркестъра преди дни бе посетен от повече от 400 ученици, съобщиха от пресцентъра на Община Хасково. Половината от тях са попълнили анонимна анкета. Някои от тях на въпроса: „ Харесва ли Ви концерта?“  първоначално са отбелазали отговор „Не“ но по-късно категорично са се отказали от мнението си и са се коригирали с отговор „Да“ дори собственоръчно са добавили „задължително“ и „разбира се“. На въпрос „хареса ли Ви концарта?“ освен с „ Да“ учениците са дописвали- „Много“ и „Страшно много“.\r\nСпоред анкетата има деца, които са декларирали, че не се интересуват от никакво изкуство. Повечето са посетили някакви културни прояви, а някои за първи път присъстват на симфоничен концерт. Само 17 са отговорили, че слушат класическа музика. 89 обаче са категорични, че със сигурност отново ще посетят симфоничен концерт, а 87 са казали че „може би“ ще посeтят отново концерт на Камерен симфоничен оркестър. Само 20 са тези, които отказват повече да бъдат на симфоничен концерт. 104 от момичетата и 38 от момчетата са подчертали, че концертът им е харесал, други 3 момичета и 4 момчета пък са на обратното мнение. 30 от тинейджърите са с отговор „става“ на въпроса дали им е харесал концертът.", "date": "2017-06-28", "title": "Хасково: Над 400 ученици от хасковските училища присъстваха на открит урок на Камерния симфоничен оркестър с диригент Цанислав Петков"}
{"url": "http://www.focus-news.net/news/2017/06/28/2409683/dha-turski-politsay-e-zastrelyan-pri-prestrelka-s-pkk-v-yugoiztochen-anadol.html", "text": "При престрелка на силите за сигурност с бойци на Кюрдската работническа партия (ПКК) в провинция Хаккяри е застрелян полицай от частите за специални операции, предаде информационната агенция Догу хабер ажансъ (ДХА). Това е станало снощи в района на землището на село Огур, на 35 километра от областния център Хаккяри. След престрелката бойците на ПКК са успели да избягат в планината, допълва още ДХА. Георги Димов", "date": "2017-06-28", "title": "ДХА: Турски полицай е застрелян при престрелка с ПКК в Югоизточен Анадол"}
{"url": "http://www.focus-news.net/news/2017/06/28/2409684/uchenitsi-ot-ezikovata-gimnaziya-v-blagoevgrad-se-sreshtnaha-v-parlamenta-s-tsvetan-tsvetanov-i-deputatite-ot-gerb-blagoevgrad.html", "text": "Над 50 ученици от Езиковата гимназия в Благоевград посетиха Народното събрание по покана на народния представител от ГЕРБ и областен координатор на партията Даниела Савеклиева. Това съобщиха от пресцентъра на ПП ГЕРБ. Посещението бе награда за отличните им резултати по време на учебната година и ползотворното им участие в олимпиади и състезания. \r\n„Радостен съм, че в парламента идват млади хора, които да чуят от първо лице каква е работата на народните представители, да разберат как протича законодателният процес,\r\nкаква е позицията на ГЕРБ по важни за обществото теми”, коментира председателят на Парламентарната група на ГЕРБ и зам.-председател на партията Цветан Цветанов.\r\nЗаедно с него и депутатите от ГЕРБ-Благоевград Даниела Савеклиева, Александър Мацурев, Георги Динев и Димитър Гамишев, младите хора дискутираха актуални теми като последствията след „Брекзит“ и проблемите пред съвременна Европа. \r\n„Третото правителство на Бойко Борисов ще продължи да води България по пътя на силна и обединена Европа. Ще следим строго и ще въвеждаме мерките за ограничаване на бежанския поток, ще работим по посока възобновяването на отношенията на страната ни с Македония. Важно е всички ние, като общество, да се противопоставяме на фашливите новини, особено в интернет”, каза още Цветан Цветанов.\r\nМладежите от Езиковата гимназия разгледаха пленарната зала и сградата на парламента и се запознаха с историята на институцията.", "date": "2017-06-28", "title": "Ученици от Езиковата гимназия в Благоевград се срещнаха в парламента с Цветан Цветанов и депутатите от ГЕРБ-Благоевград"}
{"url": "http://www.focus-news.net/news/2017/06/28/2409686/pazardzhik-deputatat-ot-gerb-desislava-kostadinova-dari-2000-lv-za-izgrazhdaneto-na-pametnik-na-vasil-levski-v-peshtera.html", "text": "Народният представител от ГЕРБ-Пазарджик Десислава Костадинова направи лично дарение от 2000 лв. за изграждането на паметник на Васил Левски в Пещера. Това съобщиха от пресцентъра на ПП ГЕРБ. „Присъствах на учредяването на общинския комитет „Васил Левски“ в Пещера на 1 ноември миналата година, когато бе обсъдена идеята за паметник на Апостола. Още тогава си определих сума, която ще даря, но изчаках да отминат страстите от двата вида избори, които проведохме за кратко време, защото това е въпрос, който не бива да се политизира“, сподели Костадинова.\r\nОбщински комитет „Васил Левски“ в Пещера поде инициативата за паметник по случай 180 години от рождението на Апостола. \r\nОбщата стойност на паметника е 30 000 лв., а по откритата сметка, след дарението от 2000 лв. на Десислава Костадинова вече са събрани малко над 18 000 лв., дарени от фирми, обществени организации и граждани.", "date": "2017-06-28", "title": "Пазарджик: Депутатът от  ГЕРБ Десислава Костадинова дари 2000 лв. за изграждането на паметник на Васил Левски в Пещера"}
{"url": "http://www.focus-news.net/news/2017/06/28/2409672/pet-obshtini-poluchavat-darzhavni-imoti.html", "text": "С решения на правителството пет общини получават имоти – публична и частна държавна собственост, за решаването на проблеми от местно значение. Това съобщиха от правителствената информационна служба.\r\nНа община Русе е предоставено безвъзмездно правото да управлява имот в местността „Текето“ край с. Николово. Имотът с площ 36,7 дка е връзка между язовирите „Николово” и „Образцов чифлик“. След обследване на хидротехническите съоръжения общината ще възстанови проводимостта на речното легло, което се намира в него.\r\nОбщина Мездра получава терен на ул. „Св. Патриарх Евтимий“ №2 в града за обособяване на площадка за безвъзмездно предаване на едрогабаритни, опасни и други отпадъци от домакинствата. На община Харманли е прехвърлено правото са собственост върху гараж на пл. „Възраждане“ №1, заедно със съответните идеални части от отстъпеното право на строеж. В имот от близо 20 дка и с построени в него сгради, предоставен на община Плевен, местната власт ще може да изгради приют за безстопанствени животни. Имотът се намира на ул. „Д-р Г. М. Димитров“ №106 в града.\r\nПравото на собственост върху два поземлени имота в местността „Беляновец“ се прехвърля безвъзмездно на община Свищов. Имотите с обща площ 10 дка ще се използват за закриване и рекултивация на депото за твърди отпадъци – проект, свързан с прилагане на националната стратегия в областта на управление на отпадъците и с регионалната система за отпадъци.\r\nС друго решение на областния управител на Пловдив се предоставя за управление имот, чийто статут правителството променя от публична в частна държавна собственост. Теренът от 2 дка в землището на Пловдив е с отпаднала необходимост за Агенция „Пътна инфраструктура“.", "date": "2017-06-28", "title": "Пет общини получават държавни имоти"}
{"url": "http://www.focus-news.net/news/2017/06/28/2409685/sofiyski-gradski-sad-nalozhi-nakazanie-ot-8-godini-zatvor-na-izvarshitel-na-grabezh.html", "text": "Софийски градски съд постанови наказание 8 години „лишаване от свобода“, което да бъде изтърпяно при първоначален „строг“ режим, спрямо Румен А. за извършен от него грабеж в условията на опасен рецидив – престъпление по чл. 199 ал.1,т.4 вр. чл. 198 ал.1 вр. чл. 29 б.“а“и б.“б“ от НК. Това съобщиха от пресцентъра на Прокуратурата. Румен А. е предаден на съд, затова че на неустановена дата за времето от 25.02.2016 година до 05.03.2016 година, в гр. София, в района до гара  „ Подуяне ”, нападнал пострадалата Г.Р. и отнел чрез издърпване златен синджир с кръстче   – 14 карата, с тегло 18 грама - на обща стойност – 1, 170 лв. / хиляда сто и седемдесет лева /. \r\nРумен А. забелязал пострадалата непосредствено преди деянието в автобус на градския транспорт, и виждайки златното й бижу у него се оформил умисъл да го отнеме чрез сила. \r\nПоследвал пострадалата по стълбите на гара „Подуяне“, водещи към железопътните линии, и със сила издърпал колието от шията й. \r\nПреди извършване на деянието, предмет на настоящия обвинителен акт, Румен А. бил осъждан многократно като последните две присъди също са за извършени от него  грабежи.", "date": "2017-06-28", "title": "Софийски градски съд наложи наказание от 8 години затвор на извършител на грабеж"}
{"url": "http://www.focus-news.net/news/2017/06/28/2409687/d-r-georgi-georgiev-tsentar-za-neotlozhna-meditsinska-pomosht-rakovski-tryabva-vsyaka-bolnitsa-finansirana-ot-nzok-da-razpolaga-sas-speshen-ekip-za-rayona-si.html", "text": "Трябва всяка една болница в България, финансирана от НЗОК, да разполага със спешен екип за района си. Това каза за Радио „Фокус“ – Пловдив д-р Георги Георгиев, управител на Центъра за неотложна медицинска помощ в град Раковски, по повод опасенията, че страната може да изгуби 160 млн. лева, предвидени за модернизация на Спешната помощ. По думите му във всяка една държава болниците, които получават пари от Здравната каса, са задължени да имат спешен екип, обслужващ случаите в района. „И тук трябва да е така, за да може от 112 да изпращат екипите им да отработват случаите в близост, да реагират максимално бързо и да карат пациентите в техните болници. Какво се случва в действителност – недостатъчно екипи, а много болници не разполагат със свой спешен екип“, коментира д-р Георги Георгиев. Той смята, че в българското здравеопазване цари пълен хаос, който може да се елиминира с координация на работата между всички служби – частни или не, за бърза, спешна или неотложна помощ. „Сред лекарите в Спешна помощ има нагласа за оставки, ако нещо не се промени по отношение на нормативната база. Как няма да напускат системата, след като получават по 0,11 лв. на пациент за неотложна помощ? Ако колко пъти се отзоваваме на спешни случаи, което не се заплаща? Каквато и структура да сме, ние не работим за пари, а да помогнем на хората“, каза Георгиев.\r\nУправителят на Центъра за неотложна медицинска помощ в град Раковски посочи, че картината със Спешна помощ в Карлово също е трагична. „Болницата там си отива, а населението страда. В района е ВМЗ-Сопот, той работи усилено и ако стане някакъв инцидент, няма как да се реагира бързо и ефективно. Само два спешни екипа са в Карлово при население над 70 000 души“, обясни Георгиев.\r\nПо думите му в цялата тази ситуация и криза със Спешната помощ в България, линейките не стигат навреме или пък пострадалите умират, докато ги превозват към съответната близка подходяща болница.\r\nТони МИХАЙЛОВ", "date": "2017-06-28", "title": "Д-р Георги Георгиев, Център за неотложна медицинска помощ – Раковски: Трябва всяка болница, финансирана от НЗОК, да разполага със спешен екип за района си"}
{"url": "http://www.focus-news.net/news/2017/06/28/2409688/ruskiyat-vitsepremier-dmitriy-rogozin-sas-sarbiya-shte-otbelezhim-zaedno-75-ta-godishnina-ot-stalingradskata-bitka-v-belgrad.html", "text": "Руският вицепремиер Дмитрий Рогозин обяви в профила си в \"Туитър\", че \"Русия заедно със Сърбия на най-високо ниво ще отбележи 75 годишнината от Сталинградската битка\", предава сръбското издание на руския \"Спутник\".\r\nРуският вицепремиер е в Белград по повод инагурацията на новия сръбски президент Александър Вучич.\r\nСпоред \"Спутник\" по време на разговорите между Рoгозин и Вучич е постигнато съгласие честването на годишнината да бъде в Белград..Тереза Герова", "date": "2017-06-28", "title": "Руският вицепремиер Дмитрий Рогозин: Със Сърбия ще отбележим заедно 75-та годишнина от Сталинградската битка в Белград"}
{"url": "http://www.focus-news.net/news/2017/06/28/2409678/ministar-lilyana-pavlova-beshe-vzeto-reshenie-printsipal-na-ndk-da-bade-ministerstvoto-na-kulturata-ottuk-natatak-temata-za-men-e-zatvorena.html", "text": "Всички имаме своята гледна точка, днес на Министерски съвет беше взето решение,  с което принципал на НДК вече е Министерството на културата. Оттук нататък тази тема за мен е затворена. Това каза пред журналисти в Народното събрание министърът по Българското председателство на Съвета на ЕС Лиляна Павлова по повод казуса с уволнението и назначението на Мирослав Боршош за директор на НДК, предаде репортер на Агенция „Фокус“.\r\nНа въпрос дали приема връщането на Боршош за наказание към нея от премиера Бойко Борисов тя посочи: „Не, в никакъв случай не го приемам като наказание. Това е право на министър-председателя да променя решението за това кой да бъде принципал на едно или друго дружество“. „По принцип това решение е правилно, защото най-логичното място на НДК  е в Министерството на културата“, заяви Лиляна Павлова. На въпрос има ли  информация за отклоняване на средства за евро председателството министърът обясни: „Прокуратурата е компетентният орган, тя трябва да каже тази информация“.„Заповедта за отстраняването на Боршош и протокола са въз основа на одитиращ доклад за обществени поръчки, както и за забавянето на работата“, каза още Лиляна Павлова.\r\nБиляна ИВАНОВА", "date": "2017-06-28", "title": "Министър Лиляна Павлова: Беше взето решение принципал на НДК да бъде Министерството на културата, оттук нататък темата за мен е затворена"}
{"url": "http://www.focus-news.net/news/2017/06/28/2409689/izlozhba-po-proekta-az-sam-balgarka-na-gabrovetsa-radoslav-parvanov-shte-gostuva-v-narodnoto-sabranie-po-pokana-na-deputata-ot-gerb-nikolay-sirakov.html", "text": "Националният проект „Аз съм Българка!\" на габровския фотограф Радослав Първанов ще бъде представен официално в Народното събрание на Република България. Това съонщиха от пресцентъра на ПП ГЕРБ. По покана на народния представител от ГЕРБ Николай Сираков, авторът и продуцент Радослав Първанов, заедно с няколко участнички в проекта, ще открият в сградата на Народното събрание представителна изложба. Събитието ще се проведе по повод 140 години от Шипченската епопея. \r\nФотосите на 23-годишния фотограф Радослав Първанов ще бъдат експонирани в северното фоайе на Народното събрание. В проекта участват 20 красиви българки и 2 деца, всички в народни носии, които позираха пред обектива на Радослав в 28 сюжета на фона на знакови културни и исторически места в страната.\r\nПредставянето е насрочено за 5 юли 2017 година, от 11.30 часа в северното фоайе в сградата на българския Парламент на пл. „Народно събрание“ №2.", "date": "2017-06-28", "title": "Изложба по проекта „Аз съм Българка!” на габровеца Радослав Първанов ще гостува в Народното събрание по покана на депутата от ГЕРБ Николай Сираков"}
{"url": "http://www.focus-news.net/news/2017/06/28/2409692/balgariya-shte-otkrie-pochetno-konsulstvo-v-belfast.html", "text": "Правителството реши да бъде открито почетно консулство на България в Обединеното кралство Великобритания и Северна Ирландия със седалище в Белфаст. Това съобщиха от правителствената информационна служба. Откриването му ще допринесе за засилване на двустранните контакти в областта на бизнеса и културата, както и за оказване на съдействие на българските граждани в контекста на последствията от Brexit.\r\nЗа почетен консул ще бъде назначен британският гражданин Пол Мартин. Той притежава солиден опит по трудово-социални въпроси – бил е съветник към Министерството на труда и социалната политика на България и има добри контакти у нас и в Северна Ирландия.", "date": "2017-06-28", "title": "България ще открие почетно консулство в Белфаст"}
{"url": "http://www.focus-news.net/news/2017/06/28/2409690/romeo-shatev-targovsko-promishlena-palata-blagoevgrad-biznesat-v-stranata-v-momenta-e-v-zhestoka-konkurentsiya-s-evropeyskite-stoki.html", "text": "Бизнесът в страната в момента е в жестока конкуренция с европейските стоки. Това каза за Радио „Фокус“-Пирин Ромео Шатев, председател на Търговско-промишлена палата – Благоевград. Според него тревожното в момента за българския бизнес е, че при тези отворени граници, в които се казва, че имаме свободно придвижване на хора, капитали и стоки, по този начин много хора от областта, намират препитание в Испания, Англия и Франция, но по думите му това е съвсем нормално. \r\n„Да, но по този начин българският бизнес не може да разчита на тази работна ръка, защото който има знания и познания, ще бъде много по-добре платен в Германия. Да не забравяме, че заради отворения пазар има много стока от Азия – от Индия, от Китай, и затова сега ние искаме високи заплати, да, но стоката е евтина и това няма как да стане. Ние нямаме нищо против да даваме високи заплати, но нашата стока трябва да бъде конкурентноспособна и на немската, и на китайската“, коментира той. Ромео Шатев отбеляза, че трябва да се помисли как българската стока да бъде по-евтина и по-добра, за да може бизнесът да просперира.\r\nНатали СТЕФАНОВА", "date": "2017-06-28", "title": "Ромео Шатев, Търговско-промишлена палата – Благоевград: Бизнесът в страната в момента е в жестока конкуренция с европейските стоки"}
{"url": "http://www.focus-news.net/news/2017/06/28/2409691/yambol-po-initsiativa-na-pp-gerb-tundzha-v-selata-ot-obshtinata-byaha-postaveni-novi-ukazatelni-tabeli.html", "text": "По инициатива на ПП ГЕРБ- Тунджа в селата от общината бяха поставени нови указателни табели с имената на големите улици в населените места, съобщиха от пресцентъра на ПП ГЕРБ. В първия етап на кампанията, озаглавена „Моята улица“, бяха включени селата Кабиле, Кукорево, Роза, Веселиново и Могила. Новите табели бяха монтирани така че да са с добра видимост и улиците вече са по-лесни за откриване.\r\nПоставянето на тези табели бе крайно наложителна мярка, тъй като по-голяма част от улиците никога не са имали такива, а на на други те не са сменяни от десетки години насам. В кампанията, подкрепена от кметовете на селата, се включиха много от жителите на общината. Поетапното обновяване на табелите по селата в община Тунджа  ще продължи в края на годината, когато ще бъдат обхванати и други населени места. Целта на инициативата на ПП ГЕРБ Тунджа е  улиците по селата да  придобият още по-красива и приветлива визия.", "date": "2017-06-28", "title": "Ямбол: По инициатива на ПП ГЕРБ - Тунджа в селата от общината бяха поставени нови указателни табели"}
{"url": "http://www.focus-news.net/news/2017/06/28/2409693/odobreni-sa-rezultatite-ot-zasedaniya-na-saveta-na-es.html", "text": "Правителството одобри резултатите от българското участие в заседанията на Съвета по образование, младеж, култура и спорт на ЕС и на Съвета „Правосъдие и вътрешни работи”, част „Правосъдие”, проведени на 22-23 май и на 8 юни в Брюксел. Това съобщиха от правителствената информационна служба.  В частта за образование Съветът прие актуализирана препоръка относно Европейската квалификационна рамка за обучение през целия живот. Във формат министри, отговорни за младежта, Съветът прие заключения за ролята на работата с младежта за подпомагане на развитието на основни житейски умения у тях, които улесняват успешния им преход към зрелостта, активното гражданство и професионалния живот, както и заключения относно стратегическите перспективи за европейското сътрудничество по въпросите на младежта след 2018 г. Министрите, отговорни за аудиовизуалната политика и културата, постигнаха общ подход по предложението за директива за координиране на някои разпоредби, установени в закони, подзаконови и административни актове на държавите-членки, отнасящи се до предоставянето на аудиовизуални медийни услуги с оглед на променящата се ситуация на пазара. Съветът прие заключения за стратегически подход на ЕС към международните културни отношения. Министрите на спорта приеха заключения за спорта като платформа за социално приобщаване чрез доброволческа дейност и резолюция за работния план на Европейския съюз за спорта (1 юли 2017 г. – 31 декември 2020 г.). По темата за дебат беше обсъдена темата „Спортните медии и тяхната роля за засилване на социалното приобщаване“.\r\nСъветът „ПВР”, формат „Правосъдие” се съсредоточи върху дебата за създаване на Служба на Европейския прокурор. България има последователна политика в подкрепа на проекта.\r\nНа заседанието беше постигнат общ подход по проекта на регламент, а 22 държави-членки приеха и две декларации – относно финансирането на Европейската прокуратура и относно отношенията с неучастващите в засиленото сътрудничество страни. Регламентът може да бъде окончателно приет през октомври 2017 г., което ще позволи на Службата да започне да функционира още през 2020 г. Комисията информира, че се подготвят изменения на Регламента за ОЛАФ, което се налага от създаването на Европейската прокуратура. Финансирането й и щатните бройки са предвидени още в настоящата финансова рамка.\r\nМинистрите на правосъдието от ЕС обсъдиха проекта за изменение на Регламент „Брюксел ІІа” относно компетентността, признаването и изпълнението на решения по брачни въпроси и въпроси, свързани с родителската отговорност, и относно международното отвличане на деца. Проведен беше ориентационен дебат по предложението за директива за превантивното преструктуриране на предприятията и предоставяне на втори шанс за тяхното оздравяване. Постигнат беше общ подход по проектите на директива за борба по наказателно-правен ред с изпирането на пари и на регламент за защита на данните, обработвани от институции, органи, служби и агенции на Европейския съюз.", "date": "2017-06-28", "title": "Одобрени са резултатите от заседания на Съвета на ЕС"}
{"url": "http://www.focus-news.net/news/2017/06/28/2409643/sitel-makedoniya-lulzim-basha-zamrazyava-posta-si-na-lider-na-demokraticheskata-partiya-na-albaniya.html", "text": "Председателят на Демократическа партия (ДП) на Албания Лулзим Баша обяви, че „замразява“ партийния си пост, предава македонският телевизионен канал „Сител“. Решението си Баша мотивира с лошите резултати, които постигна партията му в последния парламентарен вот, проведен в неделя, 25 юни. \r\nЛидерът на ДП заяви, че временно преотстъпва правомощията си на Едмонд Спахо и Ридван Боде.\r\nСлед проведените избори демократите получиха 43 депутатски места в албанския парламент, или със седем по-малко, в сравнение с предходното гласуване. Баша отправи тежки обвинения, че изборният процес е бил помрачен от \"масово купуване на гласове с пари от наркотици\".Тереза Герова", "date": "2017-06-28", "title": "„Сител“ (Македония): Лулзим Баша „замразява“ поста си на лидер на Демократическата партия на Албания"}
{"url": "http://www.focus-news.net/news/2017/06/28/2409696/za-ratifikatsiya-e-predlozheno-prisaedinyavaneto-na-balgariya-kam-tsentara-za-koordinatsiya-na-pridvizhvaneto-evropa.html", "text": "Правителството предлага на Народното събрание да ратифицира Техническото споразумение, сключено между 15 държави от НАТО и Европейския съюз, относно Центъра за координация на придвижването „Европа”. България се присъедини към него с Нота за участие, подписана през ноември 2016 г. Това съобщиха от правителствената информационна служба.\r\nЦелта на техническото споразумение е да се установи Центърът за координация на придвижването „Европа” и да се определи рамката за основните административни и финансови разпоредби, необходими за експлоатацията и поддръжката му. Центърът координира използването на възможностите за въздушен транспорт и за презареждане с гориво във въздуха между участниците, като по този начин се подобрява цялостната ефективност и ефикасност на процеса.\r\nПродължаващият процес на трансформация в НАТО е съществено условие за успешното адаптиране на Алианса към променящата се среда за сигурност и за изпълнение на възникващите оперативни задачи. България подкрепя инициативите за посрещане на новите предизвикателства пред сигурността и за развитие на военните способности, издигнати на срещите на върха на НАТО през последното десетилетие. Членството на страната ни в Центъра за координация на придвижването „Европа” ще спомогне за доразвиване и подобряване на способностите на България в областта на стратегическия транспорт.", "date": "2017-06-28", "title": "За ратификация е предложено присъединяването на България към Центъра за координация на придвижването „Европа”"}
{"url": "http://www.focus-news.net/news/2017/06/28/2409695/narodniyat-predstavitel-ot-gerb-altimir-adamov-shte-poiskam-ofitsialni-otgovori-ot-vsichki-resorni-institutsii-za-da-oprovergaya-nevernite-tvardeniya-za-narusheniya-v-obshtina-alfatar.html", "text": "По случай проведените приемни с жители на общините Дулово, Тутракан и Алфатар в началото на тази седмица депутатът от ГЕРБ Алтимир Адамов даде пресконференция, по време на която информира обществеността за поставените пред него проблеми. Това съобщиха от пресцентъра на ПП ГЕРБ. „По време на приемната ми в Алфатар хората поставиха въпрос за необходимост от нови матраци и възглавници в местната детска градина и той бе решен\", съобщи народният представител. В Тутракан местният детски състав „Възраждане\" е поискал финансова помощ за свои участия, а селскостопански работници са обърнали внимание, че не получават навременна информация. В Дулово много ярко е изпъкнал проблемът с острата нужда от нова детска градина, тъй като в действащата местата не достигали. „С кмета на Дулово д-р Юксел Ахмед обсъдихме възможността за строителството на нова детска градина и мисля, че в скоро врем ще имаме положително развитие по въпроса\", каза в заключение Алтимир Адамов.\r\nНа въпрос как ще коментира изнесената информация от Стоян Мирчев от БСП, свързана с Община Алфатар, депутатът от ГЕРБ заяви, че ще поиска официални отговори от всички ресорни институции, за да опровергае неверните твърдения.\r\n„Стоян Мирчев посочва, че има много уволнени служители от общинската администрация в Алфатар. Аз ще поискам официален отговор дали това е така от областната инспекция по труда. Мирчев твърди, че Янка Господинова се е разпореждала с държавни имоти. Аз ще поискам официална информация от областния управител дали това е така. Относно твърденията, че не предоставя какъвто и да е отчет за дейността си, липсата на приемни дни и дали сама си е определила размера на трудовото възнаграждение ще бъде поискана информация от Община Алфатар. Мирчев твърди за избирателност при предоставянето на безплатен топъл обяд. Аз ще поискам отговор от Агенцията за социално подпомагане дали това е така.  Ще предоставя всички официални отговори на медиите\", коментира Адамов. На въпрос дали има информация, че дъщерята на Янка Господинова е била назначена на работа в общинската администрация, Адамов отговори: „Знам, че по този въпрос Стоян Мирчев е сезирал Комисията за установяване на конфликт на интереси и ще изчакам нейния отговор. Но искам да попитам, след като той твърди, че има и други нарушения, защо е сезирал само тази комисия, а не всички ресорни\". Адамов заяви още, че при всяко получаване на отговор на негово запитване ще свиква пресконференции по темата.", "date": "2017-06-28", "title": "Народният представител от ГЕРБ Алтимир Адамов: Ще поискам официални отговори от всички ресорни институции, за да опровергая неверните твърдения за нарушения в Община Алфатар"}
{"url": "http://www.focus-news.net/news/2017/06/28/2409697/afp-nay-malko-30-tsivilni-sa-zaginali-pri-vazdushni-udari-sreshtu-islyamska-darzhava-v-iztochna-siriya.html", "text": "Най-малко 30 цивилни са загинали при въздушни удари, нанесени срещу контролиран от близкоизточната радикална групировка „Ислямска държава“ район в източната част на Сирия, предава AFP.\r\nПо данни на Сирийската обсерватория за човешките права към момента не е ясно дали ударите в провинция Дейр ез-Зор са нанесени от руската авиация или от самолетите на водената от САЩ международна коалиция. \r\nСамо преди два дни при предполагаеми бомбардировки срещу затвор на „Ислямска държава“ бяха убити 42-ма души, припомня агенцията.Тереза Герова", "date": "2017-06-28", "title": "AFP: Най-малко 30 цивилни са загинали при въздушни удари срещу „Ислямска държава“ в Източна Сирия"}
{"url": "http://www.focus-news.net/news/2017/06/28/2409698/varna-gerb-primorski-organizira-diskusiya-za-pravata-na-patsientite-s-telk.html", "text": "Дискусия за правата на хората с временна и постоянна нетрудоспособност след експертно решение на ТЕЛК организира структурата на ПП ГЕРБ във варненския район „Приморски”. Събитието ще се проведе на 29 юни /четвъртък/, от 17:30 ч. в Арт салона на Радио Варна. Това съобщиха от пресцентъра на ПП ГЕРБ. Форумът се организира по инициатива на общинския съветник от ГЕРБ и председател на постоянната комисия по здравеопазване в местния парламент доц. Антоанета Цветкова в отговор на заявения интерес от страна на представители на неправителствения сектор, които работят с пациенти с ТЕЛК. \r\nГост – лектор ще бъде доц. д-р Параскева Манчева, д.м. , която ще разясни правни аспекти относно медицинската експертиза на инвалидността и ролята на ТЕЛК за социалната интеграция на хората с увреждания. В рамките на форума със специалисти в сферата на социалните и здравните услуги могат да се включат и граждани, които се интересуват от темата. Дискутирани ще бъдат и проблеми, които се срещат в практиката, както и необходимите промени в тази сфера.", "date": "2017-06-28", "title": "Варна: ГЕРБ-Приморски организира дискусия за правата на пациентите с ТЕЛК"}
{"url": "http://www.focus-news.net/news/2017/06/28/2409700/za-ratifikatsiya-e-predlozhen-memorandumat-za-izpalnenie-na-programata-za-transgranichno-satrudnichestvo-balgariya-sarbiya.html", "text": "Правителството предлага на Народното събрание да ратифицира Меморандума за изпълнение на Програмата за трансгранично сътрудничество ИНТЕРРЕГ – ИПП България – Сърбия. Това съобщиха от правителствената информационна служба. \r\nРатификацията ще осигури пълноправното участие на България в програмата, която има четири приоритетни оси – „Устойчив туризъм“, „Младежи“, Околна среда“ и „Техническа помощ“. По тази програма разпределението на средства е 85 на сто от ИПП, 15 на сто за България по оси 1, 2 и 3 ще дойдат от държавния бюджет, докато участниците по проекти от Сърбия ще трябва да осигуряват този ресурс от собствен принос. България и Сърбия ще трябва да предоставят солидарно национално съфинансиране за приоритетна ос 4 „Техническа помощ“.", "date": "2017-06-28", "title": "За ратификация е предложен Меморандумът за изпълнение на Програмата за трансгранично сътрудничество България – Сърбия"}
{"url": "http://www.focus-news.net/news/2017/06/28/2409699/odobreni-sa-proektospogodbi-za-trudovata-migratsiya-s-armeniya-moldova-i-ukrayna.html", "text": "Правителството одобри проекти на двустранни спогодби с Армения, Молдова и Украйна в областта на трудовата миграция. Това съобщиха от правителствената информационна служба. Документите ще послужат като основа за водене на преговори за регулирането на заетостта на гражданите на трите държави в България.\r\nПредвижда се при наемането на граждани на една от държавите на територията на другата да се изисква валидно разрешение за работа. С проектите на спогодбите се предлага гражданите, които бъдат наети на територията на другата страна, да се ползват със същите права и задължения, които са в сила за местните работници.\r\nПодписването на спогодби с Армения, Молдова и Украйна ще даде възможност за осигуряване на кадри за икономическите сектори, в които има недостиг на работна сила.\r\nОт страна на България спогодбите ще се изпълняват от Агенцията по заетостта.", "date": "2017-06-28", "title": "Одобрени са проектоспогодби за трудовата миграция с Армения, Молдова и Украйна"}
{"url": "http://www.focus-news.net/news/2017/06/28/2409701/sofiya-prodalzhava-lyatnata-zanimalnya-v-stolichna-biblioteka.html", "text": "Всеки вторник, четвъртък и събота до края на юли 2017 г. от 10:00 до 13:00 ч. в Детския център на Столична библиотека, пл „Славейков” 4а, продължава безплатната лятна занималня. Това съобщиха от пресцентъра на Столична община. \r\nЗанимания са подходящи за деца от 3 до 12 годишна възраст с придружител. Посещенията могат да бъдат и с предварително записване за детски градини, школи и училища. \r\nСледващите занимания включват: \r\n29 юни – прожекция на филма „Алиса в страната на чудесата” \r\n1 юли – запознайте се с „Лили Чудото” – четене на романите на Книстер за малката Лили \r\n4-8 юли – седмица на Елмър – най-популярния слон (четене, интерактивни игри) \r\n11-15 юли – седмица на Петсън и Финдъс (четене, филм, рисуване) \r\n18-22 юли – седмица на Барбароните (представяне на книгите на изд. „Фют“ от поредицата Барбароните) \r\n25-29 юли – седмица на Роалд Дал (четене, игри и прожекция на „Чарли и шоколадовата фабрика”).", "date": "2017-06-28", "title": "София: Продължава лятната занималня в Столична библиотека"}
{"url": "http://www.focus-news.net/news/2017/06/28/2409702/pravitelstvoto-odobri-proektodogovora-za-zastrahovka-obshta-grazhdanska-otgovornost-na-aets-kozloduy.html", "text": "Министерският съвет одобри проекта на нов договор за застраховка „Обща гражданска отговорност“ на АЕЦ „Козлодуй“. Това съобщиха от правителствената информационна служба.Застрахователният договор ще бъде сключен с Гражданско дружество „Български национален застрахователен пул“ за срок от една година.\r\nОт 2002 г. „АЕЦ Козлодуй” ЕАД сключва ежегодно договор за застраховка, покриваща отговорността на централата при евентуална ядрена вреда.\r\nУредбата на застраховката за атомни електроцентрали се съдържа във Виенската конвенция за гражданска отговорност за ядрена вреда и в глава десета „Гражданска отговорност за ядрена вреда” от Закона за безопасно използване на ядрената енергия (ЗБИЯЕ). Съгласно чл. 129, ал. 2 от ЗБИЯЕ, експлоатиращият ядрената инсталация е единствено отговорен за вредите от ядрена авария.\r\nАЕЦ „Козлодуй“ е определена за дружество, експлоатиращо ядрената инсталация, която включва ядрените реактори и други съоръжения, разположени на площадката на централата, с изключение на съоръженията за управление на радиоактивни отпадъци, предоставени за стопанисване и управление на Държавното предприятие „Радиоактивни отпадъци“.", "date": "2017-06-28", "title": "Правителството одобри проектодоговора за застраховка „Обща гражданска отговорност“ на АЕЦ „Козлодуй“"}
{"url": "http://www.focus-news.net/news/2017/06/28/2409694/sadat-ostavi-v-aresta-29-godishniya-stefan-stanev-zapodozryan-v-ubiystvoto-na-priyatelkata-si.html", "text": "Съдът постанови постоянна мярка \"задържане под стража\" на 29-годишния Стефан Станев, заподозрян в убийството на приятелката си, предаде репортер на Агенция \"Фокус\". От прокуратурата посочиха, че има убедителни доказателства за извършване на престъплението от подсъдимия Станев и че има опасност той да се укрие или да извърши друго престъпление. Досега събраните доказателства са два ножа, бейзболен стик и метални боксове, както и показанията на двама души, пред които Станев е признал за убийството. В деня на престъплението, съседите на Станев са чули шум от удари и женски писъци. Бяха изтъкнати данни за извършена агресия от страна на Станев срещу други лица, както и за употребата на наркотици от него. Защитата на обвиняемия потвърди, че от събраните доказателства може да се предположи с голяма степен на вероятност, че Станев е съпричастен към престъплението. Съдът прецени, че са налице непротиворечиви доказателства за извършване на престъплението от Стефан Станев. Основните доказателства са показанията на Невена П., която дори е видяла трупа на жертвата и два ножа с кръв по тях, и на Велислав К. Според съда се касае не само за умишлено престъпление, а за такова, при което е проявена жестокост и несъпричастност след убийството. Съдията посочи, че в дома на обвиняемия са открити редица наркотични вещества, както и че при задържането му, в кръвта му са открити следи от такива. \r\nПред съда Стефан Цанев изрецитира само цитат от произведението на Христо Ботев \"Смешен плач\". Постановлението на мярката подлежи на обжалване в тридневен срок.", "date": "2017-06-28", "title": "Съдът остави в ареста 29-годишния Стефан Станев, заподозрян в убийството на приятелката си"}
{"url": "http://www.focus-news.net/news/2017/06/28/2409703/sport-tsvetana-pironkova-se-klasira-za-osminafinal-na-turnira-v-iystborn.html", "text": "Първата ракета на България при жените Цветана Пиронкова се класира за осминафиналите на турнира на трева в Ийстнборн, Великобритания, след победа с 6:0, 6:4 над румънката Моника Никулеску.\r\nВ третия кръг на Пиронкова й предстои да се изправи срещу друга румънска тенисистка - Симона Халеп, която постигна победа с 3:6, 6:3, 6:2 срещу Ин-Ин Дуан от Китай.", "date": "2017-06-28", "title": "Спорт: Цветана Пиронкова се класира за осминафинал на турнира в Ийстборн"}
{"url": "http://www.focus-news.net/news/2017/06/28/2409704/ministar-ekaterina-zaharieva-osnovni-prioriteti-v-balgarskoto-predsedatelstvo-na-saveta-na-es-sa-ikonomichesko-razvitie-sigurnost-i-pravosadie.html", "text": "Триото България-Австрия-Естония се обединихме се около 5 важни приоритета. Първият е свързан с икономическото развитие, работни места, растеж и конкурентоспособност. Вторият е съюз, който защитава своите граждани и е свързан със социалните политики на ЕС. Това каза вицепремиерът и министър на външните работи Екатерина Захариева по време на заседание на парламентарната комисия по външни работи, предаде репортер на Агенция „Фокус“. „Третият приоритет е изграждането на енергийния съюз и политиката за климата. Темата е чувствителна, но е изключително важна за България“, обясни тя. „Трябва да имаме самочувствие, че България не просто следва политиките и досиетата, които се предлагат от комисията или други държави, но е и инициатор на много важни политики за сближаване“, заяви Екатерина Захариева. „Четвърти приоритет е сигурност и правосъдие. Там въпросите са за миграция и правосъдие, двете теми изключително важни за България“, посочи тя и поясни, че приоритетът е важен за страната ни от една страна като външна граница на ЕС и активен участник и инициатор по новата европейска политика по убежищата. „Петият ни приоритет е свързан с ролята на Европа като фактор на световната сцена. Това са външнополитическите приоритети на ЕС“, посочи министърът и допълни, че приоритетът е важен, защото се преплита с теми като сигурността и миграционната политика. \r\nБиляна ИВАНОВА", "date": "2017-06-28", "title": "Министър Екатерина Захариева: Основни приоритети в Българското председателство на Съвета на ЕС са икономическо развитие, сигурност и правосъдие"}
{"url": "http://www.focus-news.net/news/2017/06/28/2409707/smolyan-silen-dazhd-primesen-s-gradushka-vali-v-grada.html", "text": "Силен дъжд, примесен с градушка вали в Смолян, предаде репортер на Радио „Фокус“ – Смолян. Не се образува ледена покривка, но валежът е придружен с гръмотевична дейност и се получават токови удари. По стръмните улици в града се стичат водни потоци, а по равнинните части има образувани локви.\r\nДаниела БОЙКОВА", "date": "2017-06-28", "title": "Смолян: Силен дъжд примесен с градушка вали в града"}
{"url": "http://www.focus-news.net/news/2017/06/28/2409706/klaus-yohanis-nyama-problem-v-otnosheniyata-na-balgariya-i-rumaniya.html", "text": "В рамките на съвместна пресконференция, последвала срещата с държавния глава на България Румен Радев, който е на двудневно посещение в Букурещ, румънският президент подчерта, че в отношенията между двете съседни страни няма проблем, „що се отнася до Русия“, предава информационната агенция Agerpress.\r\n„Вярвам, че няма проблем в отношенията ни, що се отнася до Русия. От една страна, България със сигурност има търговски връзки, от друга страна е много ясно, че и сме твърди в това отношение, ние сме заедно в Европейския съюз и в НАТО \", подчерта държавният глава на Румъния.\r\nЙоханис отново припомни, че НАТО е съюз, който няма стратегия, насочена срещу Русия.\r\n„За да бъдем много ясни, НАТО е отбранителен съюз, нямаме никакви военни учения или стратегия, насочена срещу Русия. Не се подготвяме по никакъв начин да предприемем действия срещу Русия, както неправилно твърдят някои в Русия. Това е погрешно \", увери Йоханис.\r\nВ тази връзка Йоханис обърна внимание на военновъздушната база в Девеселу.\r\n„За съжаление, доста често напоследък се говори за въздушната база в Девеселу. Тя има строго отбранителна роля и по никакъв начин не е насочена срещу Русия\", категоричен бе румънският президент.\r\nЙоанис също така добави, че след срещата в сряда е стигнал до заключения относно сътрудничеството между Румъния и България в рамките на ЕС и НАТО.\r\n„Ние осъзнаваме, че няма абсолютно никакъв проблем в отношенията и сме много доволни, че днес успяхме да подчертаем, че сме заедно и имаме общи цели - както по отношение на ЕС, така и на НАТО\", заключи румънският лидер. Тереза Герова", "date": "2017-06-28", "title": "Клаус Йоханис: Няма проблем в отношенията на България и Румъния"}
{"url": "http://www.focus-news.net/news/2017/06/28/2409710/ruse-politsiyata-izdirva-17-godishnata-nadezhda-ivanova-ot-dve-mogili.html", "text": "Полицията издирва 17-годишната Надежда Иванова от Две могили, съобщиха от пресцентъра на ОДМВР-Русе. Момичето е в неизвестност от 21 юни 2017 г., когато е напуснала дома си. Издирва се по молба на близки. Надежда е висока около 165 см, с нормално телосложение. Косата ѝ е тъмно кестенява, с дължина под раменете,а очите ѝ са кафяви.", "date": "2017-06-28", "title": "Русе: Полицията издирва 17-годишната Надежда Иванова от Две могили"}
{"url": "http://www.focus-news.net/news/2017/06/28/2409713/smolyan-grazhdani-izlyazoha-na-protest-sreshtu-izgrazhdaneto-na-mini-vets-v-rayona-na-grada.html", "text": "Граждани на Смолян протестираха срещу изграждането на мини ВЕЦ (МВЕЦ) на мост в района на „Чинара” и крайни смолянски квартали, предаде репортер на Радио „Фокус“ – Смолян. Над 30 граждани от квартала в близост до моста изразиха недоволството си  срещу строежа на мини ВЕЦ и посочиха няколко причини, поради които не искат там да се стои централа. На първо място те посочиха, че това е свлачищен район и показаха наскоро построената, преди около три месеца укрепителна стена, с която да се укрепи ската. Като друга причина гражданите споменаха, че заемайки това място, бъдещата ВЕЦ ще спира достъпа на хората живеещи на улица „Миньорска“ и кварталите Средок и Чилингирска. Притесняват се също и от шума. \r\nПротестиращите обясниха, че този проект предизвиква за пореден път недоволството на хората, които живеят в района и до сега плановете за построяване на водната централа са спирани няколко пъти. Това е третият им протест. Първият е бил през 2000 година, вторият през 2014 година. Те обявиха, че са внесли подписка в Общината с над 100 подписа срещу изграждането на ВЕЦ. Тази сутрин чacт oт пpoтecтиpaщитe са внecли жaлбa пpoтив cтpoeжa нa BEЦ дo ĸмeтa нa Общинa Cмoлян Hиĸoлaй Meлeмoв и oщe двe инcтaнции, пoдпиcaна oт 104 cмoлянчaни, след обяд са се подписали още граждани и общият им брой вече е над 170 души. „Фокус“ припомня: \r\nС решения от 2015 и 2016 г. Общинският съвет отхвърли одобряването на подробен устройствен план за обект МВЕЦ „Чинара” в Смолян. В Общината  отново е постъпило заявление от  инж. Росен  Багрянов, управител на „ЧИНАР – 2000“ ЕООД за преразглеждане на искането за ВЕЦ. Планът  предвижда трасе за тръбопровод, преминаващо през поземлени имоти – общинска собственост, с площ 11697 кв. м , второстепенна улица, както и трасе за електропровод и алея. Предложението е включено в дневния ред на сесията на Общинския съвет на Смолян на 29 юни. Утре съветниците ще решават казуса, като ще присъстват и представители от протестиращите.\r\nДаниела БОЙКОВА", "date": "2017-06-28", "title": "Смолян: Граждани излязоха на протест срещу изграждането на  мини ВЕЦ в района на града"}
{"url": "http://www.focus-news.net/news/2017/06/28/2409709/ministar-ekaterina-zaharieva-fokusat-varhu-zapadnite-balkani-po-vreme-na-predsedatelstvoto-na-saveta-na-es-e-mnogo-vazhen-za-balgariya.html", "text": "Фокусът върху Западните Балкани и европейското съседство в по-широк контекст е много важен за България. Радваме се, че този приоритет намери място сред приоритетите на триото. Това каза вицепремиерът и министър на външните работи Екатерина Захариева по време на заседание на парламентарната комисия по външни работи, предаде репортер на Агенция „Фокус“. „Председателството не се изпълнява само от едно министерство или правителство, а е изключително важно всички заедно да работим, така че Българското председателство да допринесе за по-стабилна и по-сигурна, по-просперираща Европа“, посочи тя. „За нас с Естония това е първо председателство и то дойде 6 месеца по-рано за България заради ситуацията с Брекзит. Убедена съм, че усилията, които полагат българското правителство и институции ще доведат до едно успешно председателство“, заяви Екатерина Захариева. „Доколкото знам утре ще бъде представена детайлната програма на приоритетите на Естония. От българска страна ще присъства посланикът“, обясни министърът. „Естония вече обяви мотото си- „Единство чрез баланс“. Според министър-председателя на Естония най-важната задача на Председателството и ние подкрепяме тези думи“, посочи Екатерина Захариева. „Помагаме на Европа да бъде обединена и полагаме усилия да не се чувства изолиран“, каза още тя.\r\nБиляна ИВАНОВА", "date": "2017-06-28", "title": "Министър Екатерина Захариева: Фокусът върху Западните Балкани по време на Председателството на Съвета на ЕС е много важен за България"}
{"url": "http://www.focus-news.net/news/2017/06/28/2409708/dimitar-margaritov-kzp-nay-golyam-dyal-ot-zhalbite-do-komisiyata-za-zashtita-na-potrebitelite-zaemat-tezi-sreshtu-telekomunikatsionnite-operatori.html", "text": "През 2016-та година се повтори тенденцията от предходните няколко, съотношението на подадените жалби да е такова, че най-голям дял в него заемат тези срещу телекомуникационните оператори. Това заяви Димитър Маргаритов – председател на Комисията за защита на потребителите, по време на представянето и обсъждането дейността на КЗП за 2016 г. в парламентарната Комисия по икономическа политика и туризъм, предаде репортер на Агенция „Фокус”. „На второ или трето място отново са жалбите срещу т. нар. естествени монополисти. От една страна това се държи на факта, че всеки потребител, особено когато говорим за мобилните оператори, има поне по един, а понякога и повече, действащи договори. Това прави този сегмент от пазара най-чувствителен”, заяви Маргаритов. „С това не желая да оправдавам търговците, които оперират на тези пазари. Напротив, ние сме безкомпромисни”, увери председателят на КЗП. В изказването си той обърна внимание и на нарушенията, които Комисията установява в онлайн търговията. „Приготвили сме текстове, които бихме могли да предложим на вниманието на народните представители чрез Министерство на икономиката, което е наш принципал. Динамиката на тези отношения засега малко бяга и оттам може би има какво да се очаква по отношение на повишаването на ефикасността от контролните органи”, подчерта Димитър Маргаритов. \r\nИван ЛАЗАРОВ", "date": "2017-06-28", "title": "Димитър Маргаритов, КЗП: Най-голям дял от жалбите до Комисията за защита на потребителите заемат тези срещу телекомуникационните оператори"}
{"url": "http://www.focus-news.net/news/2017/06/28/2409712/espen-bart-eyde-spetsialen-predstavitel-na-oon-za-kipar-pregovaryashtite-strani-imat-diametralno-protivopolozhni-vazgledi-za-sigurnostta-na-ostrova.html", "text": "Новият кръг от преговорите за обединение на Кипър започна в сряда в швейцарския курорт Кран-Монтана, припомня „Радио Слободна Европа“ в македонската си редакция. \r\nВъпросът за сигурността на разделения остров е първа точка от дневния ред. В преговорите участват лидерите на кипърските гърци и турци - Никос Анастасиадис и Мустафа Акънджъ, а също и представители на ООН, Гърция, Турция, Великобритания и Европейския съюз. \r\nСпециалният представител на ООН за Кипър Еспен Барт Ейде заяви, че двете преговарящи страни имат \"диаметрално противоположни\" възгледи по отношение на въпроса за сигурността на острова.Тереза Герова", "date": "2017-06-28", "title": "Еспен Барт Ейде, специален представител на ООН за Кипър: Преговарящите страни имат диаметрално противоположни възгледи за сигурността на острова"}
{"url": "http://www.focus-news.net/news/2017/06/28/2409716/eksperti-po-sigurnostta-ot-chetiri-darzhavi-posetiha-veliko-tarnovo.html", "text": "Експерти по сигурността от Израел, Германия, Русия и Сърбия посетиха Велико Търново. Те бяха приети от кмета Даниел Панов, който ги запозна с историята на старата българска столица, съвременния облик на града като целогодишна дестинация за културен туризъм, образователен и икономически център, съобщиха от пресцентъра на Община Велико Търново. Темите на разговора бяха свързани със съвременните системи за гарантиране на сигурността и обществения ред, IT-решенията и иновациите в тази сфера, видеонаблюдението. \r\nВ срещата участваха също областният управител проф. Любомира Попова, българският посланик в Израел Димитър Михайлов, почетният консул на чуждестранната държава у нас проф. Красимир Методиев, началникът на НВУ „Васил Левски” бриг. ген. Пламен Богданов.\r\nПрез ноември 2016 г. Даниел Панов бе единственият български представител, който участва в 31-та Световна среща на местните власти в Израел. Основният фокус на престижното събитие бе поставен върху устойчивото развитие на градовете чрез интегриране на високите технологии и иновациите, насърчаване на предприемачеството и стартъп компаниите, гарантиране на сигурността на гражданите, опазването на обществения ред. В технологични центрове бяха демонстрирани съвременни IT-системи за управление на градовете.\r\nГостите разгледаха Самоводската чаршия, крепостта Царевец, Мултимедийния посетителски център „Царевград Търнов” и средновековната църква „Свети Четиридесет мъченици”. Те са на посещение в България във връзка с участието им в международен семинар по контра-тероризъм, чийто домакин бе Варна.", "date": "2017-06-28", "title": "Експерти по сигурността от четири държави посетиха Велико Търново"}
{"url": "http://www.focus-news.net/news/2017/06/28/2409718/spetsializirano-zveno-antikoruptsiya-obvini-bivshite-predsedateli-na-kevr-angel-semerdzhiev-i-svetla-todorova-v-prestapleniya-po-sluzhba.html", "text": "Днес, 28 юни 2017 г., Специализирано звено “Антикорупция“ (СЗА) привлече като обвиняеми бившите председатели на Държавната комисия за енергийно и водно регулиране /понастоящем - КЕВР/ Ангел Семерджиев и Светла Тодорова в престъпления по служба. Това съобщиха от пресцентъра на Прокуратурата.\r\nОт Прокуратурата припомнят, че на 24 април 2017 г. СЗА образува досъдебно производство срещу длъжностни лица – членове на Комисията за енергийно и водно регулиране, за престъпления по служба. \r\nВ хода на разследването са събрани доказателства, сочещи на престъпление по служба, извършено от бившия председател на ДКЕВР Светла Тодорова, от което могат да настъпят немаловажни вредни последици за крайните потребители на природен газ, изразяващи се в заплащане на по-високи цени от реалните. \r\nВ периода 19 декември 2014 г. до 1 април 2015 г. Светла Тодорова е инициирала отмяната на Решение от 01.04.2014г. на ДКЕВР, с което са изменени и намалени утвърдените с Решение от 26 октомври 2009 г. на ДКЕВР цени за пренос на природен газ през газоразпределителната мрежа и цени, по които да се продава газ на клиенти, присъединени към газоразпределителната мрежа. С цел да набави облага за „Овергаз Изток“ АД, „Овергаз Запад“ АД, „Софиягаз“ ЕАД, „Овергаз Юг“ АД, „Овергаз север“ АД, „Газинженеринг“ ООД, „Прима газ“ АД, „Каварна газ“ ООД, „Комекес“ АД, „Рила газ“ ЕАД, „Промишлено газоснабдяване“ ООД, „Камено-газ“ ЕООД, „Неврокоп газ“ АД, „Балкангаз 2000“ АД, „Добруджа газ“ АД, „Консорциум Варна Про Енерджи“ ООД, „ЧТК“ АД, „Костинбродгаз“ ООД, „Свиленград-газ“ АД, „Правецгаз 1“ АД, „ТЕЦЕКО“ ЕООД, „Ситигаз България“ ЕАД, „Карлово Газ“ ООД, „Кнежа газ“ ООД, „Севлиевогаз – 2000“ АД, „Си Ен Джи Марица ООД, Светла Тодорова не е изпълнила служебните си задължения. Тодорова не е свикала заседание на Комисията и не е предприела действия по откриване  производство за изменение на цените за разпределение на природен газ и цените за снабдяване с природен газ от крайни снабдители. Поради това на Светла Тодорова е  предявено обвинение за престъпление по чл. 282 ал.2 от НК. \r\nУстановено е при разследването, че на 20 януари 2011 г. „Овергаз Инк“ АД е подало жалба до ДКЕВР срещу „Булгартрансгаз“ ЕАД, за непредоставяне на достъп  до газопреносната система и до ПГХ „Чирен”.  В задълженията на регулатора  е разглеждане на жалби и произнасяне по тях в двумесечен срок. \r\nВъпреки, че Комисията е била сезирана надлежно, в периода 01.02.2011г. -30.03.2011г. Ангел Семерджиев не е изпълнил служебните си задължения и не е предприел действия във връзка с постъпила жалба. Той е бил длъжен да внесе преписката за разглеждане в закрито заседание на Комисията, но не го е сторил. Освен това Семерджиев е нарушил служебните си задължения като не е осъществил контрол по спазване условията и реда за предоставяне на достъп до газопреносната мрежа от страна на „Булгартрасгаз“, въпреки утвърдените Правила за предоставяне на достъп до газопреносната и /или газоразпределителните мрежи, приети с решение на ДКЕВР от 14.05.2007г. От това могат да настъпят немаловажни вредни последици, изразяващи се във финансови щети и дестабилизиране на функциите на „Български енергиен холдинг“ ЕАД, „Булгаргаз“ ЕАД и Булгартрансгаз“ ЕАД, застрашаване на финансово-икономическата сигурност на енергийната система и заплаха за националната сигурност на страната. Поради това е ангажирана наказателната му отговорност за престъпление по чл. 282 ал.2 от НК /престъпление по служба, извършено от лице, заемащо отговорно служебно положение/. \r\nСветла Тодорова и Ангел Семерджиев са с мерки за неотклонение „Подписка“. \r\nПродължава разследването и в насоките, обявени през месец април 2017г., а именно действия на членовете на независимия регулатор по изпълнение на задълженията си за контрол по отношение на изпълнението на основни елементи от бизнес програмите на газоразпределителните дружества и дали действително направените инвестиции от тези дружества отговарят на заявените от тях и утвърдени от КЕВР. Изпълнението на тези задължения /контрол за съответствие на действително направени инвестиции в газоразпределителните мрежи със заявените в утвърдените от КЕВР бизнес планове/ има пряко отношение върху цената на газта за крайния потребител.  \r\nРазследват се и действията на длъжностните лица от КЕВР при последното определяне на цените на газта, топлоенергията и водата /за гр. София/, довело до значителен ценови скок за крайния потребител., включително наличието на действителна обоснованост на цените от страна на крупните енергийни доставчици.", "date": "2017-06-28", "title": "Специализирано звено “Антикорупция“ обвини бившите председатели на КЕВР Ангел Семерджиев и Светла Тодорова в престъпления по служба"}
{"url": "http://www.focus-news.net/news/2017/06/28/2409705/ivaylo-yurukov-advokat-stefan-stanev-pokazva-hladnokravnost.html", "text": "Самият той показва една хладнокръвност. Това каза пред журналисти Ивайло Юруков, адвокат на 29-годишния Стефан Станев, обвинен за убийството на приятелката си, предаде репортер на Агенция „Фокус“. „Към този момент няма съдебно-психиатрична експертиза, само предварително становище, което казва, че той е могъл да разбира значението на извършеното и да ръководи постъпките си. Ще има тройна разширена съдебно-психиатрична експертиза“, посочи адвокат Юруков. По думите му Станев е бил лекуван от наркотични зависимости и е ходил на психиатър. „Не мога да коментирам доказателствата, при положение, че в момента се води разследване. Разговаряли сме с него около 2-3 часа. В момента има разпитани само няколко свидетеля, няма съдебно-психиатрична експертиза, няма аутопсия“, каза защитникът. Според него тепърва ще се събират доказателства по това производство. „Молбата ми към медиите е този случай да не се превръща в сензация, тъй като това е една трагедия за две семейства“, допълни Юруков. „Аз с него се познавам от неделя, не знам какъв човек е бил преди това, не знам какъв е и сега“, каза още той. \r\nСтефан ПЕТРОВ", "date": "2017-06-28", "title": "Ивайло Юруков, адвокат:  Стефан Станев показва хладнокръвност"}
{"url": "http://www.focus-news.net/news/2017/06/28/2409717/dimitar-margaritov-kzp-balgariya-e-edna-ot-nay-aktivnite-darzhavi-v-es-po-otnoshenie-na-notifikatsiyata-na-opasni-stoki.html", "text": "България е една от най-активните държави в ЕС по отношение на нотификацията на опасни стоки. Това заяви Димитър Маргаритов – председател на Комисията за защита на потребителите, по време на представянето и обсъждането дейността на КЗП за 2016 г. в парламентарната Комисия по икономическа политика и туризъм, предаде репортер на Агенция „Фокус”. „През изминалата година държавата ни е на 7-мо място в ЕС и смятам, че тази активност способства да намалеят рисковете от разпространението на такъв тип стоки на пазара”, обясни Маргаритов. Той поясни, че доста често актовете, които комисията издава, се обжалват в съда, но 2/3 от решенията му са в полза на КЗП. \r\nИван ЛАЗАРОВ", "date": "2017-06-28", "title": "Димитър Маргаритов, КЗП: България е една от най-активните държави в ЕС по отношение на нотификацията на опасни стоки"}
{"url": "http://www.focus-news.net/news/2017/06/28/2409719/politsiyata-e-zadarzhala-50-godishna-stolichanka-izgotvyala-falshivi-dokumenti.html", "text": "Полицията е задържала 50-годишна столичанка, изготвяла фалшиви документи, съобщиха от пресцентъра на МВР. В процеса на разследване, проведено от служители на ГД \"Национална полиция\" под ръководството и надзора на Софийската районна прокуратура, е изяснено е, че в периода 2014-2015 г. тя е изготвила 10 неистински официални документа – нотариални удостоверения от името на нотариус. Жената е с  три влезли в сила присъди за изготвяне на аналогични документи. \r\nС постановление на Софийската районна прокуратура Д.Г. е привлечена като обвиняема и мярката ѝ за задържане е удължена до 72 часа, предстои искане за постоянното ѝ задържане.", "date": "2017-06-28", "title": "Полицията е задържала 50-годишна столичанка, изготвяла фалшиви документи"}
{"url": "http://www.focus-news.net/news/2017/06/28/2409711/ministar-lilyana-pavlova-na-12-yuli-2017-g-predstoi-da-bade-razgledan-i-priet-parvi-variant-na-natsionalna-programa-za-balgarskoto-predsedatelstvo-i-prioritetite.html", "text": "На 12 юли 2017 г. в Министерския съвет предстои да бъде разгледан и приет първи вариант на национална програма за Българското председателство и нейните приоритети. Това каза министърът по Българското председателство на Съвета на ЕС Лиляна Павлова по време на заседание на парламентарната комисия по външни работи, предаде репортер на Агенция „Фокус“. „Получихме приноса на всяко едно министерство - кои да бъдат приоритетните теми и области, базирани на програмата на триото“, обясни тя и допълни, че в момента те се обобщават. „Този първи вариант ще бъде основа за водене на преговори, за обществени дискусии, за дебат в обществото, в Народното събрание в следващите 3 месеца, за да може да бъдат направени обществените консултации, които сме длъжни да направим, за да финализираме приоритетите“, посочи Лиляна Павлова. „Целта е до края на месец октомври да направим този дебат. Паралелно с това екипите ще работят по анализа на досиетата и техния напредък от Естонското председателство“, коментира тя. „Очакваме в началото на месец декември вече да знаем какъв е конкретният пакет досиета, който приемаме, на какъв етап са. Те ще бъдат допълнени в програмата“, обясни Лиляна Павлова. „Дотогава тя ще е прецизирана и в месец декември ще бъде окончателно приета. Днес колегите от Естония приемат окончателно своята програма и я представят за реализация“, каза още тя.\r\nБиляна ИВАНОВА", "date": "2017-06-28", "title": "Министър Лиляна Павлова: На 12 юли 2017 г. предстои да бъде разгледан и приет първи вариант на национална програма за Българското председателство и приоритетите ѝ"}
{"url": "http://www.focus-news.net/news/2017/06/28/2409720/transindexro-balgarskiyat-i-rumanskiyat-prezident-provedoha-sreshta.html", "text": "Президентът на България Румен Радев проведе среща с румънския си колега Клаус Йоханис, посветена на повишаването на двустранните отношения между двете страни. Особено внимание е отделено на икономическите отношения най-вече в сферата на енергетиката и транспорта, предаде  Transindex.ro.\r\nВ четвъртък двамата ще участват на церемония по откриването на румънско-български бизнесфорум. Двамата държавни глави са обърнали внимание на сътрудничеството в рамките на НАТО, както и на предизвикателствата пред сигурността в региона по време на преговорите.  Виктор Турмаков", "date": "2017-06-28", "title": "Transindex.ro: Българският и румънският президент проведоха среща"}
{"url": "http://www.focus-news.net/news/2017/06/28/2409722/ministar-lilyana-pavlova-po-vreme-na-predsedatelstvoto-sme-prizvani-da-tarsim-konsensus-za-vazhnite-obshtoevropeyski-resheniya-a-ne-lichniya-divident.html", "text": "Призвани сме да бъдем арбитри и да търсим консенсус за важните общоевропейски решения, а не да търсим личния дивидент. Това каза министърът по Българското председателство на Съвета на ЕС Лиляна Павлова по време на заседание на парламентарната комисия по външни работи, предаде репортер на Агенция „Фокус“. „Председателството и приоритетите са тема надпартийна. Тема за консенсус в българското общество за приоритетите важни за България, пречупени през европейския дневен ред“, обясни тя. „Това е важна тема, която искаме да представим, за да нямаме свръхочаквания в обществото, че използвайки европейския дневен ред можем да наложим нещо в полза на България. Това не е прието, това е негласно правило“, коментира Лиляна Павлова. „Поемаме Председателството, освен 6 месеца по-рано, в тежък турболентен момент и за Европа преди края на мандата на Европейския парламент, когато трябва да бъдат взети много важни решения“, заяви министърът. По думите й 5 са горещите теми и те ще се паднат по време на Българското председателство. „Първата тема е дебатът за Брекзит. Втората дебатът за многогодишната финансова рамка, който след решение ще бъде пролетта на 2018 година, което означава, че ние ще сме водещи в търсенето на консенсус“, посочи Лиляна Павлова. „Третата гореща тема са изключенията за разширяването, които ще излязат по време на нашето председателство. Другата гореща тема, по която ще търсим консенсус са Западните Балкани“, обясни тя. „На нас се пада и т.нар. енергиен джъмбо пакет- темата с енергетиката, енергийния съюз и промените в климата“, каза още министърът.\r\nБиляна ИВАНОВА", "date": "2017-06-28", "title": "Министър Лиляна Павлова: По време на Председателството сме призвани да търсим консенсус за важните общоевропейски решения, а не личния дивидент"}
{"url": "http://www.focus-news.net/news/2017/06/28/2409723/kyustendil-48-godishen-mazh-e-v-bolnitsa-s-fraktura-na-cherepa-sled-poboy.html", "text": "Досъдебно производство е започнато в РУ - Кюстендил срещу 35-годишния М. А. за нанесена средна телесна повреда. Инцидентът е възникнал снощи, около 20.00 часа, на ул. „Цар Освободител“ в областния град. Това съобщиха от пресцентъра на МВР. М. А. нанесъл побой на 48-годишен мъж с дърво. Пострадалият е настанен в кюстендилската болница с фрактура на черепа. Работата по случая продължава, уведомен е дежурен прокурор.", "date": "2017-06-28", "title": "Кюстендил: 48-годишен мъж е в болница с фрактура на черепа след побой"}
{"url": "http://www.focus-news.net/news/2017/06/28/2409715/dimitar-margaritov-kzp-obmenyame-neprekasnato-informatsiya-s-agentsiya-mitnitsi-za-ustanovyavane-na-opasni-stoki-predi-da-vlyazat-v-stranata.html", "text": "Имаме споразумение с Агенция „Митници”, по силата на което обменяме непрекъснато информация за това, което колегите открият и счетат, че е съмнително, за да можем ние да извършим проверка преди да е влязло на територията на страната. Това заяви Димитър Маргаритов – председател на Комисията за защита на потребителите, по време на представянето и обсъждането дейността на КЗП за 2016 г. в парламентарната Комисия по икономическа политика и туризъм и коментирайки възможността опасните за българските потребители чужди стоки да бъдат задържани на границата още преди да влязат в страната, предаде репортер на Агенция „Фокус”.  „Това споразумение, на този етап, работи добре. Ще дам пример – миналата година, в навечерието на летния сезон, по уведомление на Агенция „Митници” открихме на границата в опит за внос над 8500 надуваеми артикула, които бяха опасни и не притежаваха сертификати за съответствие. По този начин беше спряно разпространението им на пазара”, аргументира се председателят на КЗП. Той обърна внимание на необходимостта от създаването на Меморандум, който да обединява всички институции с контролни функции по отношение на безопасността на стоките, което ще доведе до обща координация на действията. „Така ще можем да комуникираме превантивно”, обясни още Маргаритов. \r\nИван ЛАЗАРОВ", "date": "2017-06-28", "title": "Димитър Маргаритов, КЗП: Обменяме непрекъснато информация с Агенция „Митници” за установяване на опасни стоки преди да влязат в страната"}
{"url": "http://www.focus-news.net/news/2017/06/28/2409714/ministar-lilyana-pavlova-nad-800-sa-predvidenite-zasedaniya-na-rabotni-grupi-i-ekipi-po-vreme-na-predsedatelstvo-30-sreshti-na-visoko-nivo-shte-badat-v-balgariya.html", "text": "Предвиждаме над 800 заседания на всички работни екипи и работни групи, които заседават в рамките на европейските институции. В България предвиждаме провеждането на 30 срещи на високо ниво, все още културният календар се доуточнява. Това каза министърът по Българското председателство на Съвета на ЕС Лиляна Павлова по време на заседание на парламентарната комисия по външни работи, предаде репортер на Агенция „Фокус“. „Според взетото решение председателството да бъде Брюксел базирано - всички основни заседания на ЕС, на Съветите на министрите и работните групи ще се провеждат в Брюксел“, обясни тя. „В България ще се проведе 1 среща на ниво държавни глави, предстои да уточним датата, може би през месец май с приоритет Западни Балкани“, посочи Лиляна Павлова и допълни, че в останалия период ще бъдат проведени неформалните съвети на министрите във всички области. „Ще бъдат проведени няколко срещи на ниво министри по специфични тематични области, по които считаме, че е важно- темата правосъдие и вътрешен ред, Западни Балкани, кохезия и бъдещето на ЕС, темите свързани с климата, енергийния съюз“, обясни министърът и допълни, че са планирани и около 150 срещи на ниво генерални директори, директори и експерти.\r\nБиляна ИВАНОВА", "date": "2017-06-28", "title": "Министър Лиляна Павлова: Над 800 са предвидените заседания на работни групи и екипи по време на Председателство, 30 срещи на високо ниво ще бъдат в България"}
{"url": "http://www.focus-news.net/news/2017/06/28/2409726/gabrovo-18-godishen-mladezh-e-schupil-chelyustta-na-svoy-vrastnik-v-sevlievo.html", "text": "Габрово. Към 21.25 часа снощи в Районно управление на МВР - Севлиево бил получен сигнал от Центъра за спешна помощ за постъпил за лечение 18-годишен младеж от село Малък Вършец с лицева травма. Това съобщиха от пресцентъра на МВР. В процеса на предприетите незабавни действия криминалистите установили, че около 21 часа, в района на комплекс „Дандолови къщи“ в Севлиево, пострадалият се спречкал със свой връстник от града, който му нанесъл удар с юмрук по главата. Потърпевшият е с фрактура на лицево-черепни кости и е насочен за лечение. Извършителят е задържан за срок до 24 часа. Работата по изясняване на случая продължава в рамките на образуваното досъдебно производство.", "date": "2017-06-28", "title": "Габрово: 18-годишен младеж е счупил челюстта на свой връстник в Севлиево"}
{"url": "http://www.focus-news.net/news/2017/06/28/2409725/hiradohu-balgarski-trafikant-na-hora-e-izpraven-pred-sada-v-ungarskiya-grad-seged.html", "text": "Унгарската прокуратура съобщава, че в град Сегед на 28 юни започва процес срещу български шофьор на камион, който се е опитал да прекара петима иракски граждани нелегално в страната, предаде  Hirado.hu.\r\nФеренц Санка  от регионалната прокуратура в комитата Чонград съобщава, че мъжът е изправен пред съда с обвинения, че се е опитал да прекара през границата повече от един човек с цел финансова облага.\r\n Българинът е заловен на безлюдно място в близост до границата с Румъния на 30 януари 2017 г. с петима иракчани, криещи се в тайници в камиона му.  Виктор Турмаков", "date": "2017-06-28", "title": "Hirado.hu: Български трафикант на хора е изправен пред съда в унгарския град Сегед"}
{"url": "http://www.focus-news.net/news/2017/06/28/2409727/prezidentat-rumen-radev-balgariya-i-rumaniya-shte-rabotyat-za-razvitieto-na-energiynata-i-transportna-infrastruktura-koyato-svarzva-dvete-darzhavi.html", "text": "България и Румъния споделят обща цел за усъвършенстване и разширяване на енергийната и транспортна инфраструктура, която свързва двете държави и ще работят за изграждането на нови мостове и фериботни връзки през река Дунав, които да насърчат контактите между хората и бизнеса. Това беше общата позиция на президентите Румен Радев и Клаус Йоханис, които разговаряха днес в Букурещ по време на официалното посещение на българския държавен глава в Румъния, съобщиха от прессекретариата на държавния глава. Увеличаването на двустранния стокообмен, който достига 3.9 млрд. евро през 2016 г. и на туризма, са ясен знак за  възходящата тенденция в двустранните отношения, беше посочено на срещата. Утре президентите на България и Румъния ще открият в Букурещ Румънско-български бизнес форум, по време на който ще бъдат обсъдени перспективите за последващо развитие на инвестиционното сътрудничество.\r\nРумен Радев и Клаус Йоханис потвърдиха стремежа на България и Румъния да задълбочат своето партньорство в рамките на ЕС. Двете държави споделят общи позиции по редица теми от европейския дневен ред и ще си сътрудничат за успешното провеждане на своите председателства на Съвета на ЕС – България през 2018 г. и на Румъния през 2019 г.  \r\nОбща беше позицията, че и България, и Румъния са изпълнили още от 2011 г. всички критерии за членство в Шенгенското пространство и това трябва да бъде признато от всички държави-членки. \r\nПо време на срещата беше откроено и доброто двустранно сътрудничество в сферата на сигурността. „Съвместните усилия, които полагат България и Румъния в борбата с нелегалната миграция и охраната на външните граници на ЕС, борбата с глобалния тероризъм и участието в редица учения на нашите Въоръжени сили, са ясен пример за общия ни принос за повишаването на сигурността и стабилността на Балканите”, посочи президентът Румен Радев.\r\nБългарският държавен глава заяви също така, че за повишаването на енергийната сигурност на страната ни е важно интерконекторът, свързващ газопреносните мрежи на България и Румъния, да бъде реверсивен и да позволява пренос на природен газ и в двете посоки. „Тази междусистемна връзка е част от бъдещия енергиен коридор по оста Север-Юг. Това ще гарантира много по-голяма свобода на взимане на решения, по-голяма сигурност и най-важното - ниски цени“, каза още Румен Радев. \r\nВ Букурещ държавният глава положи цветя на паметниците на Васил Левски и Христо Ботев.\r\nВ рамките на посещението си президентът Радев ще проведе срещи с председателя на Сената г-н Калин Попеску-Търичану, както и с председателя на Камарата на депутатите г-н Ливиу Драгня.\r\nПо време на визитата си в Букурещ българският президент е придружаван от зам.-министъра на външните работи Емилия Кралева.", "date": "2017-06-28", "title": "Президентът Румен Радев: България и Румъния ще работят за развитието на енергийната и транспортна инфраструктура, която свързва двете държави"}
{"url": "http://www.focus-news.net/news/2017/06/28/2409728/dimitar-margaritov-kzp-privetstvame-usiliyata-na-vitsepremiera-valeri-simeonov-za-po-dobra-koordinatsiya-mezhdu-institutsiite-angazhirani-s-problemite-v-turizma.html", "text": "Приветстваме усилията на вицепремиера Валери Симеонов за по-добра координация между всички институции, ангажирани с проблемите в туризма. Това заяви пред журналисти председателят на Комисията за защита на конкуренцията Димитър Маргаритов, във връзка с предприетите от комисията действия за защита интересите на потребителите през активния летен сезон, предаде репортер на Агенция „Фокус”. „Ако говорим за контрол върху качеството на туристическия продукт, още от май месец започнахме проверките. Те бяха основно в обекти, за които през изминали периоди сме констатирали някакви проблеми. Сега активно осъществяваме контролно дейност в хотели, ресторанти, заведения с нощен режим на работа и др.”, обясни Маргаритов. Той подчерта, че предстоят срещи при областните управителите, където ще се сформират екипи, които да осъществяват контролна дейност. Председателят на КЗП обясни, че от стартирането на летния сезон до момента за извършени малко над 700 проверки в различни обекти. „Изводът, който може да направим е, че по-скоро заведенията и хотелите са готови да посрещат своите гости. За момента не се наблюдават съществени нарушения”, подчерта Маргаритов и допълни, че по време на проверките едва в 6-7% от случаите са открити нарушения. Димитър Маргаритов още веднъж напомни, че от тази година КЗП открива „виртуални приемни” – брандирани телефонни кабини, разположени на най-комуникативните места в курортите и даващи възможност на потребителите да подават жалби, сигнали, както и да получат консултации. \r\nНа въпрос какви са най-честите нарушения на правата на потребителите в сферата на туризма, председателят на КЗП отговори: „Това, което е в рамките на нашите функции, основно е свързано със съответствието на категоризацията и дали потребителят получава точна информация – дали менютата са с посочени цени и грамаж, цените задължително да са в левове, да има меню на български и др. По отношение на категоризацията трябва ясно да се вижда какъв е точно обектът, с колко звезди е категоризиран и др.”, обясни Маргаритов. \r\nИван ЛАЗАРОВ", "date": "2017-06-28", "title": "Димитър Маргаритов, КЗП: Приветстваме усилията на вицепремиера Валери Симеонов за по-добра координация между институциите, ангажирани с проблемите в туризма"}
{"url": "http://www.focus-news.net/news/2017/06/28/2409729/stara-zagora-po-nezaviseshti-ot-obshtinata-prichini-obyavenata-za-4-yuli-diskusiya-na-tema-da-na-balgarskata-ikonomika-nyama-da-se-provede.html", "text": "По независещи от Община Стара Загора причини, обявената за 4 юли дискусия на тема „Да! На българската икономика\" няма да се проведе. Това съобщиха от пресцентъра на Община Стара Загора.", "date": "2017-06-28", "title": "Стара Загора: По независещи от Общината причини, обявената за 4 юли дискусия на тема „Да! На българската икономика\" няма да се проведе"}
{"url": "http://www.focus-news.net/news/2017/06/28/2409730/darzhavniyat-glava-rumen-radev-ukrepvaneto-na-vrazkite-na-sanarodnitsite-ni-v-chuzhbina-s-balgariya-e-prioritet-na-prezidentskata-institutsiya.html", "text": "Укрепването на връзките на сънародниците ни в чужбина с България е приоритет на президентската институция, заяви днес държавният глава на среща с представители на българската общност в Румъния. В посолството ни в Букурещ президентът Румен Радев разговаря с ръководствата на Съюза на българите в Банат, Федерацията на българската общност в Румъния и с наши сънародници, които живеят в северната ни съседка. Това съобщиха от прессекретариата на държавния глава.\r\n„Благодаря ви, че продължавате да пазите нашата богата култура и история. Да бъдеш българин извън родината не е леко, но вие сте успели да съхраните своята идентичност и български дух вече няколко столетия“, заяви Румен Радев по време на срещата. \r\nПрезидентът Радев подчерта пред представителите на българската общност, че заедно със своя румънски колега президента Клаус Йоханис са потвърдили готовността на България и Румъния да работят за подобряване и разширяване на транспортните връзки между двете държави – за изграждането на нови мостове и фериботни линии през река Дунав, които да свържат хората, бизнеса и регионите от двете страни.   \r\nПо време на срещата държавният глава посочи пред сънародниците ни в Румъния, че страната ни ще работи последователно за възстановяване на възможността българската общност в Букурещ да има свой църковен храм, в който богослужението да се извършва на български език. От своя страна представителите на българските дружества в Румъния призоваха и за изпращането на още един учител по български език за местната българска общност. Направено беше предложение България да предприеме инициатива за превръщането на канторите на братята Евлоги и Христо Георгиеви в музей на Българското възраждане в Букурещ и на приятелските българо-румънски отношения.", "date": "2017-06-28", "title": "Държавният глава Румен Радев: Укрепването на връзките на сънародниците ни в чужбина с България е приоритет на президентската институция"}
{"url": "http://www.focus-news.net/news/2017/06/28/2409732/tenis-novak-dzhokovich-se-klasira-na-chetvartfinalite-v-iystbarn.html", "text": "Сръбският тенисист Новак Джокович се класира за четвъртфиналите на турнира в английския град Ийстбърн с награден фонд 694 хиляди долара.\r\nДжокович спечели  с  6:4, 6:3 над канадеца Вашек Поспишил. Мачът беше доигран днес, след като вчера беше отложен заради дъжд.", "date": "2017-06-28", "title": "Тенис: Новак Джокович се класира на четвъртфиналите в Ийстбърн"}
{"url": "http://www.focus-news.net/news/2017/06/28/2409731/direktorat-na-umbal-sv-ivan-rilski-d-r-decho-dechev-i-prof-pitar-bauar-shte-predstavyat-revolyutsionna-vazmozhnost-za-ranna-diagnostika-na-vsichki-zabolyavaniya-sas-100-tochnost.html", "text": "На 29 юни (четвъртък) от 11:00 часа в аулата на ВМА директорът на УМБАЛ “Св. Иван Рилски” д-р Дечо Дечев и проф. Питър Бауър (вицепрезидент на германското неврогенетично дружество, главен научен директор и член на Изпълнителния съвет в CENTOGENE) ще представят революционна възможност за профилактика и ранна диагностика на всички заболявания със 100% точност, от която до броени дни ще могат да се възползват и пациентите в България. Това ъсобщиха от пресцентъра на УМБАЛ “Св. Иван Рилски”.", "date": "2017-06-28", "title": "Директорът на УМБАЛ “Св. Иван Рилски” д-р Дечо Дечев и проф. Питър Бауър ще представят революционна възможност за ранна диагностика на всички заболявания със 100% точност"}
{"url": "http://www.focus-news.net/news/2017/06/28/2409733/vitseprezidentat-iliyana-yotova-shte-poseti-grad-pavlikeni-po-povod-74-godishninata-ot-obyavyavaneto-mu-za-grad.html", "text": "Вицепрезидентът Илияна Йотова ще посети град Павликени на 29 юни 2017 г. по повод 74-годишнината от обявяването му за град. Това съобщиха от прессекретариата на държавния глава. В рамките на посещението си вицепрезидентът ще проведе работна среща с кмета на града Емануил Манолов в сградата на общината. След това Илияна Йотова ще приветства пред жителите и гостите на Павликени и ще разгледа фотоизложбата „Павликенския край и неговите хора“ в Народно читалище „Братство – 1884“.", "date": "2017-06-28", "title": "Вицепрезидентът Илияна Йотова ще посети град Павликени по повод 74-годишнината от обявяването му за град"}
{"url": "http://www.focus-news.net/news/2017/06/28/2409735/shumen-okrazhniyat-sad-nalozhi-myarka-za-neotklonenie-zadarzhane-pod-strazha-na-obvinyaem-za-ubiystvoto-na-negov-kolega.html", "text": "Искането на Окръжната прокуратура в Шумен за вземане на мярка за неотклонение „задържане под стража“ спрямо 52-годишния Крум Д., обвиняем за убийството на негов колега, е уважено днес, 28 юни 2017 г., от състав на Шуменския окръжен съд. Това съобщиха от Апелативна прокуратура – Варна. До момента той бе в ареста за срок до 72 часа с постановление на наблюдаващия делото прокурор, след като бе привлечен като обвиняем за умишленото убийство на колегата си Ст.Щ. – престъпление по член 115 от НК. \r\nНа 25 срещу 26 юни 2017 г. в местността Смесе край Шумен във вилата на обвиняемия след употреба на алкохол възникнал конфликт с неговия гост –  41-годишния Ст.Щ. Домакинът обвинил госта си, че му откраднал около 400 лева. Заради изпития алкохол той забравил, че по-рано дал парите на дъщеря си. \r\nНанесъл няколко удара на Ст. Щ., който решил да си тръгне. Пред вилата Крум Д. продължил да го бие с юмруци и ритници.  Смъртта на жертвата настъпила в резултат на тежка съчетана травма. \r\nОпределението на Шуменския окръжен съд подлежи на обжалване пред Апелативния съд във Варна.", "date": "2017-06-28", "title": "Шумен: Окръжният съд наложи мярка за неотклонение „задържане под стража“ на обвиняем за убийството на негов колега"}
{"url": "http://www.focus-news.net/news/2017/06/28/2409736/yosip-broz-tito-po-sveta-ulitsi-v-koi-darzhavi-nosyat-imeto-na-nyakogashniya-prezident-na-bivsha-yugoslaviyai.html", "text": "Откакто Милан Бандич, кмет на Загреб, обяви предложение за смяна на името на площад „Маршал Тито“ в столицата, темата стана главна в обществените дебати в Хърватия. Отново се разпалват идеологически въпроси, засягащи изминалите десетилетия. И власт, и опозиция се опитват да спечелят в актива си колкото е възможно повече политически точки на гърба на един човек, починал преди 37 г. Изглежда, че всеки има мнение за някогашния президент на Бивша Съюзна Република Югославия Йосип Броз Тито. \r\nСпоред македонската електронна медия Tochka.mk Тито е значима историческа личност и е заслужил да негово име да бъдат кръщавани улици и площади в целия свят. На Балканите не са рядкост, но е любопитно, че името на Тито носят улици в редица градове по целия свят.\r\nВ Италия улици с името на легендарния югославски лидер има в Кампания, Парма, Нуоро, Куатро Кастела и Реджо Емилия. Улица „Тито“ има в два руски града – столицата Москва и Омск. Така може да бъде видяна също и в тунизийския курорт Сус. В столиците на Етиопия, Египет, Индия, Ангола също има такива. Тито е познат дори в Латинска Америка – на негово име е кръстена улица в бразилския мегаполис Сао Пауло.Тереза Герова", "date": "2017-06-28", "title": "Йосип Броз Тито по света: Улици в кои държави носят името на някогашния президент на Бивша Югославия?"}
{"url": "http://www.focus-news.net/news/2017/06/28/2409739/zam-predsedatelyat-na-pg-na-bsp-za-balgariya-dragomir-stoynev-kam-upravlyavashtite-pomognahme-na-pensionerite-s-minimalna-pensiya-a-ostanalite-16-mln.html", "text": "Какво се предвижда за останалите 1,6 млн. български пенсионери, които са с пенсии над минималната? Това попита в пленарна зала зам.-председателят на ПГ на „БСП за България” Драгомир Стойнев при дебата за промените в КСО за повишаване на минималните пенсии, съобщиха от пресцентъра на Националния съвет на БСП. По думите му,  отговор на този въпрос от управляващите няма, защото все още няма управленска и законодателна програма. „До момента всички заедно подкрепихме само пенсионерите, които имат най-малък осигурителен принос. Дайте сега да видим и за останалите пенсионери”, призова той. По думите му това, което предлага левицата е политиката, която трябва да се води и изрази надежда и управляващите да я подкрепят, защото с осъвременяването на пенсиите, се подпомагат 90 % от българските пенсионери. „Трябва ясно да заявите- имате ли такова желание, защото до момента излъгахте избирателите  и не изпълнихте своето обещание. Ще ги излъжете втори път, ако не подкрепите нашето предложение”, подчерта зам.-председателят на ПГ на левицата. Той припомни, че когато БСП е обещавала осъвременяваме на пенсиите, го е изпълнявала – през 2008г. „Когато говорим за политика, трябват дългосрочни действия, а не както сте свикнали- краткосрочни, бързи мерки, без никакъв ефект. При дългосрочните мерки трябва да се търси стабилност, солидарност и възможно най-голяма справедливост за нашите майки и бащи, които са строили България”, заяви Драгомир Стойнев.  \r\n„Увеличаването само на минималната пенсия крие рискове и ще доведе до негативни последици. Ние предлагаме  от 1 юли минималната пенсия да стане 300 лева, както обещавахте на българските пенсионери и  от 1 януари 2018 година да се преизчислят пенсиите със средноосигурителния доход за 2013 година“, заяви народният представител от ПГ на левицата Георги Гьоков. По думите му така БСП си спазва предизборен ангажимент към пенсионерите и отново помага на другите парламентарни групи от управляващото мнозинство да си изпълнят техните.  „Надали на пенсионерите им стана ясно, защо отхвърлихте нашия законопроект, за преизчисляване на пенсии, което щеше да доведе до увеличаването им с около 20 %, а приехте този на МС за вдигане само на минималните пенсии, който освен, че не решава дори малка част от проблемите, нарушава и основни осигурителни принципи“, подчерта депутатът.\r\nГеорги Гьоков попита представителите на ОП- какво се е променило за три месеца, освен, че им хареса да са във властта, и заради нея са предали тези, които им повярваха. „Вярно, че натискът от вашия по-голям коалиционен партньор е огромен, но ето- ние Ви даваме възможност да излезете от ситуацията и да спазите предизборните си обещания към българите“, каза още той. Гьоков подчерта, че няма дилема от къде ще дойдат парите за тези две действия - за увеличаване на минималната пенсия на 300 лева, ще дойдат от там, от където ще дойдат и за увеличаването й на 200 лева, т.е. от излишъците в Бюджета на ДОО за 2017 година, а за преизчисляването- като се предвидят средствата в новия Бюджет на ДОО за 2018 година. „Така, че драма няма и това в никакъв случай не го тъквайте като мотив и аргумент да отхвърлите предложението ни“, заключи Георги Гьоков.\r\n„Хората трябва да знаят, че когато ГЕРБ и Обединените патриоти обещават 300 лв. минимална пенсия, това означава  180 лв. или максимум 200 лв. Вие излъгахте българските пенсионери”. Така се обърна към представителите на управляващото мнозинство по време на дебата народният представител от ПГ на „БСП за България” Надя Клисурска.\r\n„За разлика от вас, наш приоритет са хората с ниски доходи, бедността и невъзможността да живеят по този начин”, заключи Надя Клисурска.", "date": "2017-06-28", "title": "Зам.-председателят на ПГ на „БСП за България” Драгомир Стойнев към управляващите: Помогнахме на пенсионерите с минимална пенсия, а останалите 1,6 млн."}
{"url": "http://www.focus-news.net/news/2017/06/28/2409721/afp-bashar-asad-e-priel-naseriozno-preduprezhdenieto-na-donadl-tramp-da-se-vazdarzha-ot-himicheski-ataki-zayavi-amerikanskiyat-ministar-na-otbranata.html", "text": "Предупреждението, което държавният глава на Съединените американски щати Доналд Тръмп отправи срещу режима на Дамаск във връзка с опасенията за подготовка на нова химическа атака, изглежда са приети „насериозно“ от Башар Асад. Това заяви в сряда американският министър на отбраната Джеймс Матис, предава AFP.\r\n„Изглежда, че са взели насериозно предупреждението\", подчерта Матис, визирайки режима на сирийския президент Башар Асад.Тереза Герова", "date": "2017-06-28", "title": "AFP: Башар Асад е приел „насериозно“ предупреждението на Донадл Тръмп да се въздържа от химически атаки, заяви американският министър на отбраната"}
{"url": "http://www.focus-news.net/news/2017/06/28/2409737/nimh-kam-1500-chasa-nay-visokata-temperatura-v-stranata-e-izmerena-v-sandanski-36-gradusa.html", "text": "Към 15.00 часа най-високата температура в страната е измерена в Сандански - 36 градуса. Това съобщиха за Агенция „Фокус“ от Националния институт по метеорология и хидрология (НИМХ) към Българската академия на науките (БАН). 35 градуса са отчетени в Гоце Делчева. Термометрите във Видин, Монтана, Оряхова, Русе и Пловдив са показвали 33 градуса. В София към 15.00 часа са измерени 31 градуса. \r\nДеница КИТАНОВА", "date": "2017-06-28", "title": "НИМХ: Към 15.00 часа най-високата температура в страната е измерена в Сандански - 36 градуса"}
{"url": "http://www.focus-news.net/news/2017/06/28/2409734/oon-atmosferata-na-pregovorite-za-kipar-e-zabelezhitelno-pozitivna.html", "text": "ООН определи като забележително позитивна атмосферата на подновените преговори между общностите в Кипър, целящи разрешаването на конфликта на острова, отбелязвайки, че преговорите „имат добро начало“, предаде  AFP.\r\n„Атмосферата е позитивна. Има забележително позитивно настроение“, заяви Джефри Фелтман, подсекретар на ООН по политическите въпроси пред репортери в алпийския курорт Кран-Монтана, където преговорите, целящи постигането на траен мир на острова, се провеждат.  Виктор Турмаков", "date": "2017-06-28", "title": "ООН: Атмосферата на преговорите за Кипър е забележително позитивна"}
{"url": "http://www.focus-news.net/news/2017/06/28/2409741/chosun-ilbo-yaponski-diplomat-zayavi-che-zhertvite-na-seks-robstvo-v-koreya-po-vreme-na-vtorata-svetovna-voyna-sa-bili-prosto-prostitutki.html", "text": "Консулът на Япония в американския град Атланта Такаши Шинозука предизвика критика, след като заяви, че корейските жени не са били заставяни на сила да бъдат сексуални труженички за японската имперска армия по време на Втората световна война, а са били проститутки, пише “Чосун Илбо“.\r\nШинозука заяви, че „няма доказателства“, че японската имперска армия е заставяла жените да бъдат сексуални робини. Той добави, че са били „платени проститутки“. Това не е първият случай, в който японски държавен чиновник прави подобно твърдение. Думите на Шинозука са предизвикани от издигането на статуя в чест на жертвите в парк в американския град Брукхейвън. „Тази статуя е символ на омраза срещу Япония“, категоричен е той. \r\nПрессекретарят на южнокорейското министерство на външните работи Чо Джун-хюк заяви, че е „трудно да се повярва, че старши дипломат прави подобни коментари“ и добави, че подобни думи са срещу „споделената гледна точка на международната общност“.  Виктор Турмаков", "date": "2017-06-28", "title": "„Чосун Илбо“: Японски дипломат заяви, че жертвите на секс-робство в Корея по време на Втората световна война са били „просто проститутки“"}
{"url": "http://www.focus-news.net/news/2017/06/28/2409742/hristo-prodanov-bsp-za-balgariya-ot-gerb-dnes-3-chasa-vdigaha-pushilka-v-parlamenta-za-da-kriyat-realnite-problemi-v-darzhavata.html", "text": "Управляващите от ГЕРБ днес 3 часа вдигаха пушилка в парламента, за да крият реалните проблеми в държавата. Това коментира народният представител от групата на \"БСП за България\" Христо Проданов в предаването на Клара Маринова по радио \"К2\", съобщиха от пресцентъра на Градския съвет на БСП-София.\r\n\"В Народното събрание днес загубихме 3 часа пленарно време, за да се занимаваме със създаване на комисия, която да проверява работата на друга комисия, правила избора на България за закупуване на изтребители, каза Христо Проданов. - Това, чисто и просто, е пушилка, която имаше за цел да замъгли, да скрие истинските проблеми в България. Като този с НДК, например. Това е важният проблем. Ние не се занимаваме с приоритетите, които България трябва да защитава по време на европредседателството си, а хвърляме димки в парламента. За да скрием онова, което наистина вреди на България\".\r\nСпоред Христо Проданов, изобщо не е било нужно да се създава специална комисия за разследване на случая с \"Грипен\"-ите, тъй като това е можело да направи и Комисията по отбрана.\r\n\"В България вече съвсем ясно се вижда сценарият, в който двама души си играят на доброто и лошото ченге, добави той. - Ясно е, че сегашният премиер се гласи да се кандидатира за президент на България. И сценарият е съвсем очевиден - председателят на ПГ на ГЕРБ всячески се опитва да дискредитира настоящия български президент, а в същото време в познатия му стил премиерът се старае да бъде доброто ченге и да играе ролята на помирител\".", "date": "2017-06-28", "title": "Христо Проданов, \"БСП за България\": От ГЕРБ днес 3 часа вдигаха пушилка в парламента, за да крият реалните проблеми в държавата"}
{"url": "http://www.focus-news.net/news/2017/06/28/2409743/24-vesti-makedoniya-kray-ohrid-e-registrirano-slabo-zemetresenie-s-magnitud-25.html", "text": "В 13:29 часа край Охрид е регистрирано слабо земетресение с магнитуд 2,5 по скалата на Рихтер, предаде македонската медия “24 вести“.\r\nТази сутрин, в 3:52 в региона бе регистрирано друго земетресение с магнитуд 2,9. Виктор Турмаков", "date": "2017-06-28", "title": "„24 Вести“ (Македония): Край Охрид е регистрирано слабо земетресение с магнитуд 2,5"}
{"url": "http://www.focus-news.net/news/2017/06/28/2409744/sofiya-tsentarat-za-gradska-mobilnost-puska-ekspresen-avtobus-kam-vitosha-prez-lyatoto.html", "text": "Центърът за градска мобилност (ЦГМ) пуска експресен автобус към Витоша през лятото. Увеличават се колите по част от линиите на обществения транспорт в София. Това съобщиха от пресцентъра на ЦГМ. \r\nНова линия - експресен автобус № 163, пуска Центърът за градска мобилност към планината Витоша през летните почивни дни. Експресът ще допълва съществуващия автобус № 63, който ще се движи по маршрута си, както и в момента от понеделник до неделя. \r\nБързата линия ще работи през съботите и неделите, както и всички празнични дни, от 1 юли до 17 септември 2017 г. Чрез нея времето за пътуване ще бъде съкратено с близо 10 минути, тъй като експресната линия няма да спира на всички спирки по линията на 63, а само на най-оживените. Това са: „бул. Цар Борис III“, сп. „ж.к. Красно село“, сп.“Ул. Тодор Каблешков“, сп. „НИМ“, сп.„Кв.Бояна“, сп.“Бялата чешма“, сп.“Тихия кът“, сп.“Дендрариум“, сп.“Златните мостове“. Първият курс е в 6.34 ч.  в посока бул. „Цар Борис“ – „Златните мостове“. Последен обратен курс от Витоша към града ще има в 19.45 ч.\r\nВъв върховите по натоварване летни съботи и недели, ЦГМ предвижда повече коли и по линия № 66, която е по маршрута от  Зоопарка до хотел „Морени“. Автобусите ще се движат в интервал от 30 до 45 мин. от 1 юли до 17 септември,  в зависимост от часовия пояс през деня. В 7.30 часа през уикендите е първият курс в посока от Зоопарка към хотел „Морени“, последен курс в обратната посока е в 18.00 часа.\r\nЦелта на промяната е да се даде възможност на повече хора да стигат по-бързо и удобно до планината през летните месеци. Това е и част от политиката на Центъра за градска мобилност за удобен и предпочитан обществен транспорт. \r\n ЦГМ се съобрази с исканията и сигналите на пътниците и увеличава колите по част от линиите. От 5 юли повече коли ще се движат по автобусна линия 11, 120  и 604. Също от тази дата, 5 юли, се възстановява зимното разписание за автобусите с номера 73 и 67. Вече е върнато зимното разписание за делничните дни на трамвайните линии с номера 5,  7 и 22 А.  От днес, 28.06,  по линията на автобус 111 е  увеличен броя на превозните средства с две целодневни коли за делник, а във върхов период ще се движат 6 броя съчленени автобуса. \r\nПресцентър ЦГМ", "date": "2017-06-28", "title": "София: Центърът за градска мобилност пуска експресен автобус към Витоша през лятото"}
{"url": "http://www.focus-news.net/news/2017/06/28/2409745/ahlulbayt-dve-detsa-kamikadzeta-na-islyamska-darzhava-sa-bili-likvidirani-po-vreme-na-svatba-v-irakskata-provintsiya-anbar.html", "text": "Две камикадзета са били ликвидирани миналата нощ при опит да проникнат и да се детонират на сватба в иракската западна провинция Анбар, предаде  AhlulBayt.\r\nИзточник от силите за сигурност в Анбар съобщават, че са елиминирали камикадзетата, опитващи се да се вмъкнат на сватбено празненство в град Ал Долаб в провинцията. Изпратените от „Ислямска държава“ камикадзета са били разкрити и застреляни преди да достигнат до празненството.\r\nИзточникът сочи, че и двете камикадзета са били деца по-млади от 15 години. Виктор Турмаков", "date": "2017-06-28", "title": "AhlulBayt: Две деца-камикадзета на „Ислямска държава“ са били ликвидирани по време на сватба в иракската провинция Анбар"}
{"url": "http://www.focus-news.net/news/2017/06/28/2409724/prezidentat-rumen-radev-iztrebitelite-ne-sa-krenvirshi-proizvezhdat-se-po-porachka.html", "text": "Това не са кренвирши, за да бъдат ей така произведени, те се произвеждат по поръчка. Това каза президентът Румен Радев по време на визитата си в Букурещ в отговор на журналистически въпрос, че България може да се ориентира към покупката на изтребител, който не е в производство, съобщиха от прессекретариата на държавния глава. Трябва да се прави и разлика между новопроизведени самолети и такива, произведени преди повече от 30 години, добави още президентът Румен Радев. Помолен да коментира двустранното сътрудничество с Румъния в сферата на отбраната, президентът беше категоричен, че когато държавата ни се стреми към привличането на инвестиции, по-висок икономически ръст и  по-добър стандарт на живот, трябва да гарантира и по-добра сигурност и увереност на своите граждани като член на НАТО.", "date": "2017-06-28", "title": "Президентът Румен Радев: Изтребителите не са кренвирши, произвеждат се по поръчка"}
{"url": "http://www.focus-news.net/news/2017/06/28/2409748/ministar-nikolay-nankov-shte-uchastva-v-diskusiya-za-razvitieto-na-severna-balgariya-vav-veliko-tarnovo.html", "text": "Министърът на регионалното развитие и благоустройството Николай Нанков ще участва в Националната дискусия „Магистрала „Хемус” – възраждането на българския Север“. Това съобщиха от пресцентъра на Министерството на регионалното развитие и благоустройството. Тя ще се проведе утре – 29 юни, във Велико Търново, от 14.00 часа в Голямата зала на общината.", "date": "2017-06-28", "title": "Министър Николай Нанков ще участва в дискусия за развитието на Северна България във Велико Търново"}
{"url": "http://www.focus-news.net/news/2017/06/28/2409746/inzh-krasimir-koev-ialv-nyama-postradali-lozovi-nasazhdeniya-sled-vcherashnata-edra-gradushka-v-smolyansko-i-kardzhaliysko.html", "text": "Няма пострадали лозови насаждения след вчерашната едра градушка в Смолянско и Кърджалийско. Това каза в интервю за Агенция „Фокус“директорът на Изпълнителна агенция по лозата и виното инж. Красимир Коев. Той обясни, че в тези две области няма много лозови насаждения. „Нямаме поражения въобще по лозови насаждения, където е паднала градушката“, каза инж. Коев. По думите му за съжаление градушката е повредила овощни и зеленчукови градини. Той поясни, че вследствие на градушките през май и в началото на юни месец, на две места има поразени лозови масиви. „Това са единични стопанства. Едното е в района на Русе, а другото две седмици по-рано в средата на май в района на Свиленград и Харманли“, допълни инж. Коев. \r\nДеница КИТАНОВА", "date": "2017-06-28", "title": "Инж. Красимир Коев, ИАЛВ: Няма пострадали лозови насаждения след вчерашната едра градушка в Смолянско и Кърджалийско"}
{"url": "http://www.focus-news.net/news/2017/06/28/2409749/futbol-luka-toni-napusna-posta-sporten-direktor-na-verona.html", "text": "Спортният директор на Верона Лука Тони подаде оставка, посочвайки, че на практика не е можел да влияе на приеманите в тима решения.\r\nПрез лятото на миналата година Тони приключи спортната си кариера във Верона, след което зае поста спортен директор. През миналия сезон клубът се върна в италианската серия А.   Виктор Турмаков", "date": "2017-06-28", "title": "Футбол: Лука Тони напусна поста спортен директор на Верона"}
{"url": "http://www.focus-news.net/news/2017/06/28/2409750/razgrad-orazhie-i-boepripasi-sa-izzeti-ot-chasten-dom-v-selo-sevar.html", "text": "Оръжие и боеприпаси са намерени и иззети от частен дом в село Севар, Община Кубрат. Това съобщиха от ОДМВР-Разград. Процесуално-следствените действия са предприети в хода на образувано досъдебно производство по чл.339, ал.1 от НК под ръководството на сектор „Противодействие на криминалната престъпност“. На 28 юни при извършено претърсване в къща и прилежаща постройка, обитавани от 40-годишния З.М., са открити незаконнопритежавани автомат и пистолет „Байкал“ със заглушител. Намерени са 110 броя боеприпаси различни марки и калибър, учебна граната и пълнители за автомат и за пистолет. Притежателят на бойния арсенал е бивш ловец, чието разрешително и ловни пушки са били отнети преди по-малко от месец. Работата по разследването и документирането на случая продължава.", "date": "2017-06-28", "title": "Разград: Oръжие и боеприпаси са иззети от частен дом в село Севар"}
{"url": "http://www.focus-news.net/news/2017/06/28/2409747/tehran-times-iran-predupredi-sasht-da-ne-si-igrayat-s-oganya-v-siriya.html", "text": "Секретарят на Върховният съвет за национална сигурност на Иран Али Шамхани  предупреди, че САЩ „си играят с огъня“ в Сирия, предаде  Tehran Times.\r\n„Нелогичното поведение на Вашингтон в Сирия е чист пример за игра с огъня“, заяви Шамхани. Думите му са отправени след като Белия дом обяви на 27 юни, че има „потенциална подготовка за ново нападение с химическо оръжие“ от страна на сирийското правителство срещу въоръжените му опоненти.  Виктор Турмаков", "date": "2017-06-28", "title": "Tehran Times: Иран предупреди САЩ „да не си играят с огъня“ в Сирия"}
{"url": "http://www.focus-news.net/news/2017/06/28/2409752/api-vremenno-e-ogranicheno-dvizhenieto-po-avtomagistrala-maritsa-v-posoka-svilengrad-v-uchastaka-ot-avtomagistrala-trakiya-do-paten-vazel-dimitrovgrad-poradi-katastrofa.html", "text": "Временно е ограничено движението по автомагистрала \"Марица\" в посока Свиленград в участъка от автомагистрала \"Тракия\" до пътен възел „Димитровград“, поради катастрофа. Това съобщиха от пресцентъра на Агенция \"Пътна инфраструктура\" (АПИ). Обходният маршрут е по път I-5 от автомагистрала \"Тракия\" (от пътен възел \"Стара Загора\") до пътен възел „Димитровград“ на автомагистрала \"Марица\".", "date": "2017-06-28", "title": "АПИ: Временно е ограничено движението по автомагистрала \"Марица\" в посока Свиленград в участъка от автомагистрала \"Тракия\" до пътен възел „Димитровград“, поради катастрофа"}
{"url": "http://www.focus-news.net/news/2017/06/28/2409754/blagoevgrad-v-regionalniya-istoricheski-muzey-se-provede-zanimanie-ot-lyatnata-detska-muzeyna-shkola-na-tema-istoriyata-nauka-i-pateshestvie.html", "text": "В залите на Регионален исторически музей – Благоевград се проведе занимание от Лятната детска музейна школа на тема: „Историята – наука и пътешествие“. Това съобщиха от пресцентъра на Община Благоевград. Д-р Биляна Карадакова, уредник в отдел „Нова и най- нова история“, запозна децата с големите природни и културни забележителности на България като „пътуваха“ по географската карта. Темата беше разработена с цветни презентации, в които единството на природа, исторически събития и личности разкри пълнотата на историята като наука и пътешествие без граници. Акцент в заниманието беше запознаването на децата с идеите и личността на първия български народен будител Пайсий Хилендарски. Поводът е 255-та годишнина на знаменитото му съчинение „История Славянобългарска“ (1762 г.). Децата се заеха със сгобяване на текста от оригиналната уводна част на творбата, под формата на игра с думи, разсъждаваха върху речта на автора и изявената му любов към българския народ. Играта и забавлението с картини и рисунки се съчетаваха с образователен историографски подход. Аналитичната историческата наука беше преобразувана в интересно въображаемо пътуване от минало към настояще. залите на РИМ – Благоевград се проведе занимание от Лятната детска музейна школа на тема: „Историята – наука и пътешествие“. Д-р Биляна Карадакова, уредник в отдел „Нова и най- нова история“, запозна децата с големите природни и културни забележителности на България като „пътуваха“ по географската карта. Темата беше разработена с цветни презентации, в които единството на природа, исторически събития и личности разкри пълнотата на историята като наука и пътешествие без граници. Акцент в заниманието беше запознаването на децата с идеите и личността на първия български народен будител Пайсий Хилендарски. Поводът е 255-та годишнина на знаменитото му съчинение „История Славянобългарска“ (1762 г.). Децата се заеха със сгобяване на текста от оригиналната уводна част на творбата, под формата на игра с думи, разсъждаваха върху речта на автора и изявената му любов към българския народ. Играта и забавлението с картини и рисунки се съчетаваха с образователен историографски подход. Аналитичната историческата наука беше преобразувана в интересно въображаемо пътуване от минало към настояще.", "date": "2017-06-28", "title": "Благоевград: В Регионалния исторически музей се проведе занимание от Лятната детска музейна школа на тема: „Историята – наука и пътешествие“"}
{"url": "http://www.focus-news.net/news/2017/06/28/2409755/kyustendil-oblastta-e-na-peto-myasto-v-stranata-po-osigurenost-na-mesta-v-yaslenite-grupi.html", "text": "Кюстендилска област се нарежда на пето място в страната по осигуреност на места в яслените групи. Това каза пред Радио „Фокус” – Кюстендил Даниела Димитрова, началник на отдел „Статистически изследвания” към Териториално статистическо бюро – Югозапад. Данните сочат, че осигуреността с места в детските ясли е 20.8 на 100 деца до 3-годишна възраст при средно за страната 16.5%. По този показател област Кюстендил се нарежда на пето място в страната, като преди нея с най-висока осигуреност са областите Габрово, Благоевград, Ловеч и Враца. „В самостоятелни детски ясли и яслени групи в състава на детските градини са постъпили 354 деца, или с 91 деца по-малко в сравнение с предходната година“, каза Даниела Димитрова. В Кюстендилска област функционират 19 самостоятелни детски ясли и яслени групи към детски градини с общо 564 места в тях. В сравнение с предходната година броят на местата в детските ясли в областта намалява с 41.\r\nВенцеслав ИЛЧЕВ", "date": "2017-06-28", "title": "Кюстендил: Областта е на пето място в страната по осигуреност на места в яслените групи"}
{"url": "http://www.focus-news.net/news/2017/06/28/2409756/burgas-pozhar-e-goryal-v-zhiten-blok-v-blizost-do-kv-vetren.html", "text": "Пожар е горял в житен блок в близост до кв. „Ветрен“ в Бургас, съобщи за Радио „Фокус“-Бургас главен инспектор Николай Николаев, началник на Районна служба“Пожарна безопасност и защита на населението“-Бургас. Първоначално на мястото са изпратени два екипа от „Пожарна безопасност и защита на населението“- Бургас, като след това се наложило изпращането на още един. Пламъците вече са потушени. Засегнатата площ е около 70 дка. По думите на Николаев все още не може да се каже каква е площта на изгорялата зърнена реколта и каква - на сухи треви и храсти. В момента екипи на пожарната и полицията правят оглед на мястото, за да установят причините за възникването на пожара.\r\nМария РУСЕВА", "date": "2017-06-28", "title": "Бургас: Пожар е горял в житен блок в близост до кв. „Ветрен“"}
{"url": "http://www.focus-news.net/news/2017/06/28/2409753/mvr-izyasnyava-se-saprichastnostta-na-trima-nepalnoletni-vav-vrazka-s-napadenieto-na-semeystvoto-na-zam-glavniya-myuftiya.html", "text": "Две момичета и едно момче, и тримата непълнолетни, са отведени в Районно полицейско управление за изясняване на тяхната съпричастност към нападението на семейството на зам.-главния мюфтия Бирали Бирали. Това съобщиха за Агенция \"Фокус\" от МВР. \"Фокус\" припомня: Във вторник около 11.40 часа в полицията е постъпил сигнал за това, че трима младежи са нападнали две девойки на 20 и 16 години в кв. „Свобода“. В последствие стана ясно, че обект на агресия са станали съпругата и двете дъщери на заместник главния мюфтия Бирали Бирали заради това, че носят забрадка.", "date": "2017-06-28", "title": "МВР: Изяснява се съпричастността на трима непълнолетни във връзка с нападението на семейството на зам.-главния мюфтия"}
{"url": "http://www.focus-news.net/news/2017/06/28/2409759/georgi-dimitrov-turistichesko-druzhestvo-trapezitsa-prodalzhavat-deynostite-po-prevrashtane-na-park-ksilifor-v-predpochitano-myasto-za-otdih-za-velikotarnovtsi.html", "text": "За поредна година продължават дейностите по облагородяване на парк „Ксилифор“ и превръщането му в предпочитано място за отдих а великотърновци. Това каза в предаването \"Царевград Търнов - славата и величието на България\" за Радио „Фокус“ Георги Димитров от туристическо дружество „Трапезица”, отговарящо за поддръжката на големия парк. По думите му в продължение на няколко години с помощта на Общината и студенти от Великотърновския университет от Факултета „Изобразително изкуство“ и Катедрата „Скулптура“ в парка се изграждат зони за отдих и отделни обособени кътове, чиято тема е различна през годините. Георги Димитров добави още, че целта на идеята е насърчаване към здравословния начин на живот. \r\n„Предвиждаме изграждането на една цялостна пешеходна туристическа алея, която да включва, както скулптурни групи и такива кътове с различна тематика, така и спортни кътове, които да бъдат наситени с детски уреди, с уреди за възрастни, с много зони за отдих, с направа на беседки, пейки, маси, барбекюта по трасетата, където е допустимо това. Между отделните кътове всъщност се предвижда да бъдат поставени подходящи скулптури, индивидуални или групови. Но главните ни теми са хората, първо, да излязат сред природата и да видят тези хубави неща. И второ, да живеят здравословно, което е една от важните инициативи на туристическо дружество „Трапезица“ - живейте пълноценно, е нашият девиз“, обясни той. Георги Димитров каза още, че тазгодишната тема на инициативата е „Детски приказни герои“, като вече са изградени 11 скулптури.", "date": "2017-06-28", "title": "Георги Димитров, туристическо дружество „Трапезица”: Продължават дейностите по превръщане на парк „Ксилифор“ в предпочитано място за отдих за великотърновци"}
{"url": "http://www.focus-news.net/news/2017/06/28/2409740/prezidentat-rumen-radev-tsvetan-tsvetanov-tryabva-da-svikva-s-misalta-che-balgarski-polititsi-mogat-da-se-sreshtat-svobodno-i-v-negovo-otsastvie.html", "text": "По време на Консултативния съвет за национална сигурност постигнахме много добър консенсус и се обединихме, защото всички знаем какъв е проблемът: необходими са инвестиции във Въоръжените сили. Имам уверенията, че предвидените доклад и анализ са готови, но на мен те не са предоставени. Това, което виждам във връзка с тези анкетни комисии, е ясен знак, че проектът за придобиване на нов боен самолет ще бъде протакан. Това заяви днес президентът Румен Радев пред журналисти в Букурещ, съобщиха от прессекретариата на държавния глава.\r\n„В момента, в който служебното правителство обяви резултатите от експертната група, която имаше задача да класира офертите по срокове, веднага започнаха критиките”, каза държавният глава. \r\n„Някои хора явно губят нервите си, когато се говори за силен единен орган за борба с корупцията“, заяви още президентът, запитан за оплакването на Цветан Цветанов, че не е бил допуснат до среща на държавния глава с кмета на град Свищов. „Няма как да бъдеш изгонен от нещо, щом не си бил поканен. И Цветан Цветанов трябва да свиква с мисълта, че български политици могат да се срещат свободно и в негово отсъствие”, допълни още Румен Радев. \r\nВ отговор на въпрос дали „схемите около НДК“ застрашават подготовката за Българското председателството на Съвета на ЕС през първата половина на 2018 г., държавният глава подчерта, че „президентството не е институцията, която посочва схемите“. „Така не можем да продължаваме да се готвим за това председателство. Председателството на Съвета на ЕС означава доверие към страната, прозрачност и върховенство на закона”, каза още президентът.", "date": "2017-06-28", "title": "Президентът Румен Радев: Цветан Цветанов трябва да свиква с мисълта, че български политици могат да се срещат свободно и в негово отсъствие"}
{"url": "http://www.focus-news.net/news/2017/06/28/2409761/vidin-15-km-e-opashkata-ot-tezhkotovarni-avtomobili-na-granichen-punkt-dunav-most-2-na-izhod.html", "text": "1.5 км е опашката от тежкотоварни автомобили на граничен пункт „Дунав мост 2”, каза за Радио \"Фокус\"-Видин дежурният служител на пункта. Той посочи, че опашката се е образувала на изход от страната, като за влизане няма чакащи камиони. „Прекъсването на работата на пункта в 09.00 часа сутринта за около час и половина и преустановяване на преминаването по моста заради профилактика на съоръжението предизвика опашка от тежкотоварни камиони, оттам дойде и забавянето”, обясни дежурният служител. На двата гранични пункта със Сърбия във видинска област – „Връшка чука” и „Брегово”, трафикът е с нормална интензивност, няма опашки, спокойно се преминава и от двете страни на границата.\r\nАнна ЛОЗАНОВА", "date": "2017-06-28", "title": "Видин: 1.5 км е опашката от тежкотоварни автомобили на граничен пункт „Дунав мост 2” на изход"}
{"url": "http://www.focus-news.net/news/2017/06/28/2409764/vidin-okrazhnata-prokuratura-vodi-dosadebno-proizvodstvo-za-kontrabanda-na-64-kg-amferamin-prez-dunav-most-2.html", "text": "Вчера, 27 юни 2017 г., на Дунав мост – 2 Видин-Калафат, при влизане в страната, бил спрян за проверка товарен автомобил „Рено“ с полска регистрация. Това съобщиха от пресцентъра на Апелативна прокуратура-София. Служителите на реда открили 64.008 кг амфетамин в чували, 4 таблетки амфетамин и 990 л прекурсори в туби, което представлява голямо количество. Било установено, че прекурсорът е оцетен анхидрид, използван за произвеждане на хероин. \r\nОкръжна прокуратура – Видин образува досъдебно производство по случая за контрабанда и държане на наркотици и прекурсори– престъпление по чл. 242, ал. 2 и чл. 354а, ал. 1 от НК. \r\nШофьорът, управлявал товарния автомобил, който е български гражданин, е задържан до 72 часа. Предстои да бъде внесено искане за определяне на постоянна мярка за неотклонение „Задържане под стража“ спрямо него.", "date": "2017-06-28", "title": "Видин: Окръжната прокуратура води досъдебно производство за контрабанда на 64 кг амферамин през Дунав мост - 2"}
{"url": "http://www.focus-news.net/news/2017/06/28/2409765/tass-si-dzinpin-shte-poseti-rusiya-na-3-i-4-yuli-shte-obsadi-s-vladimir-putin-dvustrannoto-satrudnichestvo.html", "text": "Президентът на Китай Си Дзинпин на 3 и 4 юли ще посети Русия по покана на колегата си Владимир Путин, предаде  ТАСС.\r\n„По време на преговорите на високо равнище ще се обсъди целия комплекс въпроси от всеобхващащото партньорство и стратегическото взаимодействие на Русия и Китай, както и актуалните международни и регионални въпроси“, съобщиха от пресслужбата на Кремъл.\r\n„След преговорите е предвидено подписването на редица двустранни документи“, отбелязаха от пресслужбата.  Виктор Турмаков", "date": "2017-06-28", "title": "ТАСС: Си Дзинпин ще посети Русия на 3 и 4 юли, ще обсъди с Владимир Путин двустранното сътрудничество"}
{"url": "http://www.focus-news.net/news/2017/06/28/2409758/premierat-boyko-borisov-do-kraya-na-denya-da-se-komandirovat-sluzhiteli-ot-ministerstvata-koito-imat-otnoshenie-kam-elektronnoto-upravlenie.html", "text": "До края на деня в Държавната агенция „Електронно управление“ трябва да бъде командирован по един експерт от всяко министерство, което има отношение към електронното управление. Това разпореди министър-председателят Бойко Борисов по време на днешното правителствено заседание, съобщиха от правителствената информационна служба. Целта на командироването на служителите е да се подпомогне координацията на дейностите по развитие на електронното управление и унификацията на системите между регистровия обмен на данни. „Нашето виждане е, че трябва да създадем една среда и един инкубатор на специалисти на едно място, които всъщност чрез ресурса на държавната агенция да работят за секторите, от където биха били командировани“, обясни председателят на Агенцията Росен Желязков. \r\nНа заседанието бяха докладвани резултатите от поставената от премиера задача за преглед на услугите в различните ведомства във връзка с приоритета на кабинета за намаляване на административната тежест за гражданите и бизнеса. Вицепремиерът Томислав Дончев отбеляза, че общо 51 администрации са подали информация от първостепенни и второстепенни разпоредители. Административните услуги и режими, за които е предоставена информация, е 1422, като общият брой документи или удостоверения, изисквани от администрациите за предоставяне на услугите, е 5985. Според вицепремиера, на базата на първичния анализ на информацията са необходими действия от страна на всички администрации в шест стъпки.\r\nМинистър-председателят коментира и осигуряването допълнително на 12 млн. лв. за мерки за сигурност и обезпечаване на събитията при провеждането на Българското председателство на Съвета на ЕС.", "date": "2017-06-28", "title": "Премиерът Бойко Борисов: До края на деня да се командироват служители от министерствата, които имат отношение към електронното управление"}
{"url": "http://www.focus-news.net/news/2017/06/28/2409766/aktsenti-v-sutreshniya-blok-dobro-utro-balgariya-na-29-yuni.html", "text": "Какви събития са заложени в културната програма на Община Тутракан и успява ли градът да се превърне в предпочитана туристическа дестинация? Всичко това ще научим от кмета на града Димитър Стефанов, като ще обърнем внимание и на традиционния за Тутракан „Празник на кайсията“. \r\nПарламентът прие единодушно на второ четене промените в Закона за държавното обществено осигуряване, предвиждащи минималният размер на пенсията за осигурителен стаж и възраст да стане 180 лв. от 1 юли и 200 лв. - от 1 октомври тази година. Реалистични ли са увеличенията, има ли гаранция, че ще бъдат осигурени нужните средства за изплащане на увеличенията и догодина? Отговорите на тези и още въпроси ще потърсим с икономиста Красен Станчев. \r\nС поглед към предстоящите летни почивки ще насочим внимание към това колко опасни могат да бъдат драстичните диети през лятото и как да влезем във форма без да си навредим. Полезни съвети ще потърсим от диeтолога проф. Донка Байкова. \r\nВ деня на светите равноапостоли Петър и Павел, Баткунският манастир край пазарджишкото село Паталеница отбелязва храмовия си празник. Как ще отбележат празника в манастира ще ни разкаже колегата Ваня Николова от Радио „Фокус” – Пазарджик в минутите след 09.00 часа. И още - какви мерки ще бъдат предприети в Търговище във връзка с нападения на лисици в няколко села и повече за предстоящия отстрел на хищниците на 1 юли ще научим от Ивелина Иванова от Радио „Фокус“-Шумен. \r\nТези и още теми - в „Добро утро, България“ по Радио \"Фокус\" от 06.00 до 10.00, с водещ Виктория Месробович.", "date": "2017-06-28", "title": "Акценти в сутрешния блок „Добро утро, България“ на 29 юни"}
{"url": "http://www.focus-news.net/news/2017/06/28/2409757/prezidentite-na-balgariya-i-rumaniya-ne-se-protivopostavyame-sreshtu-rusiya.html", "text": "Президентите на България и на Румъния Румен Радев и Клаус Йоханис заявиха, че не се противопоставят на Русия, въпреки, че и двете източноевропейски страни са членки на НАТО и на ЕС, пише The Sacramento Bee.\r\nРумен Радев заяви, че „комуникационните линии с Русия трябва да останат отворени, за да има искрен и открит диалог с Русия, което ще облекчи напрежението и ще избегне възможните конфликти“.  Радев, който бе избран за президент на България през ноември 2016 г. е за по-близки отношения с Русия, а страната му традиционно има добри отношения с Москва.\r\nНа свой ред Йоханис заяви, че Румъния „няма проблем“ с България относно отношенията ѝ с Русия. Москва критикува Румъния за това, че на нейна територия има обект на противоракетната отбрана на САЩ. Йоханис посочи, че базата е „чисто отбранителна“ и добави, че „НАТО няма стратегия срещу Русия“. \r\nПо време на двудневното си посещение в Румъния Радев обсъди въпроси свързани с НАТО, сигурността в Черно море, търговията и европейските въпроси. Той посочи, че двете страни се радват на двустранна търговия в размер на четири милиарда евро за изминалата година. Той похвали борбата на Румъния срещу корупцията и добави, че България може да заеме „принципи“ от нея.  Виктор Турмаков", "date": "2017-06-28", "title": "Президентите на България и Румъния: Не се противопоставяме срещу  Русия"}
{"url": "http://www.focus-news.net/news/2017/06/28/2409769/nelina-tsarova-obshtina-veliko-tarnovo-pod-mototo-vazhodat-na-tsar-kaloyan-shte-premine-tazgodishnoto-izdanie-na-reanaktorskiya-festival-vav-veliko-tarnovo.html", "text": "Под мотото „Възходът на цар Калоян“ ще премине тазгодишното издание на Реанакторския фестивал във Велико Търново. Това каза в предаването „Царевград Търнов - славата и величието на България“ на Радио „Фокус“ Нелина Църова, директор Дирекция „Култура и туризъм“ към Община Велико Търново. По думите й предстоящото второ издание на фестивала ще бъде посветено на 822-ата годишнина от интронизацията на цар Калоян и 810 години от неговата смърт. Официалното откриване на събитието ще се състои на 30 юни на площад „Цар Асен I“ в старата столица. \r\nТя добави, че исторически реконструкции, тогавашния бит и воински умения на българи и византийци през средните векове са част от нещата, на които посетителите ще станат свидетели. „Средновековният лагер ще бъде изграден в крепостта „Царевец“ на мястото където действително са се случвали тези събития. Като основни акценти на събитието на 1 юли ще бъдат представени историческа възстановка-с моменти от битката при Одрин, когато е пленен император Балдуин Фландърски, посрещането на царя и неговите войни в Търново, а вечерта от 19.00 часа ще бъде представено коронясването на цар Калоян. Подготовката на тези събития коства много време, тъй като са използвани средновековни текстове, но и такива на съвременни автори. Зрителите ще получат много пълна и атрактивна представа за Средните векове, поднесена на съвременен език, за да е по-разбираемо и достъпно“, обясни тя. \r\nНелина Църова добави, че участие във фестивала ще вземат множество реанакторски клубове от страната, като ще има гости и от Сърбия и Румъния. „Друго интересно събитие, заложено в културния календар на Община Велико Търново, е и Вторият летен сезон на българските оперни театри „Сцена на вековете“, който ще бъде открит на 8 юли и ще продължи до 8 септември. В рамките на събитието ще бъдат представени 10 заглавия на класически опери, мюзикъли и оперети“, каза още Нелина Църова.", "date": "2017-06-28", "title": "Нелина Църова, Община Велико Търново: Под мотото „Възходът на цар Калоян“ ще премине тазгодишното издание на Реанакторския фестивал във Велико Търново"}
{"url": "http://www.focus-news.net/news/2017/06/28/2409767/pregled-na-mezhdunarodnite-novini-do-18-chasa-agentsiya-fokus.html", "text": "Президентите на България и на Румъния Румен Радев и Клаус Йоханис заявиха, че не се противопоставят на Русия, въпреки, че и двете източноевропейски страни са членки на НАТО и на ЕС, пише The Sacramento Bee.\r\nРумен Радев заяви, че „комуникационните линии с Русия трябва да останат отворени, за да има искрен и открит диалог с Русия, което ще облекчи напрежението и ще избегне възможните конфликти“. Радев, който бе избран за президент на България през ноември 2016 г. е за по-близки отношения с Русия, а страната му традиционно има добри отношения с Москва.\r\nНа свой ред Йоханис заяви, че Румъния „няма проблем“ с България относно отношенията ѝ с Русия. Москва критикува Румъния за това, че на нейна територия има обект на противоракетната отбрана на САЩ. Йоханис посочи, че базата е „чисто отбранителна“ и добави, че „НАТО няма стратегия срещу Русия“.\r\nПо време на двудневното си посещение в Румъния Радев обсъди въпроси свързани с НАТО, сигурността в Черно море, търговията и европейските въпроси. Той посочи, че двете страни се радват на двустранна търговия в размер на четири милиарда евро за изминалата година. Той похвали борбата на Румъния срещу корупцията и добави, че България може да заеме „принципи“ от нея. \r\n*** ООН определи като забележително позитивна атмосферата на подновените преговори между общностите в Кипър, целящи разрешаването на конфликта на острова, отбелязвайки, че преговорите „имат добро начало“.\r\n„Атмосферата е позитивна. Има забележително позитивно настроение“, заяви Джефри Фелтман, подсекретар на ООН по политическите въпроси пред репортери в алпийския курорт Кран-Монтана, където преговорите, целящи постигането на траен мир на острова, се провеждат. \r\n*** Председателят на Демократическа партия (ДП) на Албания Лулзим Баша обяви, че „замразява“ партийния си пост. Решението си Баша мотивира с лошите резултати, които постигна партията му в последния парламентарен вот, проведен в неделя, 25 юни.\r\nЛидерът на ДП заяви, че временно преотстъпва правомощията си на Едмонд Спахо и Ридван Боде.\r\nСлед проведените избори демократите получиха 43 депутатски места в албанския парламент, или със седем по-малко, в сравнение с предходното гласуване. Баша отправи тежки обвинения, че изборният процес е бил помрачен от \"масово купуване на гласове с пари от наркотици\".. Изоставен пакет извън сградата на Генералното консулство на Германия в Истанбул предизвика паника. В района на квартал „Гюмюшсую” до площад Таксим са пристигнали полицаи. Вземи са предохранителни мерки около цялата страда. Специалисти по обезвреждане на взривове изследват съмнителния пакет, посочва още ДХА.\r\n***. Директорът на отдела на ООН за правата на човека Зеид Раад ал Хюсеин заяви, че близо 100 хил. цивилни са блокирани в сирийския град Ракка, докато подкрепяните от САЩ бойци приближават града, за да го освободят от „Ислямска държава“.\r\n„Интензивните бомбардировки над Ракка през последните три седмици са оставили местните жители ужасени и объркани относно това къде да търсят убежище“, заяви Ал Хюсеин. Той предупреди, че „до 100 хил. цивилни са блокирани, докато въздушната и наземната офанзива се засилва“.\r\n***. Предупреждението, което държавният глава на Съединените американски щати Доналд Тръмп отправи срещу режима на Дамаск във връзка с опасенията за подготовка на нова химическа атака, изглежда са приети „насериозно“ от Башар Асад. Това заяви в сряда американският министър на отбраната Джеймс Матис.\r\n„Изглежда, че са взели насериозно предупреждението\", подчерта Матис, визирайки режима на сирийския президент Башар Асад.\r\n***. Командващият на операцията на иракските въоръжени сили в Мосул ген. Абдел Амир Ярала заяви, че от „Ислямска държава“ са освободени нови два района в западната част на града.\r\n„Военните са освободили районите „Хадрат ас Сада“ и „Ал Хамадия“ в Стария град на Мосул и са издигнали знамето на Ирак над сградите там“, заяви ген. Ярала. По-рано военните съобщиха, че контролират около 50% от територията на Стария град. Всички останали района на града бяха освободени по време на операцията, започнала през октомври 2016 г. \r\n***. Най-малко 30 цивилни са загинали при въздушни удари, нанесени срещу контролиран от близкоизточната радикална групировка „Ислямска държава“ район в източната част на Сирия.\r\nПо данни на Сирийската обсерватория за човешките права към момента не е ясно дали ударите в провинция Дейр ез-Зор са нанесени от руската авиация или от самолетите на водената от САЩ международна коалиция.\r\nСамо преди два дни при предполагаеми бомбардировки срещу затвор на „Ислямска държава“ бяха убити 42-ма души, припомня агенцията.\r\n***", "date": "2017-06-28", "title": "Преглед на международните новини до 18 часа /Агенция “Фокус”/"}
{"url": "http://www.focus-news.net/news/2017/06/28/2409763/oon-blizo-100-hil-tsivilni-sa-blokirani-v-siriyskiya-grad-rakka.html", "text": "Директорът на отдела на ООН за правата на човека Зеид Раад ал Хюсеин заяви, че близо  100 хил. цивилни са блокирани в сирийския град Ракка, докато подкрепяните от САЩ бойци приближават града, за да го освободят от „Ислямска държава“, предаде  AFP.\r\n„Интензивните бомбардировки над Ракка през последните три седмици са оставили местните жители ужасени и объркани относно това къде да търсят убежище“, заяви Ал Хюсеин. Той предупреди, че „до 100 хил. цивилни са блокирани, докато въздушната и наземната офанзива се засилва“. Виктор Турмаков", "date": "2017-06-28", "title": "ООН: Близо  100 хил. цивилни са блокирани в сирийския град Ракка"}
{"url": "http://www.focus-news.net/news/2017/06/28/2409770/futbol-hamburg-kupi-kiryakos-papadopulos-ot-bayer-leverkuzen.html", "text": "Защитникът на Байер Леверкузен Кирякос Пападопулос ще премине в Хамбург. \r\nДоговорът на 25-годишния грък с Хамбург е до 2020 г. Сумата на договора не се съобщава. През миналия сезон Пападопулос проведе 17 мача, отбелязвайки два гола.  Виктор Турмаков", "date": "2017-06-28", "title": "Футбол: Хамбург купи Кирякос Пападопулос от Байер Леверкузен."}
{"url": "http://www.focus-news.net/news/2017/06/28/2409773/sofiya-vavezhda-se-organizatsiya-na-dvizhenieto-za-ulbacho-kiro-mezhdu-ul-tsar-simeon-i-ulsv-sv-kiril-i-metodiy.html", "text": "Въвежда се организация на движението за ул.“Бачо Киро“ между ул. “Цар Симеон“ и ул.“Св. св. Кирил и Методий“ в София. Това съобщиха от пресцентъра на Столична община. От 29 юни 2017 г. до 24 юли 2017 г. се забранява влизането на пътни превозни средства по ул.“Бачо Киро“ между ул. “Цар Симеон“ и ул. “Св. св. Кирил и Методий“. За същия период се закриват местата за почасово платено паркиране в участъка.", "date": "2017-06-28", "title": "София: Въвежда се организация на движението за ул.“Бачо Киро“ между ул. “Цар Симеон“ и ул.“Св. св. Кирил и Методий“"}
{"url": "http://www.focus-news.net/news/2017/06/28/2409774/hronikainfo-balgariya-e-osnovniyat-vnositel-na-yaytsa-v-ukrayna.html", "text": "Украйна в периода между януари и май 2017 г. е внесла 1,64 хил. тона яйца на общата сума 4,92 млн. долара, предаде  Hronika.info.\r\nСпоред данните на митническата статистика основни вносители на яйца в Украйна в посочения период са България (1,82 млн. долара), Полша (1,24 млн. долара) и Словакия (870 хил. долара“. Доставките от тези страни съставят съответно 607,29, 413,61 и 290,28 т. яйца съответно. \r\nПрез 2016 г. Украйна внася 4,45 хил. тона яйца на обща сума 16,19 млн. долара.  Виктор Турмаков", "date": "2017-06-28", "title": "Hronika.info: България е основният вносител на яйца в Украйна"}
{"url": "http://www.focus-news.net/news/2017/06/28/2409772/afp-donald-tramp-prie-pokanata-na-emanyuel-makron-da-poseti-frantsiya-na-14-yuli.html", "text": "Президентът на САЩ Доналд Тръмп прие поканата на своя френски колега Еманюел Макрон да присъства на парада в Париж по случай националния празник на Франция на 14 юли – Денят на Бастилията, предаде  AFP.\r\nДоналд Тръмп ще присъства на традиционния военен парад на „Шанз Елизе“, където американски войници ще маршируват заедно с френски части в памет на стогодишнината от влизането на САЩ във Втората световна война на страната на Антантата.  Виктор Турмаков", "date": "2017-06-28", "title": "AFP: Доналд Тръмп прие поканата на Еманюел Макрон да посети Франция на 14 юли"}
{"url": "http://www.focus-news.net/news/2017/06/28/2409777/kyustendil-lovnoto-sdruzhenie-v-grada-organizira-sastezanie-za-izpitanie-na-kucheta-v-gater.html", "text": "Ловното сдружение в Кюстендил организира състезание за изпитание на кучета в гатер. Това каза пред Радио „Фокус” – Кюстендил Венко Калинчев, секретар на ловно-рибарско дружество „Елен”. Състезанието е насрочено за средата на месец юли и до тогава ще се събират желаещи ловци, които да представят своите ловни кучета и да изпитат уменията им. „Участието е безплатно. Ще има и ветеринарен лекар, който ще извършва прегледи на здравословното състояние на ловните кучета”, каза Венко Калинчев. Ловното дружество има обособен гатер на язовир „Дренов дол”, в който кучетата се изпитват за работа при лов на дива свиня.\r\nВенцеслав ИЛЧЕВ", "date": "2017-06-28", "title": "Кюстендил: Ловното сдружение в града организира състезание за изпитание на кучета в гатер"}
{"url": "http://www.focus-news.net/news/2017/06/28/2409775/predstoyashti-sabitiya-v-stranata-za-29-yuni-agentsiya-fokus.html", "text": "***\r\nВ 11.00 часа вицепрезидентът Илияна Йотова ще посети Павликени по повод 74-годишнината от обявяването му за град.  В 11.10 часа вицепрезидентът ще проведе работна среща с кмета на града Емануил Манолов в сградата на общината. В 11.30 часа Илияна Йотова ще приветства пред жителите и гостите на Павликени. В 12.30 часа вицепрезидентът ще разгледа фотоизложбата „Павликенския край и неговите хора“ в Народно читалище „Братство – 1884“. \r\n***\r\nОт 10.00 часа в Бургас министърът на правосъдието Цецка Цачева ще проведе среща със съдии от Апелативен съд Бургас.\r\n***\r\nВ 14.00 часа министърът на вътрешните работи Валентин Радев и политическото ръководство на МВР ще дадат брифинг по актуални въпроси, свързани с дейността на ведомството. \r\n***\r\nОт 14.00 часа в Голяма зала на Общината ще се проведе дискусия на тема   „Магистрала „Хемус” – възраждане на българския Север”. В дискусията ще участва и регионалният министър Николай Нанков. \r\n***\r\nОт 09.00 часа ще се проведе заседание на Народното събрание.\r\n***\r\nОт 09.30 часа ще се проведе заседание на Пленума на Висшия съдебен съвет.\r\n***\r\nОт 09.30 часа на Петровден, в Лозенския манастир „Св.апостоли  Петър и Павел“ , празничната св. Литургия ще бъде оглавена от Негово Светейшество Софийския митрополит и Български патриарх Неофит.\r\n***\r\nОт 09.30 часа в Специализирания наказателен съд ще се гледа делото срещу Йосиф Й., Ивайло С., Вергил С. и др. за образуване и ръководене на организирана престъпна група. \r\n***\r\nОт 09. 30 часа в Специализирания наказателен съд ще се гледа делото срещу Алексей П., Кирил Б., Антон П. и др. за рекет.\r\n***\r\n От 10.00 часа в Специализирания наказателен съд ще се гледа делото срещу Николай М., Николай Д., Андрей Я. и др. за образуване и ръководене на организирана престъпна група. \r\n***\r\n От 10.00 часа в Специализирания наказателен съд ще се гледа делото срещу Цветомир М., Борислав П., Бойко Г. и др. за контрабанда по чл. 242, ал.1, б. а, б, в, д, е, ж, з НК.\r\n***\r\nОт 10.00 часа 4 състав на СГС ще гледа делото срещу Валентин Димитров (делото „Топлофикация“, чл. 253б от НК ).\r\n***\r\nОт 10.00 до 13.00 часа в Детския център на Столична библиотека, ще има безплатна лятна занимала, по време на която ще се прожектира филмът „Алиса в страната на чудесата“. \r\n***\r\nОт 10.00 часа в Националния пресклуб на БТА, Американската търговска камара в България ще представи позицията за реформата в съдебната система на девет двустранни бизнес организации.\r\n***\r\nОт 10.30 часа в хотел „Хилтън“ ще се проведе Осми Национален Зелен форум 2017. \r\n***\r\nОт 10.30 часа в сградата на НИГГГ, ул. „Акад. Г. Бончев“, бл. 3, в рамките на кампанията „БАН представя своите институти“, Националният институт по геофизика, геодезия и география (НИГГГ) ще представи разностранните научни изследвания, както и резултатите от националната оперативна дейност, които Институтът извършва.\r\n***\r\nОт 11.00 часа в Гранитна зала на Министерския съвет ще се проведе заседание на Националния съвет за тристранно сътрудничество.\r\n***\r\nОт 11.00 часа в ИнфоЦентър София2018 ще бъде обявена Програмата и основните приоритети на „София - Европейска столица на спорта\" за 2018 г. На събитието ще присъстват Йорданка Фандъкова - кмет на София, Елен Герджиков - председател на Столичния общински съвет и на Фондация \"София - Европейска столица на спорта\", Татяна Георгиева - председател на Комисията за децата, младежта и спорта към Столична община, Анатоли Илиев - организационен секретар на София2018 и др.\r\n***\r\nОт 11.00 часа в аулата на ВМА, директорът на УМБАЛ „Св. Иван Рилски”  д-р Дечо Дечев и проф. Питър Бауър (вицепрезидент на германското неврогенетично дружество, главен научен директор и член на Изпълнителния съвет в CENTOGENE) ще представят революционна възможност за профилактика и ранна диагностика на всички заболявания със 100% точност, от която до броени дни ще могат да се възползват и пациентите в България.\r\n***\r\nОт 11.00 часа в зала „Концепции“ в хотел „Суит“ ще се проведе заключителна пресконференция на Програма БГ07 „Инициативи за обществено здраве”. \r\n***\r\nОт 12.00 часа в конферентна зала „Витоша“ (в новопостроената сграда до хотела) на Витоша Парк Хотел (ул. „Росарио“ №1) ще се проведе Шестия Национален конгрес на пациентските организации. Представителят на Европейската комисия Филип Домански ще изнесе доклад с препоръките на Комисията към България по отношение на здравеопазването. В дискусията са поканени да участват министърът на здравеопазването, проф. д-р Николай Петров, д-р Даниела Дариткова-Проданова, председател на Комисия по здравеопазването към НС и др.\r\n***\r\nОт 11.00 часа при Градската градина (на мястото на бившия Мавзолей), по повод празника на българските занаятчии, ще бъде открит Фестивал на занаятите, който ще продължи до 2 юли. \r\n***\r\nОт 11.00 часа в централната сграда на БАН ще се състои официалното откриване на фотоизложба „25 години България в Антарктида”. \r\n***\r\nВ 11.00 часа в зала „Тържествена“ в Министерство на отбраната ще се състои брифинг за многонационалното учение „Saber Guardian – 2017“ и за интегрираните в него учения на територията на България.\r\n***\r\n От 13.30 часа в Специализирания наказателен съд ще се гледа делото срещу Борислав Т., Николай М. и др. за образуване и ръководене на организирана престъпна група. \r\n***\r\n От 14.00 часа в Специализирания наказателен съд ще се гледа делото срещу Ивайло П., Борислав С. и др. за образуване и ръководене на организирана престъпна група. \r\n***\r\nОт 15.00 до 17.00 часа на ул. „Леге“ №10, общинският съветник Марин Стоянова и експертът към постоянната комисия по „Инженерна инфраструктура и енергийно планиране“ на СОС Валентина Узунова ще консултират софиянци по програмата за саниране и енергийна ефективност.\r\n***\r\nОт 18.00 часа в клуб „Перото“ ще бъде представена книгата „Билката на кралицата“ на Паоло Мацарело.\r\n***\r\nОт 19.00 часа в градина Кристал в София ще бъде представена изложба на открито с най-добрите фотографии от международния конкурс „Човекът между днес и утре“, победител в който стана българският фотограф Ивелина Иванова-Берова.\r\n***  \r\nОт 19.00 часа в „Музейко“ ще бъдат връчени стипендиите „Иди, учи и се върни” на сдружение  на българите с опит в чужбина „Тук-Там”.\r\n***\r\nОт 13.00 часа в зала „22 септември“ ще се проведе бизнес-форум, в който ще вземе участие кметът на Община Благоевград – д-р Атанас Камбитов. \r\n***\r\nОт 10.00 часа в Бизнес инкубатор ще се проведе бизнес обучение семинар на тема \"Онлайн търговията и възможностите пред малките и средните предприятия за увеличаване на продажбите\".\r\n***\r\nOт 10.00 чaса в Апелативен съд министърът на правосъдието Цецка Цачева ще проведе среща със съдии.\r\n***\r\nОт 12.00часа министърът на правосъдието Цецка Цачева ще открие изнесената в Затвора съдебна зала.\r\n***\r\nОт 16.30 часа в централата на ГЕРБ, на ул.„Конт Андрованти 5” общинският съветник Георги Кузманов ще има приемен ден с граждани. \r\n***\r\nОт 14.00 до 16.00 часа в офиса на ПП ГЕРБ, общинския съветник Калина Пеева ще има приемен ден за граждани. \r\n***\r\nОт 09.00 часа в Голяма зала на Общината ще се проведе Сесия на Великотърновски общински съвет. \r\n***\r\nОт 10.00 часа в заседателната зала на ОДМВР - Велико Търново ще се проведе брифинг, по повод задържани извършители на криминални престъпления. \r\n***  \r\nВ 10.30 часа заместник-кметът на Община Видин Венци Пасков ще посети Центъра за обучение, изкуство и култура към Регионална библиотека „Михалаки Георгиев”, където ще се организират инициативи по повод Деня на река Дунав. \r\n***\r\nВ 17.00 часа приключва гласуването в конкурса „Най-патриотичен клас“, който се провежда по повод 141-та годишнина от подвига на Христо Ботев и неговата чета.\r\n***\r\nОт 19.00 часа в градската концертна зала ще се проведе концерт на Симфониета Враца. \r\n***\r\nОт 19.00 часа в камерна зала на ДКТ ще се играе постановката „Тартюф“ по Молиер. \r\n***\r\nОт 17.30 часа в ИЗ „Рафаел Михайлов“ щ е бъде открита изложбата „Голото мъжко тяло 1856  -1944“. \r\n***\r\nОт 21.00 часа в Летния театър ще бъде представен филмът   Пеле: „Раждането на една легенда“, режисьори Джеф и Майкъл Цимбалист./ част от гостуването на „София филм фест“ в града. \r\n***\r\nОт 09.00 часа в зала „Инфра“ ще започне 26-то редовно заседание на Общинския съвет в Казанлък. В дневния ред на сесията съветниците ще разискват по 26 точки. \r\n***\r\nОт 18.00 часа в Галерията на ул. „ Искра „ 4 ще бъде представена книгата на д-р Косьо Зарев „ Васил Левски в Казанлъшката Розова долина“, посветена на 180-годишнината от рождението на Апостола. \r\n***\r\nОт 14.00 часа в заседателната зала на Община Кюстендил ще се състои заседание на Общински съвет - Кюстендил. \r\n***\r\nОт 08.00 часа в храм „Рождество на Пресветая Богородица” ще започнат честванията за Празника на града. \r\n*** \r\nОт 14.00 часа в залата на Общински съвет-Пазарджик ще се проведе редовна сесия. \r\n***\r\nОт 10.00 часа в зала 1 на Окръжен съд – Пловдив ще се гледа делото срещу мъж, обвинен че на 25.06.2016 г. в с. Шишманци, обл. Пловдив е направил опит умишлено да умъртви родния си баща.\r\n***\r\nОт 10.00 часа в зала 1 на Апелативен съд – Пловдив три лица обжалват присъдите си по които са признати за виновни, че са причинили умишлено убийство в местността Тлаканата, в землището на с. Ляхово, пазарджишка област. \r\n***\r\nОт 16.00 часа на ул. „Бетховен“ №12 информационна среща по програма „Творческа Европа\" в партньорство с фондация „Пловдив 2019\".\r\n***\r\nОбщинските съветници от ПП ГЕРБ в град Пловдив ще проведат приемни с гражданите, както следва: Петър Попов, от 17.30  до 19.00 часа в офиса на ПП ГЕРБ в район „Западен” на ул. „Царевец” № 9; Ясен Михайлов, от 17.30 до 19.00 часа в офиса на ПП ГЕРБ в район „Западен” на ул. „Царевец” № 9; Гошо Къчков, от 17.30  до 19.00 часа в офиса на ПП ГЕРБ в район „Северен” на бул. „Марица” №91; Пенчо Малинов, от 17.00  до 18.30 часа в офиса на ПП ГЕРБ в район „Източен” на ул. „Коста Паница” №5; Веселин Маневски, от 16.00 до 18.00 часа в офиса на ПП ГЕРБ в район „Южен” на ул. „Академик Петър Динеков” № 1А.\r\n***\r\nОт 18.30 часа в зала „Съединение“ на РИМ – Пловдив, местната организация на БСП ще отбележи 125 години организиран партиен живот.\r\n***\r\nОт 10.00 часа в зала 1 на Областната администрация ще се проведе заседание на Областния съвет за развитие на област Русе.\r\n***\r\nОт 09.00 часа в  зала „Май“  на община Сливен  ще заседава Общинският съвет.\r\n***\r\nОт 14.00 часа Общински съвет  – Смолян ще проведе заседание.\r\n***  \r\nОт 9.00 часа в зала 363 на общината ще се проведе редовно заседание на Общински съвет- Шумен, очаква се в сесията да участва заместник-министърът на регионалното развитие и благоустройството Малина Крумова. \r\n***  \r\nОт 11.00 часа пред ОД на МВР директорът ст. комисар Ялчън Расим символично ще предаде получените нови шест автомобила на районните управления и на сектор \"Пътна полиция\"- Шумен. \r\n***  \r\nОт 13.30 часа в зала 2 на Областна администрация Шумен ще се проведе заседание на Областния съвет за намаляване на риска при бедствия.", "date": "2017-06-28", "title": "Предстоящи събития в страната за 29 юни (Агенция „Фокус)"}
{"url": "http://www.focus-news.net/news/2017/06/28/2409751/ria-novosti-irakskata-armiya-e-osvobodila-ot-islyamska-darzhava-dva-rayona-v-zapadnata-chast-na-mosul.html", "text": "Командващият на операцията на иракските въоръжени сили в Мосул ген. Абдел Амир Ярала заяви, че от „Ислямска държава“ са освободени нови два района в западната част на града, предаде РИА Новости.\r\n„Военните са освободили районите „Хадрат ас Сада“ и „Ал Хамадия“ в Стария град на Мосул и са издигнали знамето на Ирак над сградите там“, заяви ген. Ярала. По-рано военните съобщиха, че контролират около 50% от територията на Стария град. Всички останали района на града бяха освободени по време на операцията, започнала през октомври 2016 г.  Виктор Турмаков", "date": "2017-06-28", "title": "РИА Новости: Иракската армия е освободила от „Ислямска държава“ два района в западната част на Мосул"}
{"url": "http://www.focus-news.net/news/2017/06/28/2409760/evropol-novata-kiberataka-e-po-usavarshenstvana-ot-iskash-li-da-plachesh.html", "text": "Европол съобщава, че вълната кибератаки, ударила Европа и Северна Америка е подобна на тази от миналия месец с вируса-изнудвач „Искаш ли да плачеш“, но е „значително по-усъвършенствана“ от нея, предаде  AFP.\r\nДиректорът на Европоло Роб Уейнрайт заяви, че това е „поредната сериозна атака с вируси-изнудвачи“. „Има ясно подобие с „Искаш ли да плачеш“ , но има насоки, че атаката е по-усъвършенствана и целяща да се възползва от широк спектър слаби места в системите“, добави той. Виктор Турмаков", "date": "2017-06-28", "title": "Европол: Новата кибератака е по-усъвършенствана от „Искаш ли да плачеш“"}
{"url": "http://www.focus-news.net/news/2017/06/28/2409778/washington-post-cheshkite-deputati-odobriha-pravoto-na-pritezhatelite-na-lichno-strelkovo-orazhie-da-otbranyavat-stranata.html", "text": "Долната камара на чешкия парламента одобри изменения на конституцията, според които собствениците на легално лично стрелково оръжие ще имат право да участват в отбраната на страната, пише   Washington Post.\r\nМнозинство от 139 срещу 9 гласа е одобрило предложените от няколко депутати от различни партии изменения. Новото правило цели заобикалянето на нова директива от ЕС, която забранява някои полуавтоматични оръжия, които са особено популярни сред 300-те хиляди собственици на легално огнестрелно оръжие в Чехия – страна с население от 10 млн. души. Законът на ЕС не важи в случай, че собствениците на оръжие са държавни служители. \r\nЧешкото правителство вече заяви, че ще пусне иск за отмяната на директивата, сочейки, че е твърде рестриктивна.  Виктор Турмаков", "date": "2017-06-28", "title": "Washington Post: Чешките депутати одобриха правото на притежателите на лично стрелково оръжие да отбраняват страната"}
{"url": "http://www.focus-news.net/news/2017/06/28/2409768/premierat-boyko-borisov-v-gerb-ne-igraem-na-dobroto-i-loshoto-chenge-tova-go-pravyat-drugi-partii.html", "text": "В нашата партия не си играем на доброто и на лошото ченге. Това го правят други партии. Това коментира премиерът Бойко Борисов пред министрите от кабинета, става ясно от стенограмата от днешното правителствено заседание. Думите му са в отговор на изказването на държавния глава Румен Радев от вторник, когато президентът заяви, че политическата сцена не е място за разиграване на скечове от типа на \"доброто и лошото ченге\" и очаква да разбере дали премиерът подкрепя декларацията на заместника му в ПП ГЕРБ за това, че е необходима анкетна комисия, която да провери дали Радев е оказал натиск при избора на закупуване на нови изтребители. \"От едната страна Корнелия говори, от другата Президентът и ние в средата се чудим какво да направим\", коментира още Борисов по време на заседанието на Министерския съвет.\"Фокус\" припомня: На 25 юни от ГЕРБ обявиха, че ще настояват за сформирането на анкетна комисия в парламента, която да провери фактите около решението за осигуряване на финансов ресурс за превъоръжаване на Българската армия и избора на нов военен самолет заради съмнения за лобизъм от страна на президента Румен Радев при избора на нов самолет. Дни по-рано премиерът Бойко Борисов обяви, че ще започнем преговори за закупуване на изтребители \"Грипен\", но добави, че изборът е бил предопределен от служебния кабинет, назначен от Радев.", "date": "2017-06-28", "title": "Премиерът Бойко Борисов: В ГЕРБ не играем на доброто и лошото ченге, това го правят други партии"}
{"url": "http://www.focus-news.net/news/2017/06/28/2409779/blagoevgrad-fotoizlozhba-posvetena-na-12-balgarski-aktrisi-shte-bade-predstavena-po-vreme-na-letnite-teatralni-praznitsi-v-bansko.html", "text": "Фотоизложба, посветена на 12 български актриси, ще бъде представена в Банско по време на летните театрални празници в Банско. Това каза за Радио „Фокус“ Пирин>/b> Райна Чучулайна, главен експерт „Връзки с обществеността“ в Община Банско. Тя посочи, че поставеното заглавие на изложбата е „Те не са забравени!“, а нейн автор е Тошка Катева, която по професия е учител. Чучулайна отбеляза, че в изложбата са включени образите на Олга Кирчева, Ирина Тасева, Таня Масалитинова, Славка Славова, Иванка Димитрова, Виолета Минкова, Стефка Кацарска, Ангелина Сарова, Луна Давидова, Лиляна Шопова, Катя Зехирева и Саша Филипова. Тя уточни, че изложбата ще бъде разположена във фоайето на читалище „Никола Вапцаров”. „Една от най-гледаните в цял свят постановки – „Ножица – трепач” на театър „Българска армия” ще открие театралния форум. С неповторимо и динамично представление с участието на любимите актьори Веселин Ранков, Георги Къркеланов, Ненчо Илчев, Стефания Колева, Иван Радоев, Александър Дойнов и Гергана Данданова, започва националното турне на трупата. На 3 юли следва комедията „Забранено за смях” на Държавен Драматичен Театър – Търговище. В спектакъла зрителите ще се натъкнат на неимоверните актьорски превъплъщения на Любомир Фърков, Даниела Горанова и Теменуга Первазова“, каза още Райна Чучулайна.\r\nНатали СТЕФАНОВА", "date": "2017-06-28", "title": "Благоевград: Фотоизложба, посветена на 12 български актриси, ще бъде представена по време на летните театрални празници в Банско"}
{"url": "http://www.focus-news.net/news/2017/06/28/2409782/ria-novosti-libiyskata-armiya-e-otvoyuvala-ot-teroristite-kvartal-v-tsentara-na-bengazi.html", "text": "Либийската армия е отвоювала от терористи, свързани с „Ал Кайда“ няколко района в центъра на град Бенгази, предаде РИА Новости.\r\n„Силите на армията успяха да поставят под контрол пазара \"Ал Хашим\", гробниците на Омар ал Мухтар и Амра Ибн Аса, както и сградата Ал Халидж в центъра на града“, съобщи прессекретарят на военното командване на Либия Халифа ал Обейди. \r\nТой добави, че придвижването на армията се затруднява от поставените от терористите мини.  Виктор Турмаков", "date": "2017-06-28", "title": "РИА Новости: Либийската армия е отвоювала от терористите квартал в центъра на Бенгази"}
{"url": "http://www.focus-news.net/news/2017/06/28/2409783/dupnitsa-priklyuchil-e-remontat-na-izkustvenoto-ezero-v-park-rila.html", "text": "Приключил е ремонтът на изкуственото езеро в парк „Рила” в Дупница. Това съобщи за Радио „Фокус” – Кюстендил Христо Апостолов, експерт към Община Дупница. По думите му изкуственото езеро в парка отново е пълно с вода, след извършения наложителен ремонт. То се ремонтира в продължение на близо месец, след като се появи пробойна при стената и се наложиха укрепителни мерки. По-късно, след запечатването на пробойната и тестовото пълнене на езерото се отвори втора дупка, след като се оказа, че още при направата му е било с недостатъчно укрепителна стена. Повторният ремонт приключи в края на миналата седмица и 48 часа бяха необходими, за да се напълни езерото и провери как са извършени възстановителните дейности. Според Христо Апостолов езерото е любимо място за отдих на много хора.\r\nВенцеслав ИЛЧЕВ", "date": "2017-06-28", "title": "Дупница: Приключил е ремонтът на изкуственото езеро в парк „Рила”"}
{"url": "http://www.focus-news.net/news/2017/06/28/2409771/reuters-oon-prizova-vsichki-strani-ot-konflikta-da-shtadyat-tsivilnite-v-rakka.html", "text": "Директорът на отдела на ООН за правата на човека Зеид Раад ал Хюсеин  съобщи, че най-малко 173 цивилни са загинали по време на въздушните удари и наземните операции срещу „Ислямска държава“ този месец в сирийския град Ракка, предаде  Reuters.\r\nТой призова всички страни в битката „включително и международните сили“ да предприемат мерки, за да пощадят живота на 100-те хиляди цивилни, които са все още блокирани в града.\r\n„Цивилните не трябва да бъдат жертвата в името на бързи военни победи“, заяви Ал Хюсеин.  Виктор Турмаков", "date": "2017-06-28", "title": "Reuters: ООН призова всички страни от конфликта да щадят цивилните в Ракка"}
{"url": "http://www.focus-news.net/news/2017/06/28/2409784/prodalzhavat-redovnite-priemni-dni-za-grazhdani-koito-provezhdat-narodnite-predstaviteli-ot-pp-gerb-stara-zagora.html", "text": "Продължават редовните приемни дни за граждани, които провеждат народните представители от ПП ГЕРБ – Стара Загора. Това съобщиха от пресцентъра на ПП ГЕРБ. Графикът им до края на месец юли е следният: Стара Загора:\r\n3 юли (понеделник), от 9:00 до 11:00 ч. – Радостин Танев\r\n10 юли, (понеделник) от 10:00 до 12:00 ч. – Емил Христов\r\n17 юли (понеделник), от 10:00 до 12:00 ч. - Маноил Манев\r\nЗаписвания за приемните дни и повече информация може да получите на тел. 042/ 635 197, 0885 023 919 - технически сътрудник Ивелина Андреева, или на място в офиса на партията: бул. „Митрополит Методий Кусев” № 5.Казанлък:\r\n10 и 24 юли (понеделник), от 10:00 до 12:00 ч. – Борис Кърчев\r\nЗаписвания и информация на тел. 0885 023 905 - технически сътрудник Мара Пеева или на място в офиса на партията: ул. „Климент Охридски” № 1.\r\nРедовни приемни дни в общините от областта ще има и областният координатор на ГЕРБ Пламен Йорданов.\r\nВ Стара Загора той ще се среща с граждани всеки първи понеделник от месеца, от 14.00 ч., в офиса на партията: бул. „Митрополит Методий Кусев” № 5. За записвания и повече информация - 042/ 635 197, 0885 023 919 - технически сътрудник Ивелина Андреева.", "date": "2017-06-28", "title": "Продължават редовните приемни дни за граждани, които провеждат народните представители от ПП ГЕРБ – Стара Загора"}
{"url": "http://www.focus-news.net/news/2017/06/28/2409781/kyustendil-dvizhenieto-po-patya-sofiya-kulata-se-osashtestvyava-v-edna-lenta-v-tunela-v-grad-dupnitsa-poradi-ptp.html", "text": "Движението по път I-1 София-Кулата се осъществява в една лента в тунела в град Дупница, поради ПТП, съобщават от пресцентъра на Агенция \"Пътна инфраструктура\". Трафикът се регулира от \"Пътна полиция\".", "date": "2017-06-28", "title": "Кюстендил: Движението по пътя София-Кулата се осъществява в една лента в тунела в град Дупница, поради ПТП"}
{"url": "http://www.focus-news.net/news/2017/06/28/2409785/veliko-tarnovo-tsyalostni-remonti-startirat-v-tri-detski-gradini-v-grada.html", "text": "Цялостни ремонти стартират в три детски градини във Велико Търново.  Дейностите ще са финансирани със средства по Оперативна програма „Региони в растеж“, поясни за Радио „Фокус“ – Велико Търново Пенка Игнатова, директор Дирекция „Образование, младежки дейности и спорт“ в Общината. Реконструкцията ще обхване, както самите сгради, така и дворовете и площадките в детските заведения. „Те ще бъдат извършени в  детска градина „Рада войвода“ в кв. „Чолаковци“, „Ален мак“ на Пишмана и градина „Пролет“. Общо взето по този  начин детските градини ще имат изцяло обновена материална база“, поясни Пенка Игнатова. Тя коментира, че ремонт предстои и в детската градина в село Шемшево, където ще бъдат подновени санитарните помещения, ще се реновира фоайето, предвижда се и поставянето на нова климатична инсталация и цялостен ремонт на покрива. Такъв ще бъде направен и в детска градина „Здравец“, където също ще се подновят и санитарните помещения и кухненския блок. От утре започва и изрязването на старите уреди в ДГ „Соня“, където ще има изцяло нова площадка.  Такива, благодарение на кмета инж. Даниел Панов и бизнеса във Велико Търново, ще бъдат поставени в още три градини. Останалите, по – малки дейности, ще бъдат поети от бюджетите на детските заведения. Пенка Игнатова увери и, че при възможност част от проектите, за които не са намерени средства, ще се включат в Инвестиционната програма на Общината за второто полугодие.\r\nЛуиза ТРАНЧЕВА", "date": "2017-06-28", "title": "Велико Търново: Цялостни ремонти стартират в три детски градини в града"}
{"url": "http://www.focus-news.net/news/2017/06/28/2409776/reuters-sasht-shte-otpusnat-sredstva-za-vazstanovyavaneto-na-rakka.html", "text": "Специалният пратеник на САЩ в коалицията, бореща се срещу „Ислямска държава“ Брет МакГърк посети северната част на Сирия, за да се срещне със съвета на Сирийските демократически сили, планиращ освобождаването на град Ракка от ислямистите, предаде Reuters.\r\n„МакГърк се срещна със съвета в град Айн Иса“ съобщи членът на гражданския съвет на Ракка Омар Алуш. Той добави, че МакГърк е обещал помощ при възстановяването на инфраструктурата на града, но не е уточни за какви средства става дума. „Той не уточни сумата, но те са решили да подпомогнат първоначално разминирането, премахването на отломките, поддържането на училищата, а след това водо и електроподаването“, добави Алуш. Виктор Турмаков", "date": "2017-06-28", "title": "Reuters: САЩ ще отпуснат средства за възстановяването на Ракка"}
{"url": "http://www.focus-news.net/news/2017/06/28/2409762/ria-novosti-kremal-negativno-i-sas-sazhalenie-priema-prodalzhavaneto-na-sanktsiite-na-es.html", "text": "Прессекретарят на Кремъл Дмитрий Песков заяви, че руското правителство приема  „негативно и със съжаление“ взетото в сряда от ЕС решение за продължаването на санкциите срещу Русия до 31 януари 2018 г., предаде  РИА Новости.\r\n„Негативно и със съжаление“, отговори Песков на журналистически въпрос каква е реакцията на Кремъл за решението на ЕС.  Виктор Турмаков", "date": "2017-06-28", "title": "РИА Новости: Кремъл „негативно и със съжаление“  приема  продължаването на санкциите на ЕС"}
{"url": "http://www.focus-news.net/news/2017/06/28/2409787/evrodeputatat-andrey-kovachev-gerbenp-zdraveopazvaneto-e-klyuchovo-za-badeshteto-na-evropa.html", "text": "Инициираната от българския евродепутат от ГЕРБ д-р Андрей Ковачев Група от евродепутати за достъп до качествено здравеопазване бе домакин на конференция на тема „Бъдещи сценарии за ЕС: ролята на здравеопазването“, съобщиха от пресцентъра на ГЕРБ. Събитието събра на едно място представители на Европейската комисия, националните министерства на здравеопазването, членове на Европейския парламент от основните политически групи, организации на гражданското общество, съсловни и пациентски организации, както и други заинтересовани страни. Участниците обсъдиха добавената стойност на Европейския съюз в сферата на здравеопазването и бъдещите възможности за сътрудничество на европейско ниво на фона на публикуваната преди няколко месеца „Бяла книга за бъдещето на Европа“. \r\n„Здравето е предпоставка за просперитет. Растеж и заетост не са възможни без здрави европейски граждани. Да игнорираме проблема със здравните неравенства в ЕС би било не само икономически неефективно, но и политически опасно. Неравенствата са една от основните причини зад политическото недоволство, което тласка много граждани към популистки алтернативи. Европейският съюз трябва да подкрепя страните-членки, за да гарантираме, че всички европейски граждани имат равни възможности за достъп до качествени здравни услуги в своята страна“, подчерта в своето изказване Ковачев. \r\nДва от очертаните в стратегическия документ на Европейската комисия сценария предвиждат Европейския съюз да прекрати действията си в сфери, в които се счита, че носи по-ограничена добавена стойност или не е в състояние да изпълни обещаното. Това включва особено области като здравеопазването, които не са пряко свързани с функционирането на единния пазар. \r\nУчастниците в конференцията се обединиха около посланието, че европейското сътрудничество в сферата на здравеопазването е довело до конкретни ползи за европейските пациенти и трябва да бъде продължено, като особено внимание бе обърнато на инструменти като директивата за трансграничните здравни грижи, Европейските референтни мрежи за редки заболявания, европейското сътрудничество за оценка на здравните технологии и други. \r\n„Повече от 70% от европейските граждани очакват ЕС да прави повече в сферата на здравеопазването. Правомощията на европейско ниво наистина са ограничени, но не винаги е необходимо законодателство, за да се подобри състоянието на здравеопазването.  Европейската комисия например подкрепя страните-членки чрез финансиране през европейските структурни и инвестиционни фондове и здравната програма на ЕС, чийто бюджет е 450 млн. евро за периода 2014-2020 година“, допълни Ковачев.", "date": "2017-06-28", "title": "Евродепутатът Андрей Ковачев, ГЕРБ/ЕНП: Здравеопазването е ключово за бъдещето на Европа"}
{"url": "http://www.focus-news.net/news/2017/06/28/2409788/stoyan-aleksiev-op-gradini-i-parkove-plovdiv-zapochna-otsichaneto-na-opasni-topoli-pokray-reka-maritsa.html", "text": "Започна отсичането на опасни тополи покрай река Марица. Това съобщи за Радио „Фокус“ Пловдив директорът на ОП „Градини и Паркове“ Стоян Алексиев. По думите му в момента служители на общинско звено премахват дърветата в района на бул. „Марица-юг“.\r\n„Отсичането на хибридните тополи се налага, тъй като са на повече от 30 години и вече за изгнили. Това създава опасност както за пешеходците, така и за автомобилите, които спират на обозначените паркоместа край реката“, добави Алексиев. Той подчерта, че на мястото на всяко отсечено дърво е засадено ново, като вместо тополи по алеите вече ще има чинари.\r\nКристиян ГАРОВ", "date": "2017-06-28", "title": "Стоян Алексиев, ОП „Градини и Паркове“, Пловдив: Започна отсичането на опасни тополи покрай река Марица"}
{"url": "http://www.focus-news.net/news/2017/06/28/2409789/basketbol-fil-dzheksan-podade-ostavka-kato-prezident-na-nyu-york-niks.html", "text": "Фил Джексън напусна поста президент на клуба от НБА Ню Йорк Никс, предаде ESPN.\r\nДоговорът на 71-годишния американец трябваше да приключи през 2020 г. При президента Джексън клубът за три години нито веднъж не успя да влезе в плей-офите на НБА. Виктор Турмаков", "date": "2017-06-28", "title": "Баскетбол: Фил Джексън подаде оставка като президент на Ню Йорк Никс"}
{"url": "http://www.focus-news.net/news/2017/06/28/2409786/kyustendil-vazstanoveno-e-dvizhenieto-po-pat-i-1-sofiya-kulata-v-tunela-v-grad-dupnitsa.html", "text": "Възстановено е движението по път I-1 София-Кулата в тунела в град Дупница. Това съобщиха от пресцентъра на Агенция \"Пътна инфраструктура\" (АПИ).", "date": "2017-06-28", "title": "Кюстендил: Възстановено е движението по път I-1 София-Кулата в тунела в град Дупница"}
{"url": "http://www.focus-news.net/news/2017/06/28/2409794/pazardzhik-fenklubat-na-tsska-red-lions-pazardjik-organizira-demonstratsionen-futbolen-turnir-na-1-yuli.html", "text": "Фенклубът на ЦСКА в Пазарджик „Red Lions Pazardjik“ организира демонстрационен Футболен турнир, в който ще вземат участие фенове от областта, съобщиха за Радио „Фокус“ – Пазарджик организаторите от Фен клуб „R.L.P Pazardzhik“. Турнирът ще се проведе в рамките на един ден, като символичните срещи между различните отбори, които са фенове на емблематичния отбор на ЦСКА, ще се проведат на изкуствената настилка в двора на Спортното училище в Пазарджик  на 1 юли, събота, от 10.00 часа. Поводът е 17-ят рожден ден на Фенклубът на ЦСКА в Пазарджик, като събитието вече се превърна в традиция.  Входът е свободен. „Нашият фенклуб има много активна целогодишна дейност. Освен поредицата от посещения на почти всички футболни срещи на ЦСКА на национално ниво, клубът има активна дейност и при почитането на националните празници и дните, посветени на велики личности от нашата история. Смятаме, че това е  добър пример за подрастващите и е белег за нашата национална кауза и гражданска позиция“, уточниха от клуба. Фенклубът се самофинансира и разчита предимно на постъпленията от членския внос на феновете. Тази футболна среща също е изцяло организирана и финансирана от представителите на клуба.\r\nАлбена ЖИЛЕКОВА", "date": "2017-06-28", "title": "Пазарджик: Фенклубът на ЦСКА „Red Lions Pazardjik“ организира демонстрационен Футболен турнир на 1 юли"}
{"url": "http://www.focus-news.net/news/2017/06/28/2409780/pg-na-gerb-shte-podkrepi-sazdavaneto-na-komisiya-za-razhodvaneto-na-sredstva-predostaveni-na-ndk-za-podgotovka-na-balgarskoto-predsedatelstvo-na-saveta-na-es.html", "text": "След проведен разговор на министър-председателя и председател на ГЕРБ Бойко Борисов с председателя на Парламентарната група на ГЕРБ Цветан Цветанов бе взето решение ПГ на ГЕРБ да подкрепи предложението за създаване на Временна комисия за установяване на факти и обстоятелства при разходването на средства, предоставени целево на НДК за подготовка на българското председателство на Съвета на ЕС. Това съобщиха от пресцентъра на ПП ГЕРБ. От ГЕРБ заявяват, че спазването на върховенството на закона винаги е било водещ принцип за партията. \"Доказали сме многократно, че сме безкомпомисни спрямо корупционни практики от всякакъв характер и към техните извършители. Вярваме, че тази временна комисия ще установи всички факти и обстоятелства, свързани с дейността на НДК за подготовка на българското председателство на Съвета на ЕС и ще спре спекулациите по темата за неправомерно разходвани средства\", съобщават от партията.", "date": "2017-06-28", "title": "ПГ на ГЕРБ ще подкрепи създаването на комисия за разходването на средства, предоставени на НДК за подготовка на българското председателство на Съвета на ЕС"}
{"url": "http://www.focus-news.net/news/2017/06/28/2409793/vidin-obshtinsktei-savetnitsi-podpisaha-sporazumenie-za-satrudnichestvo-s-natsionalna-kompaniya-industrialni-zoni-ead.html", "text": "Видинските общински съветници подписаха споразумение за сътрудничество с „Национална компания индустриални зони“ ЕАД, предаде репортер на Радио „Фокус” – Видин. Решението бе взето на днешното заседание на Общинския съвет. „Това споразумение, ще представи Община Видин в една по-добра светлина във връзка с предстоящото инвестиционно намерение за откриване на предприятие на територията на Свободна безмитна зона, която вече е със статут на индустриална зона. За тази цел ще бъдат разкрити 250 работни места”, каза пред журналисти кметът на Община Видин Огнян Ценков. Той посочи, че с подписване на споразумението Община Видин показва, че има желание да сътрудничи на всички потенциални инвеститори и ще си взаимодейства с всички институции за икономическо развитие на региона и разкриване на работни места.\r\nАнна ЛОЗАНОВА", "date": "2017-06-28", "title": "Видин: Общинсктеи съветници подписаха споразумение за сътрудничество с „Национална компания индустриални зони“ ЕАД"}
{"url": "http://www.focus-news.net/news/2017/06/28/2409791/kyustendil-motorist-e-katastrofiral-v-tunela-v-grad-dupnitsa.html", "text": "Моторист е катастрофирал в тунела в град Дупница. Това съобщиха от пресцентъра на ОДМВР – Кюстендил. Заради инцидента движението по път I-1 София-Кулата в тунела в град Дупница се осъществяваше само в едната лента. Мотористът не е пострадал тежко, който сам е подал информация за инцидента и е потърсил помощ", "date": "2017-06-28", "title": "Кюстендил: Моторист е катастрофирал в тунела в град Дупница"}
{"url": "http://www.focus-news.net/news/2017/06/28/2409792/sergey-lavrov-rusiya-e-gotova-da-vzaimodeystva-za-zasilvaneto-na-evropeyskata-sigurnost.html", "text": "Руският външен министър Сергей Лавров заяви, че правителството на Русия е готово да взаимодейства с международните партньори за засилването на европейската сигурност, предаде РИА Новости.\r\n„В настоящата ситуация в Европа, когато отношенията между нашите държави преживяват, да го кажем без заобикаляне, не най-добри времена, такова деполитизирано сътрудничество е важно за поддържането на атмосфера на доверие и взаимно разбиране между народите и страните. Както и преди ние сме открити за тясна координация на усилията в интерес на засилването на европейската сигурност“, посочи Лавров. \r\nНа 28 юни Лавров и неговият германски колега Зигмар Габриел ще обсъдят реализацията на Минските споразумения по Украйна, борбата срещу тероризма, европейската сигурност и налагането на мира в Сирия. Виктор Турмаков", "date": "2017-06-28", "title": "Сергей Лавров: Русия е готова да взаимодейства за засилването на европейската сигурност"}
{"url": "http://www.focus-news.net/news/2017/06/28/2409795/nimh-utre-temperaturite-shte-se-povishat-oshte-i-maksimalnite-shte-sa-mezhdu-35-i-40.html", "text": "Атмосферното налягане ще остане малко по-ниско от средното за юни. През нощта ще преобладава ясно време. Утре ще е предимно слънчево. В следобедните часове ще има временни увеличения на облачността, но само на отделни места, главно в планинските райони е възможно да превали и прегърми. Ще духа слаб до умерен юг-югоизточен вятър. Температурите ще се повишат още и максималните ще са между 35° и 40°. Това съобщи за Агенция „Фокус“ дежурният синоптик от НИМХ Анна Дякова. \r\nНад Черноморието ще бъде предимно слънчево, със слаб до умерен югоизточен вятър. Максимални температури на въздуха: 27°-31°. Вълнението на морето ще е 2 бала. Температурата на морската вода е 23° - 26°.\r\nНад планините около и след обяд облачността временно ще се увеличи, но само на отделни места ще превали краткотрайно. Ще духа умерен, по билата силен югозападен вятър. Максималната температура на височина 1200 метра ще е около 28°, на 2000 метра – около 21°.\r\nВ петък и събота ще бъде слънчево и още по-горещо. Максималните температури ще достигат 38°-40°, на отделни места и повече. В неделя с усилване на вятъра от северозапад ще започне да нахлува хладен въздух. Главно в Западна България след обяд ще се развият гръмотевични бури, с интензивни валежи, възможни са градушки, там и температурите ще се понижат. В южните и източните райони през по-голямата част от деня все още ще бъде слънчево, с високи температури.", "date": "2017-06-28", "title": "НИМХ: Утре температурите ще се повишат още и максималните ще са между 35° и 40°"}
{"url": "http://www.focus-news.net/news/2017/06/28/2409798/vasil-mezov-inspektsiya-po-truda-pazardzhik-rabotodatelite-tryabva-da-predpriemat-merki-za-zashtita-zhivota-i-zdraveto-na-rabotnitsite-v-zhegite.html", "text": "През горещите дни напомняме на работодателите, че трябва да предприемат мерки за защита на живота и здравето на работещите от неблагоприятните климатични условия. Това каза за Радио „Фокус” – Пазарджик инж. Васил Мезов, директор на „Инспекция по труда” – Пазарджик. Той обясни, че изискванията към работните места във връзка с микроклимата са подробно описани в специална Наредба за минималните изисквания за микроклимата на работните места. „При работа на открито работодателят е длъжен да се съобразява с подадените червени и жълти кодове за опасни метрологични условия – вятър, висока температура, дъжд, мъгла. Да прецени доколко неблагоприятните климатични въздействия могат да застрашат живота и здравето на работниците му и да вземе съответните мерки. Такива могат да бъдат промяна на работното време, тип работа, която е по-безопасна при дадени условия, подходящи лични предпазни средства, да осигури помещения с условия за възстановяване на топлинния баланс на организма”, коментира Мезов. Той каза също, че в закрити помещения оптималната температура през топлия период трябва да бъде между 18 и 25 градуса. Допустимата температура през лятото на работните места не може да бъде над 28 градуса. „В Наредбата са определени и изключения, според които при жеги навън, температурата в помещенията може да е с от 3 до 5 градуса над допустимата, но не повече от 33 градуса. В нея е обяснено подробно и как трябва да стават измерванията – в два последователни дни или в един, но когато климатичните условия са най-неблагоприятни”, уточни Мезов.\r\nВаня НИКОЛОВА", "date": "2017-06-28", "title": "Васил Мезов, Инспекция по труда-Пазарджик: Работодателите трябва да предприемат мерки за защита живота и здравето на работниците в жегите"}
{"url": "http://www.focus-news.net/news/2017/06/28/2409790/zhelyo-boychev-bsp-za-balgariya-v-parlamenta-tryabva-da-badat-izlozheni-vsichki-fakti-za-nachina-po-koyto-sa-razhodvani-sredstvata-v-ndk.html", "text": "В парламента трябва да бъдат изложени всички факти за начина, по който са разходвани целевите средства, предоставени на НДК за подготовка на сградата за Българското председателство. Това коментира в интервю за Радио фокус Жельо Бойчев, зам.-председател на ПГ на БСП за България. „При първото взето решение са 17 млн. , а при второто са още 28 млн. лева, а се оказва, че никой не знае точно колко ще трябват и никой не е на ясно с обхвата на самите дейности, които трябва да бъдат извършвани. НДК е особено дружество, като съм поискал  по линия на Парламентарния контрол да ми бъде предоставена информация за финансовите резултати на дружеството за последните две години, но това се оказва непосилна задача. За момента имам информация за 2016 година, но за 2015  нямам нищо предоставено, което няма никакво обяснение и неща, които трябва да са в Търговския регистър, дори и там не се качват“, коментира Жельо Бойчев.  Той допълни, че очаква освен ДПС и ГЕРБ да подкрепят създаването на временна анкетна комисия и да покажат, че двама по същество техни представители могат да бъдат обект на проверка.", "date": "2017-06-28", "title": "Жельо Бойчев, „БСП за България“: В парламента трябва да бъдат изложени всички факти за начина, по който са разходвани средствата  в НДК"}
{"url": "http://www.focus-news.net/news/2017/06/28/2409801/mvr-povdignati-sa-obvineniya-na-dve-momicheta-vav-vrazka-s-vcherashniya-intsident-v-rayona-na-kv-svoboda.html", "text": "Повдигнати са обвинения на две момичета на 15 и 16 години по чл.325, ал.2 от НК  и им е наложена мярка „Надзор от инспектор Детска педагогическа стая“ във връзка с вчерашния инцидент в района на кв. „Свобода“, при който бяха нападнати две девойки на 20 и 16 години. Това съобщиха от пресцентъра на МВР.\"Фокус\" припомня: Във вторник около 11.40 часа в полицията е постъпил сигнал за това, че трима младежи са нападнали две девойки на 20 и 16 години в кв. „Свобода“. В последствие стана ясно, че обект на агресия са станали съпругата и двете дъщери на заместник главния мюфтия Бирали Бирали заради това, че носят забрадка.", "date": "2017-06-28", "title": "МВР: Повдигнати са обвинения на две момичета във връзка с вчерашния инцидент в района на кв. „Свобода“"}
{"url": "http://www.focus-news.net/news/2017/06/28/2409799/radio-svobodna-evropa-makedoniyabesa-iziskva-ot-spetsializiranata-prokuratura-da-otvori-sluchaite-sopot-i-monstrum-do-30-yuni.html", "text": "Македонската партия БЕСА поиска от Специализираната прокуратура до петък, 30 юни да обработи случаите \"Сопот\" и \"Монструм\", независимо от решението на Съвета на прокурорите. Те призоваха Специализираната прокуратура да не позволява \"политизираното правосъдие\" на дуета  ВМРО-ДПМНЕ и ДСИ да си играе с съдбите на хората от тези два случая, коментира  македонското електронно издание „Радио Свободна Европа“.\r\n\"Ако това не се случи до петък, това ще бъде манипулация и предателство спрямо тези, които са осъдени на доживотен затвор заради политизираната правосъдието в Македония\", сочи БЕСА в официално свое заявление, добавяйки, че и министър-председателят Зоран Заев предизборно е обещавал отваряне на тези случаи и за това получи гласовете на албанците.\r\n\"Ако тези два случая не бъдат решени, вече няма да се говори за стабилни междуетнически отношения\",  сочат от БЕСА. Виктор Турмаков", "date": "2017-06-28", "title": "„Радио Свободна Европа“ (Македония):БЕСА изисква от Специализираната прокуратура да отвори случаите \"Сопот\" и \"Монструм\" до 30 юни"}
{"url": "http://www.focus-news.net/news/2017/06/28/2409797/radio-svobodna-evropa-makedoniya-zakonat-za-ezika-e-klyuchov-vapros-ot-deklaratsiyata-na-albanskite-partii.html", "text": "За македонската партия ДСИ част от програмните ангажименти вече са изпълнени. БЕСА е на мнение смята, че в парламента трябва да се обсъждат въпроси, важни за албанците в страната. Един от основните въпроси е Законът за езика, който, ако не се гласува, може да се влоши политическия климат в Македония, коментира  македонското електронно издание „Радио Свободна Европа“.\r\n\"Част от програмните ангажименти, на  партиите на албанците в Македония са реализирани, а за част от тях ще е необходимо повече време\", заяви Артан Груби от ДСИ. Той посочи, че са реализирани определенията за добри отношения със съседите и за включването на албанците в тези процеси, посочвайки че представители на албанците бяха включени в посещенията на правителствените делегации в Атина, София и Брюксел. Що се отнася до икономическите въпроси и постигането на икономическа равенство, за това ще е необходимо повече време, за да осигурят повече пари за общините, но има албанци в икономическите сектори, които работят по тези въпроси.\r\nГруби добави, че въпросът за Закона за езиците вече е хармонизиран с коалиционния партньор и трябва да бъде обсъден на заседание на правителството, а след това да бъде предложен в парламента. На тази тема лидера на ДСИ Али Ахмети наскоро  заяви, че въпросът за езика е част от договора за коалицията и че скоро законопроектът ще влезе в парламентарна процедура. Запитан дали това ще се случи преди местните избори, той не даде конкретен договор.\r\nПо покана на Ахмети, лидерите на албанските партии разглеждащи до къде е стигнало  изпълнението на програмните ангажименти, съдържащи се в декларацията, подписана на 7 януари. На срещата няма да присъстват представители на БЕСА, защото те смятат, че такива теми трябва да се обсъжда в парламента, а не на други места. От партията наскоро заявиха, че все още няма законопроект за промени в Закона за езиците и затова те имат своя алтернатива за решаване на този въпрос. От Алианса на албанците, които ще присъстват на срещата, не е изпратен коментар. В декларация предвидени постигането на няколко цели, а сред които постигане на пълно езиково равенство, употреба на албанския език на всички нива на управление и гаранция за неговото прилагане.  Виктор Турмаков", "date": "2017-06-28", "title": "„Радио Свободна Европа“ (Македония): Законът за езика е ключов въпрос от Декларацията на албанските партии"}
{"url": "http://www.focus-news.net/news/2017/06/28/2409800/ali-ahmeti-imame-otgovornost-da-realizirame-dogovorenoto.html", "text": "Председателят на македонската партия ДСИ Али Ахмети заяви след срещата на албанските партии в страната, че те всички \"имат отговорност за договореното и е необходимо всички те да дадат своя принос, то да бъде реализирано\", предаде македонската медия  \"Макфакс\" .\r\n\"Днес ние достигнахме до заключихме, че нашите изборни програми са подобни и голяма част от тях са включени в програмата на правителството \", заяви  Али Ахмети. На журналистически въпрос докъде е достигнало изпълнението на точките от съвместната декларация, подписана от  албанските партии той заяви, че този процес е започнат.\r\n\"Процесът е вече започнат. Например това са срещите с нашите съседи, с Гърция и България. Бяхме и част от срещите с Райнхард Прибе и Йоханес Хан, като започнахме да работим над  европейската интеграция, което е една от основните точки в декларацията \", подчерта Ахмети.\r\nПо отношение на искането на партия БЕСА да се проведе дебат с партиите в парламента, Ахмети посочи , че няма нужда от такъв дебат, защото вече има писмен договор на всички албански партии. Виктор Турмаков", "date": "2017-06-28", "title": "Али Ахмети: Имаме отговорност да реализираме договореното"}
{"url": "http://www.focus-news.net/news/2017/06/28/2409796/faktormakedoniya-besa-s-ultimatum-do-spetsializiranata-prokuratura-tryabva-da-zavedat-dela-po-sluchaite-sopot-i-monstrum.html", "text": "Македонската партия БЕСА излезе с ултиматум до Специализираната прокуратура, според който на 30 юни трябва да повдигне случаите \"Сопот\" и \"Монструм\", защото след това мандатът за това ще изтече, пише скопското електронно издание \"Фактор\".\r\n\" Независимо от решенията на Съвета на прокурорите за \"Сопот\", ние оценяваме, че Специализираната прокуратура има достатъчно материали да стартира случая, да не позволява на ВМРО-ДПМНЕ и на ДСИ да продължат да играят с живота на хората от \"Монструм\" и \" Сопот\", пише в официално заявление на БЕСА. От там посочиха, че ако Специализираната прокуратура до петък не повдигне случаите, това ще се оцени като \"манипулация и предателство за тези, които страдат с доживотен затвор само заради политизираното  правосъдието в Македония\".\r\n\"БЕСА няма да позволи живота на албанците да зависи от политическите пазарлъци и няма да се откажем, докато не се изяснят напълно тези случаи. Ако не се решат тези два случая, държавата ще носи отговорност заедно със Специализираната прокуратура\", категорични са от партията.  Виктор Турмаков", "date": "2017-06-28", "title": "\"Фактор\"(Македония):  БЕСА с ултиматум до Специализираната прокуратура - Трябва да заведат дела по случаите \"Сопот\" и \"Монструм\""}
{"url": "http://www.focus-news.net/news/2017/06/28/2409803/sergey-lavrov-smyatame-che-vladimir-putin-i-donald-tramp-shte-se-sreshtnat-na-sabiraneto-na-visoko-ravnishte-na-g-20.html", "text": "Министърът на външните работи на Русия Сергей Лавров заяви, че правителството „приема“, че президентите на Русия и на САЩ Владимир Путин и Доналд Тръмп ще проведат среща по време на събирането на високо равнище на Г-20 през следващата седмица в Германия, предаде  AFP.\r\n„Приемаме, че тази среща ще се проведе, предвид, че и двамата президенти ще са в един град по едно и също време, в една и съща сграда, дори и в една и съща стая. Не би било нормално, ако не си поговорят“, заяви Лавров. \r\nСрещата на лидерите на Г-20 ще се проведе в Хамбург на 7 и 8 юли.  Виктор Турмаков", "date": "2017-06-28", "title": "Сергей Лавров: Смятаме, че Владимир Путин и Доналд Тръмп ще се срещнат на събирането на високо равнище на Г-20"}
{"url": "http://www.focus-news.net/news/2017/06/28/2409802/mkd-makedoniya-besa-boykotira-sreshtata-na-albanskite-partii-schitayki-ya-za-improvizatsiya.html", "text": "Председателят на македонската партия ДСИ Али Ахмети покани лидерите на парламентарните партии на албанците да се съберат на 28 юни на среща в Скопие, за да разгледат изпълнението на програмните ангажименти. От партия БЕСА посочиха, че бойкотират срещата и че нейният председател Билал Касами няма да присъства, защото я смята за импровизация, предаде македонската медия \"МКД\".\r\n\"Няма да присъстваме на тази среща. Както вече знае обществеността, тази кръгла маса на албанските политически партии е само импровизация. Ние сме готови за съществена среща, а не за церемониален заблуждаване на обществеността\", заяви прессекретарят на БЕСА Фатон Фазлия. \r\nСрещата, както предлага БЕСА , трябва да се проведе в парламента и да се координира от парламентарните групи.\r\n\"Такава среща в парламента трябва да има две точки от дневния ред: Писмен доклад от ДСИ и Алианса за албанците, което е включено в Правителствената програма от Декларацията на албанските политически партии в Македония и с която ще се реализира това, както и разработване на план за законопроекта на албанския език и създаването на работни групи за изпълнението му\", добави Фазлия.\r\nОт ДСИ посочиха, че срещата ще се проведе, независимо от липсата на БЕСА, защото всички останали партии на албанците са  потвърдили присъствие.\r\nЗа подобна среща Ахмети намекна още преди няколко дни и обяви, че тя ще се реализира след честването на Рамазан Байрам.\r\nАртан Груби от ДСИ заяви, че целта на срещата е да се види \"докъде са нещата\" по чувствителните  въпроси и да се координират по-нататъшните действия.\r\nСпоред Груби, партийните лидери ще обсъдят изпълнението на Декларацията и добави, че тя вече се изпълнява. Като потвърждение за това той посочи, че Икономическият комитет в правителството е оглавен от албанец, а също така и че вицепремиерът, отговарящ за евроинтеграцията Буяр Османи е присъствал на срещите на правителствената делегация в Брюксел и в София.\r\nПартиите на албанците в Македония, с изключение на ДПА, на 7 януари подписаха Съвместна декларация за \"взаимна подкрепа на общата политическа програма, сред чиито цели е и точката за употреба на албанския език във всички нива на властта и гаранция за неговото прилагане като фундаментално и конституционно право. Виктор Турмаков", "date": "2017-06-28", "title": "\"МКД\" (Македония): БЕСА бойкотира срещата на албанските партии, считайки я за импровизация"}
{"url": "http://www.focus-news.net/news/2017/06/28/2409806/futbol-mamadu-kulibali-preminava-ot-peskara-v-inter.html", "text": "Полузащитникът на Пескара Мамаду Кулибали ще премине в Интер. Финансови подробности за трансфера не се посочват.\r\nПрез миналия сезон 18-годишният сенегалец изигра в състава на Пескара девет мача, без да отбележи попадение.  Виктор Турмаков", "date": "2017-06-28", "title": "Футбол: Мамаду Кулибали преминава от Пескара в Интер"}
{"url": "http://www.focus-news.net/news/2017/06/28/2409807/mariya-gineva-sdruzhenie-badeshte-za-detsata-bez-pomoshtta-na-obshtina-kazanlak-dneshnite-rezultati-na-sdruzhenieto-nyamashe-da-badat-fakt.html", "text": "Факт е, че през последните години в първия мандат на кмета Галина Стоянова и нейния екип и сегашния и мандат, без тяхната помощ, днешните резултати на Сдружение „Бъдеще за децата „нямаше да бъдат факт, каза за Радио „Фокус“ изпълнителният директор на Сдружението Мария Гинева. Тя поясни, че организацията среща винаги разбиране от страна на общинска администрация и приемане на новите идеи по отношение на това, че в тази община има хора, които имат нужда и има организации, които могат да направят нещо за тях: „Без разбирането на Община Казанлък нищо от постигнатото в  последните години, нямаше да бъде факт. Малко организации биха могли да се похвалят с това, че  си партнират добре с общината. Община Казанлък ни търси като реални партньори във вземането на решения. „Гинева поясни, че по време на среща на Национална мрежа за децата, проведена преди няколко месеца в Казанлък, които работят в сферата на семейството и на грижата за децата, всички организации са изразили задоволство от модела на взаимодействие представен от Община Казанлък в тази насока. \r\nВ резултат на доброто взаимодействие и съвместните усилия между Община и Сдружение, организацията получава финансиране като  държавно делегирана дейност, разкрити са и редица социални услуги, сред които Център за обществена подкрепа, насочена към деца в риск и Център за социална рехабилитация и интеграция, за който има голямо търсене.\r\nСъвместно с Общината е реализиран и проект за подкрепа на децата със специални образователни потребности, в рамките на който са създадени по-добри условия за децата със специални потребности да се развиват по – пълноценно заедно със своите връстници.\r\nМария Гинева поясни, че предстои да бъдат извършени нови промени по отношение на социалните услуги и предстоят нови предизвикателства за общините: „В този момент Община Казанлък търси съдействието на организациите, които работят с деца, за да намерят най-правилното решение  и да продължи да участва в процеса на деинституционализация.“\r\nСлавяна ГАЙДАРОВА", "date": "2017-06-28", "title": "Мария Гинева, Сдружение „ Бъдеще за децата“ : Без помощта на Община Казанлък днешните резултати на Сдружението нямаше да бъдат факт"}
{"url": "http://www.focus-news.net/news/2017/06/28/2409805/ali-ahmeti-radvame-se-che-nashite-programi-sa-chast-ot-pravitelstvenata-programa-kato-predlozhenieto-za-sreshti-sas-sasedite.html", "text": "Председателят на македонската партия ДСИ Али Ахмети заяви, че по време на днешната среща с представители на другите албански партии в парламента на страната се е стигнало до заключение, че техните предизборни програми са били сходни. Той изрази радост, че тези програми са били включени в общата правителствена програма, предаде македонската медия \"Фокус\"\r\n\"Отворен е и процесът за срещи със съседите. Това беше наша инициатива. Също така, ние бяхме включени в срещите с Прибе и Хан и тези процеси започват да се реализират\", заяви председателят  на ДСИ.\r\nНа въпрос дали има нещо конкретно във връзка със закона за езика Ахмети отговори, че няма нужда да се обсъжда нещо, което вече е договорено. Виктор Турмаков", "date": "2017-06-28", "title": "Али Ахмети: Радваме се, че нашите програми са част от правителствената програма, като предложението за срещи със съседите"}
{"url": "http://www.focus-news.net/news/2017/06/28/2409810/dobromir-draev-kachestvoto-na-vodata-v-shumen-kategorichno-ne-otgovarya-na-predlozhenata-tsena-v-biznes-plana-na-vik-za-sledvashtite-pet-godini.html", "text": "Качеството на водата в Шумен категорично не отговаря на предложената цена в бизнес плана на ВиК за следващите пет години. Това каза пред Радио „Фокус“-Шумен Добромир Драев, общински съветник, във връзка с утрешната сесия, на която Общинският съвет  трябва да упълномощи как да гласува представителят на Община Шумен по бизнес плана на ВиК на предстоящото Общо събрание на Асоциацията. \"И сега за шуменци тя е скъпа-  2,64 лв. за кубик, а преди да тръгне в посока искане за повишение, което в случай е ръст от 23%, първо ВиК трябва да подобри качеството на водата\", категоричен бе Драев. По думите му неприемливо е ВиК да залага в бизнеса плана 1,92 % намаляване на загубите на вода, при положение, че в момента загубите са 80,33%. „На практика ги плащат всички граждани на Шумен, Общинският съвет не трябва да упълномощава представителя на Община Шумен да гласува съгласуването на този бизнес план, в противен случай през следващите пет години няма да имаме никакви механизми да влияем върху цената на водата, това е недопустимо“, обясни Драев. Той посочи, че инициираната от него подписка срещу бизнес плана е подкрепена от над 3000 души. „Утре ще внеса тази подписка в Общинския съвет, наясно съм, че тя няма юридическа стойност и не може да повлияе директно на гласуването на общинските съветници, но явно заявява волята на жителите на града“, каза Драев.\r\nИвелина ИВАНОВА", "date": "2017-06-28", "title": "Добромир Драев: Качеството на водата в Шумен категорично не отговаря на предложената цена в бизнес плана на ВиК за следващите пет години"}
{"url": "http://www.focus-news.net/news/2017/06/28/2409804/minimalniyat-razmer-na-pensiyata-za-osiguritelen-stazh-i-vazrast-stava-180-lv-ot-1-yuli-2017-g-i-200-lv-ot-1-oktomvri-2017-g-obzor.html", "text": "С 202 гласа „за” парламентът прие единодушно на второ четене промените в Закона за Държавното обществено осигуряване, предвиждащи увеличение в минималният размер на пенсията за осигурителен стаж и възраст. В момента тя възлиза на 161,38 лв. Съгласно промените от 1 юли 2017 г. ще бъде увеличена на 180 лв., а от 1 октомври 2017 г. – на 200 лв. \r\nВ резултат на тази променя следва да се повишат и минималните размери на останалите пенсии за трудова дейност, защото те се определят в процент от пенсията за осигурителна стаж и възраст - пенсиите за инвалидност поради общо заболяване, пенсиите за инвалидност поради трудова злополука и професионална болест, както и наследствените пенсии. \r\nОсновната критика към приетото предложение дойде от ДПС. В хода на дискусията председателят на комисията по труда, социалната и демографската политика д-р Хасан Адемов обърна внимание, че с увеличението се изравнява размера на пенсиите на лица с различен осигурителен принос към системата. Според него солидарността към по-бедните не следва да минава през пенсионната система, а не през системата на социалното подпомагане.\r\nОсвен приетия с единодушие законопроект на Министерски съвет, депутатите дебатираха и по други две предложения. От „БСП за България“ настояваха минималният размер на пенсията за осигурителен стаж и възраст да стане 300 лева от 1 юли тази година. От парламентарната трибуна народният представител Георги Гьоков призова представителите на „Обединените патриоти“ да подкрепят предложението на БСП с аргумента, че така им помагат да изпълнят предизборните си обещания. Според него на българските пенсионери не е станало ясно защо парламентарното мнозинство е отхвърлило първоначалното предложение на БСП за преизчисляване на пенсиите, което според тях ще доведе увеличение с 20 на 100, а се приема предложението на Министерски съвет, което ще доведе до увеличаване само на минималните пенсии. „Освен, че не решава дори малка част от проблемите, нарушава и осигурителни принципи”, аргументира се Гьоков. \r\nПредложението на БСП за 300 лева минимална пенсия получи критики и от председателят на Комисията по бюджет и финанси Менда Стоянова. Според нея опозицията използва промените за популистки изказвания и подчерта, че ако бъде прието подобно увеличение ще струва на държавната хазна над 1 млн. лева на месец. В крайна сметка депутатите отхвърлиха предложението, което събра 96 гласа „за“, 78- „против“ и 22 – „въздържал се“. \r\nПарламентът отхвърли предложението на народния представител от ДПС Рамадан Аталай, който по време на дебатите предложи размерът на минималната пенсия да бъде увеличен на 500 лева от 1 юли тази година. \r\nИван ЛАЗАРОВ", "date": "2017-06-28", "title": "Минималният размер на пенсията за осигурителен стаж и възраст става 180 лв. от 1 юли 2017 г. и 200 лв. от 1 октомври 2017 г. (ОБЗОР)"}
{"url": "http://www.focus-news.net/news/2017/06/28/2409812/prof-mladen-grigorov-kardiolog-prehodat-ot-visokite-temperaturi-na-ulitsata-v-silno-ohladeno-pomeshtenie-vodi-do-letni-pnevmonii.html", "text": "Преходът от високите температури на улицата в  силно охладено помещение води до летни пневмонии. Това каза в интервю за Радио Фокус Проф. Младен Григоров, завеждащ Клиниката по кардиология във II МБАЛ – София. Той допълни още, че човешкият организъм е настроен така, че по-лесно да понася големите студове отколкото големите горещини. „Просто организмът не е пригоден. Изпитвал съм това в Сингапур, когато навън е 28-30 градуса, но техните автобуси вътре са изключително студени. Рязката промяна с повече от 7 до максимум 10 градуса, не е желателна“, уточни Проф. Младен Григоров. По думите му най-подходящите течности през летните месеци, които трябва да се употребяват, за да е здрав организмът ни са водата и топлият чай.   \r\nПроф. Младен Григоров препоръча през летните месеци да се носят бели дрехи от естествени материи.", "date": "2017-06-28", "title": "Проф. Младен Григоров, кардиолог: Преходът от високите температури на улицата в силно охладено помещение води до летни пневмонии"}
{"url": "http://www.focus-news.net/news/2017/06/28/2409808/sreshta-na-albanskite-partii-v-makedonskiya-parlament-obzor.html", "text": "Председателят на македонската партия ДСИ Али Ахмети покани лидерите на парламентарните партии на албанците да се съберат на 28 юни на среща в Скопие, за да разгледат изпълнението на програмните ангажименти. От партия БЕСА посочиха, че бойкотират срещата и че нейният председател Билал Касами няма да присъства, защото я смята за импровизация.\r\nАртан Груби от ДСИ заяви, че целта на срещата е да се види \"докъде са нещата\" по чувствителните въпроси и да се координират по-нататъшните действия.\r\n\"Част от програмните ангажименти, на партиите на албанците в Македония са реализирани, а за част от тях ще е необходимо повече време\", заяви Груби. Той посочи, че са реализирани определенията за добри отношения със съседите и за включването на албанците в тези процеси, посочвайки че представители на албанците бяха включени в посещенията на правителствените делегации в Атина, София и Брюксел. Що се отнася до икономическите въпроси и постигането на икономическа равенство, за това ще е необходимо повече време, за да осигурят повече пари за общините, но има албанци в икономическите сектори, които работят по тези въпроси.\r\nГруби добави, че въпросът за Закона за езиците вече е хармонизиран с коалиционния партньор и трябва да бъде обсъден на заседание на правителството, а след това да бъде предложен в парламента. \r\n\"Днес ние достигнахме до заключихме, че нашите изборни програми са подобни и голяма част от тях са включени в програмата на правителството \", заяви Али Ахмети. На журналистически въпрос докъде е достигнало изпълнението на точките от съвместната декларация, подписана от албанските партии той заяви, че този процес е започнат.\r\n\"Процесът е вече започнат. Например това са срещите с нашите съседи, с Гърция и България. Бяхме и част от срещите с Райнхард Прибе и Йоханес Хан, като започнахме да работим над европейската интеграция, което е една от основните точки в декларацията \", подчерта председателят на ДСИ Али Ахмети.\r\nПо отношение на искането на партия БЕСА да се проведе дебат с партиите в парламента, Ахмети посочи , че няма нужда от такъв дебат, защото вече има писмен договор на всички албански партии.\r\nМеждувременно самата партия БЕСА излязоха с ултиматум до Специализираната прокуратура, според който на 30 юни трябва да повдигне случаите \"Сопот\" и \"Монструм\", защото след това мандатът за това ще изтече. \" Независимо от решенията на Съвета на прокурорите за \"Сопот\", ние оценяваме, че Специализираната прокуратура има достатъчно материали да стартира случая, да не позволява на ВМРО-ДПМНЕ и на ДСИ да продължат да играят с живота на хората от \"Монструм\" и \" Сопот\", пише в официално заявление на БЕСА. От там посочиха, че ако Специализираната прокуратура до петък не повдигне случаите, това ще се оцени като \"манипулация и предателство за тези, които страдат с доживотен затвор само заради политизираното правосъдието в Македония\".\r\n\"БЕСА няма да позволи живота на албанците да зависи от политическите пазарлъци и няма да се откажем, докато не се изяснят напълно тези случаи. Ако не се решат тези два случая, държавата ще носи отговорност заедно със Специализираната прокуратура\", категорични са от партията.", "date": "2017-06-28", "title": "Среща на албанските партии в македонския парламент (ОБЗОР)"}
{"url": "http://www.focus-news.net/news/2017/06/28/2409813/pazardzhik-7-paralelki-shte-badat-zakriti-v-oblastta-sled-parvo-klasirane-v-srednite-uchilishta.html", "text": "Броят на подалите заявления за класиране на първи етап за прием за учебната 2017/2018 година ученици, завършили седми клас в област Пазарджик, е 1805, което 83% от завършилите през настоящата учебна година. Това съобщиха за Радио „Фокус” – Пазарджик от Регионалното управление на образованието. От утвърдените 42 профилирани паралелки в профилираните гимназии, в средните и в обединените училища в областта 40 са с брой на класираните ученици над допустимия минимален брой, съгласно действащите разпоредби на просветното министерство, две са под този минимум. Поради тази причина се налага те да бъдат закрити. Двете паралелки са в средните училища в град Белово и велинградското село Света Петка. От утвърдените 48 професионални паралелки в региона 43 са с класирани ученици над допустимия минимален брой съгласно разпоредбите. На първи етап на класиране се закриват пет паралелки. Те са в Професионалната гимназия по селско стопанство в Пазарджик, в Професионалната гимназия по хранително-вкусови технологии в Пещера, в средните училища в Брацигово и Стрелча, и в Профилирана гимназия „Иван Аксаков” в Пазарджик.\r\nТеодора ДИМИТРОВА", "date": "2017-06-28", "title": "Пазарджик: 7 паралелки ще бъдат закрити в областта след първо класиране в средните училища"}
{"url": "http://www.focus-news.net/news/2017/06/28/2409815/d-r-kremena-stoeva-babh-razminavaneto-v-sadarzhanieto-na-edni-i-sashti-marki-hrani-predlagani-u-nas-i-v-zapadna-evropa-ne-e-drastichno-no-e-fakt.html", "text": "Разминаването в съдържанието на едни и същи марки храни предлагани у нас и в Западна Европа не е драстично, но е факт. Това каза пред Радио „Фокус“ д-р Кремена Стоева, началник отдел в Дирекция „Контрол на храните“ към БАБХ за резултатите от обследваните 31 еднакви стоки, продавани у нас и в Германия и Австрия. „Разлика по отношение етикетирането на храните са констатирани в седем продукта от проверените. Основно са констатирани разлики при млечните продукти, при един от шоколадовите десерти, при маслото има разлика в етикетирането, както и при някои от напитките. Има установена разлика и при физикохимичния анализ, като установените разлики са несъществени и почти всички са в рамките на допустимите отклонения“, коментира д-р Кремена Стоева. Тя потвърди, че при проверката на хранителните продукти са установени значително по-високи цени у нас в сравнение с тези, предлагани в Австрия и Германия. Според нея усилията, които България може да положи за премахване на двойния стандарт, са да информира комисаря по защита на потребителите в ЕК за проблема и да се включи във всички действия, които ще бъдат предприети от Вишеградската четворка и подкрепящите ги страни.", "date": "2017-06-28", "title": "Д-р Кремена Стоева, БАБХ: Разминаването в съдържанието на едни и същи марки храни предлагани у нас и в Западна Европа не е драстично, но е факт"}
{"url": "http://www.focus-news.net/news/2017/06/28/2409819/mvr-gdgp-i-gdbop-prodalzhavat-protsesualno-sledstvenite-deystviya-po-sluchaya-sas-zadarzhaniya-shofyor-na-mikrobus-prevozvasht-narkotitsi-prez-dunav-most-2.html", "text": "В сряда на ГКПП \"Дунав мост 2\", Видин-Калафат при влизане в страната е спрян за проверка микробус „Рено“ с полска регистрация. В хода на инспекцията граничните полицаи открили 64.008 кг амфетамин в чували и 990 л прекурсори в туби. Установено е, че прекурсорът е оцетен анхидрид, използван за произвеждане на хероин. Това съобщиха от пресцентъра на МВР.\r\nПо случая в ГПУ- Видин е образувано досъдебно производство за контрабанда и държане на наркотици и прекурсори– престъпление по чл. 242, ал. 2 и чл. 354а, ал. 1 от НК. Уведомена е окръжната прокуратура.\r\nШофьорът, управлявал товарния автомобил, който е български гражданин, е задържан първоначално за 24 часа в ГПУ-Видин, днес мярката му е удължена до 72 часа. Предстои да бъде внесено искане за определяне на постоянна мярка за неотклонение „задържане под стража“ спрямо него.\r\nГДГП и ГДБОП продължават съвместно процесуално –следствените действия по случая.", "date": "2017-06-28", "title": "МВР: ГДГП и ГДБОП  продължават процесуално-следствените действия по случая  със задържания шофьор на микробус, превозващ наркотици през \"Дунав мост 2\""}
{"url": "http://www.focus-news.net/news/2017/06/28/2409820/atanas-gaminchev-obshtina-gotse-delchev-karutsata-e-seriozen-problem-kato-uchastnik-v-dvizhenieto.html", "text": "Каруцата е действително сериозен проблем като участник в движението. Това каза за Радио ‘‘Фокус’’ – Пирин Атанас Гаминчев, началник „Безопасност на движението“ и секретар на Комисията по безопасност към Община Гоце Делчев. Той отбеляза, че особено опасни са тези, които не са приведени в правилния вид - не са оборудвани със светлоотразители, фенер за вечерно и нощно движение и не са боядисани в жълт цвят. По думите му когато не са изпълнени тези изисквания се създават още по-големи предпоставки за пътно-транспортни произшествия. Гаминчев посочи, че една част от каруците в общината се движат и по главните пътища, което е особено опасно. „Община Гоце Делчев всяка година през месец април прави актуализация на списъците със собственици на каруци. Съвместно с ОД на МВР правим проверка за тяхното пригаждане навън. Това са основните мерки, които предприема общината по този въпрос“, допълни той. Гаминчев добави, че в централната градска част на Гоце Делчев знаково е обозначена забраната за движение на превозни средства с животинска тяга, но има много нарушители, като най-често това са хора, които ровят в контейнерите за боклук. Той уточни, че Общината има звено от еко-полицаи, които следят за това и при залавяне на нарушители, движещи се в забранените зони, им се налагат глоби по Наредба №1 на Общински съвет, като санкциите варират от 20 до 100 лева.\r\nНатали СТЕФАНОВА", "date": "2017-06-28", "title": "Атанас Гаминчев, Община Гоце Делчев: Каруцата е сериозен проблем като участник в движението"}
{"url": "http://www.focus-news.net/news/2017/06/28/2409822/afp-v-blizost-do-tripoli-sreshtu-konvoy-na-oon-e-izvarsheno-napadenie.html", "text": "Въоръжени мъже са атакували конвой на ООН на около 50 км. западно от либийската столица Триполи, предаде  AFP.\r\nИзточник от местните сили за сигурност не можа да уточни дали има жертви сред седмината членове на мисията на ООН в Либия УНСМИЛ, които са били подложени на нападението.\r\nПосланикът на Великобритания в Либия Питър Милет осъди нападението.  Виктор Турмаков", "date": "2017-06-28", "title": "AFP: В близост до Триполи срещу конвой на ООН е извършено нападение"}
{"url": "http://www.focus-news.net/news/2017/06/28/2409821/tsvyatko-deshev-pbzn-ot-100-do-2000-leva-e-globata-za-vinovnite-litsa-pri-konstatirani-narusheniya-na-iziskvaniyata-za-pozharna-bezopasnost.html", "text": "От 100 до 2000 лева е глобата за виновните лица при констатирани нарушения на изискванията за пожарна безопасност. Това съобщи за Радио „Фокус” - Пловдив инспектор Цвятко Дешев, говорител на Регионална дирекция „Пожарна безопасност и защита на населението” в Пловдив. От пожарната напомнят на гражданите да проявяват особена бдителност по отношение на мерките за пожарна безопасност в сухото, горещо време. „Небрежно изхвърлената угарка в сухата трева може да причини големи щети. Особено безотговорно, противозаконно и лекомислено е запалването на стърнищата след жътва и на старата суха трева по пасищата”, каза Дешев. Не бива да се допуска палене на открит огън, тютюнопушене и паркиране на моторни превозни средства в площите с житни посеви и в непосредствена близост до тях от настъпването на фаза “восъчна зрялост” до окончателното прибиране на реколтата. В никакъв случай не бива да се допуска децата да играят с огън и кибрит.\r\nПожарникарите напомнят, че изгарянето на стърнища и слама, суха трева по слогове, крайпътни ивици и други площи е абсолютно забранено.\r\nЦветана ТОНЧЕВА", "date": "2017-06-28", "title": "Цвятко Дешев, ПБЗН: От 100 до 2000 лева е глобата за виновните лица при констатирани нарушения на изискванията за пожарна безопасност"}
{"url": "http://www.focus-news.net/news/2017/06/28/2409838/stolichna-obshtina-shte-izvarshi-tsyalostna-rekonstruktsiya-na-bul-tsar-boris-iii-i-na-ul-graf-ignatiev-s-evropeysko-finansirane-obzor.html", "text": "Столична община ще извърши цялостна реконструкция на бул. „Цар Борис III” и на ул. „Граф Игнатиев“ с европейско финансиране. Това стана ясно след представяне на големите проекти на Столична община до 2020 г. с европейско финансиране. Заместник-кметът на София по направление „Транспорт и транспортни комуникации“ Евгени Крусев поясни, че реконструкцията ще включва всички аспекти на транспортната инфраструктура. По думите му за бул. „Цар Борис III” вече са получени оферти в Столична община от потенциалните изпълнители, в момента се оценяват и веднага щом това се случи, след изминаване на съответните административни процедури, ще бъде сключен договор и ще започне изпълнение. Евгени Крусев коментира, че по бул. „Цар Борис III” e предвидено ремонтът да се извършва на етапи, така че затруднението за хората, които използват тази най-натоварена трамвайна линия, да е минимално. Заместник-кметът на Столична община обясни, че по отношение на реконструкцията на ул. „Граф Игнатиев“ ситуацията  изглежда същата. По думите му обществената процедура за избор на изпълнител ще бъде обявена до дни. Той коментира, че по ул. „Граф Игнатиев“ няма съоръжения за обръщане на посоката и когато започне ремонтът там, трамваите ще бъдат спрени. Крусев посочи, че по „Граф Игнатиев“ реконструкцията обхваща цялата улица от „Алабин“ до бул. „Христо и Евлоги Георгиеви“, а паралелно с това главният архитект на Столична община Здравко Здравков е възложил изработване на цялостен силуетен план за фасадите на сградите. Крусев допълни, че площад „Славейков“, площад „Гарибалди“ и градинката при храма „Св. Седмочисленици“  са част от проекта за реконструкцията на „Граф Игнатиев“. Крусев обясни, че се обсъжда разширяване на зелената зона за паркиране в районите „Средец“ и „Лозенец“, като крайното решение трябва да вземе Столичният общински съвет. Заместник-кметът на София с ресор „Инвестиции и строителство“ Ирина Савина от своя страна обяви, че Столична община е защитила проекти по ОП \"Околна среда\" 2014-2020 г. за водите и изграждане на канализация. По думите й все още не е ясно в кои райони ще се с изгражда канализация с европейско финансиране. Савина посочи, че е важно да се подмени канализацията и водопровода в Централна градска част. Тя коментира, че Столична община са включили подмяната на местата, където ще бъде правена реконструкция на транспортната инфраструктура.  По думите й Общината е защитила още 240 млн. безвъзмездно финансиране от ОП „Региони в растеж“. Савина отбеляза, че основните проекти са свързани с образователната, културната и социалната инфраструктура, интегрирания градски транспорт и подобряване на градската среда. \r\nДеница КИТАНОВА", "date": "2017-06-28", "title": "Столична община ще извърши цялостна реконструкция на бул. „Цар Борис III” и на ул. „Граф Игнатиев“ с европейско финансиране (ОБЗОР)"}
{"url": "http://www.focus-news.net/news/2017/06/28/2409816/spor-mezhdu-prezidenta-rumen-radev-i-tsvetan-tsvetanov-sled-praznika-na-svishtov-obzor.html", "text": "Няма как да бъдеш изгонен от нещо, щом не си бил поканен. С тези думи държавният глава Румен Радев коментира недоволството на председателят на ПГ на ГЕРБ и зам.-председател на партията Цветан Цветанов, че не е бил допуснат на вчерашната среща между президента и кмета на Свищов Генчо Генчев. Радев и Цветанов бяха в Свищов, за да се включат в отбелязването на 140-та годишнина от Освобождението на града от турско робство. В рамките на посещението си президентът Радев е провел среща с кмета, на която освен Цветан Цветанов не са били допуснати областният управител на Велико Търново Любомира Попова, заместник-областният управител Детелина Борисова, председателят на Националното сдружение на Общините и кмет на Велико Търново Даниел Панов, както и народният представител от ПГ на ГЕРБ Станислава Стоянова.\r\n„Цветан Цветанов трябва да свиква с мисълта, че български политици могат да се срещат свободно и в негово отсъствие”, заяви пред журналисти в Букурещ Румен Радев, който е на официална визита в северната ни съседка.\r\nОт своя страна председателят на групата на ГЕРБ в парламента прочете декларация от парламентарната трибуна, с която призова да бъде осъдено решението на президента и неговата администрация народни представители и представители на местната власт да не участват в срещата. „Задаваме си въпроса – дали президентът на страната, който при избирането му за такъв направи своите декларации и каза, че ще бъде президент на всички българи, независимо от партийната принадлежност, религия и етнос, го прави? Ако приемем, че президентът на страната е имал конфиденциален разговор с кмета и ръководството на общината, можем да приемем за нормално да не бъдат допуснати депутатите, за да чуят тази информация, която той иска да сподели, но на срещата присъстват представители от президентската институция, в това число и началникът на кабинета Иво Христов, който, доколкото сме запознати от открити източници, не притежава достъп до класифицирана информация”, заяви Цветанов. Според него на вчерашния ден, когато Свищов отбеляза 140 годни от освобождението си от турско робство, политиците е трябвало да демонстрират обединение. Цветанов коментира, че досега никой от предходните държавни глави не си е позволявал да не допуска народни представители и представители от изпълнителната власт на подобни работни срещи. „Това не е семейно частно парти”, заяви още Цветанов в декларацията си. \r\nЛидерът на БСП Корнелия Нинова защити действията на президента Радев и призова той да не бъде обвиняван в „разделение на нацията и в различно отношение към политическите лидери“. \r\nИван ЛАЗАРОВ", "date": "2017-06-28", "title": "Спор между президента Румен Радев и Цветан Цветанов след празника на Свищов (ОБЗОР)"}
{"url": "http://www.focus-news.net/news/2017/06/28/2409839/mkd-makedoniya-avstriya-preduprezhdava-za-plasheshta-islyamizatsiya-na-balkanite.html", "text": "Австрийският министър на отбраната Хан Петер Доскозил предупреди за опасността от нарастващото влияние на исляма върху страните от Югоизточна Европа, предава македонската медия \"МКД\".\r\n\"Виждаме ислямизация на Балканите, от която ни побиват тръпки\", заяви влиятелния политик от редиците на австрийските социалдемократи и добави, че такъв развой на събитията е е много тревожен. \"Силата и влиянието на ЕС на Балканите избледнява, а от друга страна Турция и Саудитска Арабия разпространяват своето влияние\", каза Доскозил и добави, че Анкара е все по-влиятелна в Косово, Албания и Сърбия. \"Според мен на  Турция вече не трябва да ѝ се позволява да изпраща свои войски в рамките на мисиите на НАТО на Балканите\", подчерта австрийският министър, смятайки, че тяхното прекомерно разполагане не е в интерес на европейците.\r\n\"Германия и други страни не могат да спрат ангажираността си на Балканите, тъй като това може да наруши крехката демокрация и баланса на силите в региона\", подчерта министърът.\r\nАвстрия, която не е членка на НАТО, в момента в рамките на програмата \"Партньорство за мир\" разполага около 700 свои войници в рамките на НАТО на Балканите. Въпреки това, след като Анкара блокира по-нататъшното участие на Австрия в тази програма поради острите критики от Виена срещу турското правителство, този брой в дългосрочен план може да се намали. Има намеци, че именно Турция би могла да запълни празнината.\r\nБалканите вече от десетилетия представляват естествено поле на интерес на ЕС. Но Европа е слабо подпомагана от САЩ. Съществуващата система бавно се разпада, а новите играчи на практика вече с единия си крак са  в областта на Балканския регион и все повече разширяват своето влияние.\r\nТурция се опитва да спечели сърцата на жителите на региона с големи реставрации на джамии в Босна и Косово, в Сараево и Баня Лука, в Призрен и Прищина, като същевременно турски компании инвестират в Босна и Херцеговина и в Южна Сърбия. В Косово, турските компании участват в хранително-вкусовата промишленост, в строителството на пътища и в енергийния сектор. Същевременно и в Албания се разпространява влиянието на Турция.\r\nФинансова помощ в милиарди евро от ЕС с години се влива на Балканите. Въпреки че Съюзът е убедително най-големият донор, това не е така в съзнанието на жителите на региона\r\n.ЕС още през 2003 г. обеща на страните от Западните Балкани те да станат негови членове, но редица страни са разочаровани, защото процесът на преговори е много труден там, където изобщо има такъв. От друга страна, от Брюксел постоянно повтарят, че Балканите трябва ефективно да се борят с корупцията и да извършат реални реформи. Виктор Турмаков", "date": "2017-06-28", "title": "\"МКД\" (Македония): Австрия предупреждава за \"плашеща\" ислямизация на Балканите"}
{"url": "http://www.focus-news.net/news/2017/06/28/2409842/romeo-shatev-targovsko-promishlena-palata-blagoevgrad-biznesat-v-momenta-e-po-dobre-otkolkoto-prez-predishnite-mesetsi.html", "text": "Бизнесът в момента е по-добре отколкото през предишните месеци. Това каза за Радио „Фокус“ - Пирин Ромео Шатев, председател на Търговско-промишлена палата – Благоевград. Той отбеляза, че проблемът с търсенето на работна ръка се утежнява с всяка изминала година. По думите му не достигат добре квалифицирани и работещи специалисти почти във всички отрасли на икономиката. Според него Благоевград стои добре на картата на бизнеса в България, защото ние сме поне в първата десятка. Шатев подчерта, че тук има една картина, която се изкривява, защото в Благоевград бизнесът е шарен – има малки, средни и големи предприятия, има селско стопанство, туризъм, шивашка промишленост, докато има други области в страната, където има големи обекти като АЕЦ-Козлодуй, като ТЕЦ-овете и мините, които променят коренно представата за тези области. Той посочи, че в Благоевградска област нещата са по-реални, защото всичко минава през пазара и няма монополни структури, които да изкривяват показателите.\r\nНатали СТЕФАНОВА", "date": "2017-06-28", "title": "Ромео Шатев, Търговско-промишлена палата – Благоевград: Бизнесът в момента е по-добре отколкото през предишните месеци"}
{"url": "http://www.focus-news.net/news/2017/06/28/2409814/vmro-dpmne-kakvo-znae-nikola-dimitrov-koeto-makedonskite-grazhdani-ne-znayat-i-na-kakvo-se-e-saglasil-zoran-zaev.html", "text": "Македонската опозиционна партия ВМРО-ДПМНЕ за пореден път поиска отговор за съдържанието на договора за добросъседство с България след скорошното посещение на министър-председателя Зоран Заев в София, предаде македонската медия \"Република\".\r\n\"Гражданите все още не знаят какво е договорил и обещал Заев\", сочи партията в официално свое заявление. Опозиционната партия разкритикува Заев, че не е осъдил заявленията, че подписването на договора за добросъседство ще означава край за македонизма.\r\n\"Заев заяви в София, че ще има заличаване на определени части от историята на Република Македония, без да каже кой ще реши какво ще се заличава. Заев обвини собствената си държава, чийто министър-председател е, за разпространяване на национализъм и омраза, без да каже към кого Македония разпространява национализъм. Докато Заев обвиняваше Македония за национализъм, не е отделил време за осъждане на изявленията на председателя на българския Национален исторически музей Божидар Димитров, който е радостен от факта, че Заев е заявил, че македонците и българите са един и същ народ, за когото македонският език е български диалект, а подписването на договора за добросъседство ще означава край на македонизма\" се казва в партийното заявление.\r\nВМРО-ДПМНЕ пита \"какво знае външният Димитров, което македонските граждани да не знаят и на какво се е съгласил Заев, за да бъде Димитров твърдо убеден, че неговото изпълнение ще означава край за македонизма?\"\r\nВМРО-ДПМНЕ подчертава, че е за изграждане на добросъседски отношения с всички съседи на Македония, основани на взаимно уважение, но никога няма да се съгласи на нещо, което е в противоречие с македонските държавни и национални интереси. Виктор Турмаков", "date": "2017-06-28", "title": "ВМРО-ДПМНЕ: Какво знае Никола Димитров, което македонските граждани не знаят и на какво се е съгласил Зоран Заев"}
{"url": "http://www.focus-news.net/news/2017/06/28/2409840/dimitar-margaritov-kzp-podpisvaneto-na-obsht-memorandum-za-savmestna-deynost-mezhdu-institutsiite-s-otnoshenie-kam-kontrola-na-opasnite-stoki-bi-podobril-prevantivnata-deynost-za-nedopuskaneto-im-na-pazara.html", "text": "Подписването на общ меморандум за съвместна дейност между всички институции, имащи отношение към контрола на опасните стоки, би подобрил координацията, а от там и превантивната дейност за недопускането им  на българския  пазар. Това каза в интервю за Радио \"Фокус\" Димитър Маргаритов председател на Комисията за защита на потребителите по повод участието му в заседание на Комисията по икономическа политика, където е предложена тази идея. Той допълни още, че сигналите, които най-често постъпват в КЗП от потребителите са за нарушения на  туроператорските фирми. „Тук става въпрос и за някой нелоялни търговски практики, свързани с категоризацията и рекламирането на хотелите, като по – високо категорийни от колкото те всъщност са. Става въпрос понякога и за административни нарушения, като например в заведение може да се даде меню на което цените всъщност да са в евро, но това да бъде разбрано от клиента доста по- късно. Апелът ми към самите търговци е да спазват изискванията на закона, защото би трябвало да знаят, че само така сезонът ще бъде достатъчно дълъг и ще могат да разчитат тези хора да се върнат отново при тях“, допълни Димитър Маргаритов. Той допълни, че в началото на летния туристически сезон всички институции полагат усилия да има съгласуваност на действията, което ще спомогне за по-добър контрол.", "date": "2017-06-28", "title": "Димитър Маргаритов, КЗП: Подписването на общ меморандум за съвместна дейност между институциите, с отношение към контрола на опасните стоки, би подобрил превантивната дейност за недопускането им  на пазара"}
{"url": "http://www.focus-news.net/news/2017/06/28/2409809/vmro-dpmne-da-se-obyavi-sporazumenieto-s-balgariya.html", "text": "Според македонската опозиционна партия ВМРО-ДПМНЕ министър-председателят Зорад Заев трябва да обяви кои точно термини от историята на страната трябва да се премахнат от учебниците по история, за което той спомена по време на посещението си в България, предаде македонската медия \"МРТ\"\r\n28.06.2017 13:23\r\n\"Една седмица мина от посещението на Заев на София, а гражданите все още не знаят какво договарял\", пише в официално заявление на ВМРО-ДПМНЕ. \"В предизборната кампания той обеща прозрачност, но според видяното, това не е така\", смята опозицията.\r\n\"Заев заяви в София, че ще се заличават някои термини от историята на Република Македония, но не е уточни кои точно. ВМРО-ДПМНЕ смята, че изграждането на добросъседски отношения трябва да се основава на взаимно уважение, а не противоречие на националните интереси\", смята партията. Виктор Турмаков", "date": "2017-06-28", "title": "ВМРО-ДПМНЕ: Да се ​​обяви споразумението с България"}
{"url": "http://www.focus-news.net/news/2017/06/28/2409811/ekaterina-zaharieva-zapadnite-balkani-shte-bade-prioritet-po-vreme-na-balgarskoto-predsedatelstvo-na-es.html", "text": "Българският външен министър Екатерина Захариева заяви, че основен външнополитически приоритет на България по време на нейното председателство на Европейския съвет ще бъде въпросът за Западните Балкани, предаде македонската медия \"Стандард\" \r\n\"За България е изключително важно да имаме стабилни, демократични, икономически проспериращи съседи и една от амбициите на България е провеждането на срещи и съставянето на ясен план според заслугите на всяка от страните от Западните Балкани\", заяви Захариева.\r\nМинистърът посочи, че в рамките на триото Естония-България-Австрия за предстоящото председателство на Европейския съвет държавите са се обединили около пет основни въпроса в рамките на тяхната 18-месечна програма, която обединява трите шестмесечни периода, определени за всяка от страните. Това са въпросите за икономическото развитие и работни места, защитата на правата на европейските граждани, изграждане на енергийна съюз и политики за климата, сигурност и правосъдие, миграцията и ролята на Европа като фактор на международната сцена, в които влиза и въпросът за Западните Балкани Виктор Турмаков", "date": "2017-06-28", "title": "Екатерина Захариева: Западните Балкани ще бъде приоритет по време на българското председателство на ЕС"}
{"url": "http://www.focus-news.net/news/2017/06/28/2409843/faktor-makedoniya-avstriyskiyat-ministar-na-otbranata-e-zagrizhen-ot-islyamizatsiyata-na-balkanite-i-ot-vliyanieto-na-turtsiya.html", "text": "Според австрийския министър на отбраната Ханс-Петер Доскозил има реална опасност от нарастващото влияние на исляма в страните от Югоизточна Европа, предаде македонското издание \"Фактор\".\r\n\"Виждаме ислямизация на Балканите, от която ни побиват тръпки\", заяви Доскозил. Според него, силата и влиянието на ЕС на Балканите избледняват, а от друга страна Турция и Саудитска Арабия разпространяват своето влияние. Министърът смята, че Анкара е много влиятелна на Косово, Албания и Сърбия.\r\nТурция се опитва да спечели жителите на региона с възстановяване на джамии в Босна и Косово, в Сараево и Баня Лука, както и в Призрен и в Прищина, като същевременно инвестира в бизнес в Босна и в южната част на Сърбия. В Косово,турски компании се намират в хранително-вкусовата промишленост, в строителство на пътища и в енергийния сектор. В Албания също се разпространява влиянието на Турция. Виктор Турмаков", "date": "2017-06-28", "title": "\"Фактор\" (Македония): Австрийският министър на отбраната е загрижен от ислямизацията на Балканите и от влиянието на Турция"}
{"url": "http://www.focus-news.net/news/2017/06/28/2409841/16-hrani-sa-sas-znachitelno-po-visoki-tseni-v-balgariya-v-sravnenie-s-avstriya-i-germaniya-obzor.html", "text": "16 храни са със значително по-високи цени в България в сравнение с Австрия и Германия. Данните съобщи министърът на земеделието и храните Румен Порожанов. Това са резултатите от проверката на Българската агенция по храните за това дали има разлика в качеството на едни и същи храни, които се продават у нас и в Западна Европа.  Анализът бе възложен на министъра по време на извънредното правителствено заседание преди месец. Според министър Порожанов най-фрапантни са случаите с 2 вида детски пюрета, тъй като за единия цената е с около 90% по-висока, а за другия – 107%.  По думите му по-високи цени в рамките на диапазон между 20% и 70% се наблюдава при млечните продукти, определени сирена и шоколадови продукти от различно естество. Министър Порожанов поясни, че са  обследвани 31 продукта от 5 вида категории, като тези продукти са били закупени в Австрия и Германия и идентичните в същите вериги в България. Министърът коментира, че един и същ продукт в определени съдържания се различава на пазарите в Централна и Източна Европа. В анализа на съдържанието има 7 продукта с различни съставки. При анализа на вкус, консистенция при 3 от продуктите се е появила определена разлика.  По думите му  около 20% от храните имат различни съставки. Порожанов уточни, че темата за двойствения стандарт на храните ще бъде представена на следващото заседание на Съвета на министрите, което ще бъде на 17-18 юли. Министърът поясни, че действията на правителството ще бъдат съвместни с тези на Словакия, Чехия, Унгария и др. страни и ще са насочени към комисаря по защита на потребителите за създаването на ред и режим, който да има еднакво предлагане на качеството и съставките на храните на единния европейски пазар.  По-рано през деня директорът на БАБХ поясни, че според  сравнителния анализ между продуктите има разлики между хранителните продукти на българския пазар и на този в страните от Западна Европа. По думите му най-сериозни са разминаванията при млечните продукти, шоколадите и в детските храни. Той поясни, че разлики не са открити само при местните продукти. В газираните напитки на нашия пазар има глюкозо-фруктозен сироп вместо захар. В енергийните напитки пък има по-нисък процент кофеин спрямо същите марки в Германия. При натуралните плодови сокове са открити следните различия – в Западна Европа сокът действително е 100%, а на нашия пазар – 97%.", "date": "2017-06-28", "title": "16 храни са със значително по-високи цени в България в сравнение с Австрия и Германия (ОБЗОР)"}
{"url": "http://www.focus-news.net/news/2017/06/28/2409845/veliko-tarnovo-otchita-se-spad-na-bezrabotitsata-v-obshtina-svishtov.html", "text": "Безработицата в община Свищов спада. Това съобщи за Радио „Фокус“ – Велико Търново Таня Гуцева, директор на местната Дирекция „Бюро по труда“.  През месец май в община Свищов се наблюдава тенденция на спад в броя на регистрираните безработни. В края на месеца те са 1015  души, което представлява намаление спрямо предходен месец със 78 души. „Равнището на безработица пада с 1,1 пункта и в края на месеца е 6.5 % /при 7.1 % на национално ниво/. През същия период на предходната година броят на безработните е бил 1114 души или с 99 души повече от сегашния, а равнището е било 7,1 %“, посочи Таня Гуцева.\r\nНадежда КРЪСТЕВА", "date": "2017-06-28", "title": "Велико Търново: Отчита се спад на безработицата в община Свищов"}
{"url": "http://www.focus-news.net/news/2017/06/28/2409846/minko-kaftanski-direktor-na-oi-starinen-plovdiv-nablyudava-se-zasilen-interes-ot-turisti-kam-obektite-v-stariya-grad.html", "text": "Наблюдава се засилен интерес от туристи към обектите в Стария град. Това съобщи за Радио „Фокус“ - Пловдив директорът на общински институт „Старинен Пловдив“ Минко Кафтански. По думите му все повече туристи посещават Стария град през последните месеци.  Минко Кафтански посочи, че обновената къща „Клианти“ е посетена от над 600 души. В това число влиза  и посещението на дипломатическия корпус, представителите на който бяха сред първите посетители на емблематичната за града къща. Директорът на ОИ „Старинен Пловдив“ отбеляза, че за сега не се предвижда друга емблематична сграда  – Антовата къща да отвори врати за туристи. „За сега там се провеждат, сватбени церемонии, семинари и симпозиуми. Удобна е къщата за такива събития, но за туристи не сме помислили“, добави още Кафтански. Той призна, че е подготвил писмо, с което ще поиска от общинския съвет и общината да се увеличи с още поне 3-ма души щата на служителите в общинския институт. По този начин ще бъде сформиран екип, който да отговаря изцяло за къща „Клианти“, уточни Кафтански.\r\nКристиян ГАРОВ", "date": "2017-06-28", "title": "Минко Кафтански, директор на ОИ „Старинен Пловдив“: Наблюдава се засилен интерес от туристи към обектите в Стария град"}
{"url": "http://www.focus-news.net/news/2017/06/28/2409844/koordinatsionniyat-tsentar-za-vrazka-s-balgarite-v-ukrayna-provede-parvoto-si-zasedanie-v-ministerski-savet-obzor.html", "text": "На проведеното първо заседание на Координационния център за връзка с българите в Украйна, което бе закрито за медиите, вицепремиерът Валери Симеонов е уверил представители на българските общности в Украйна, че те не са и никога няма да бъдат забравени от българската държава. Заседанието е било водено от председателя на Държавната агенция за българите в чужбина (ДАБЧ) Петър Харалампиев, който е представил приоритетите на българското правителство относно подкрепата към и отношенията с българските исторически общности зад граница и по-специално Украйна. На срещата са присъствали Антон Киссе – председател на Асоциацията на българите в Украйна и народен представител в Украинската Рада, както и министри, зам.-министри и представители от Министерство на вътрешните работи, Министерство на външните работи, Министерство на образованието и науката, Министерство на труда и социалната политика, Министерство на регионалното развитие и благоустройството, Министерство на правосъдието, ДАНС, Държавна агенция за бежанците, народни представители от Комисия по политиките за българите в чужбина.\r\nОбсъдили са се конкретни въпроси и мерки, включително добри практики за осигуряване на заетост и заселване на българи от Украйна в Гурково, Раковски и други населени места в България, повишаване на възможностите за работа на бесарабски българи в сектор „Туризъм“, от които вече са се възползвали над 6 000 души, сътрудничество с работодатели за осигуряване на квалифицирана работна ръка от българските исторически общности зад граница и решения за облекчаване на процедурите за получаване на статут на постоянно пребиваващи в България, както и активното използване на „горещ“ телефон и email, които ще бъдат използвани от българските исторически общности в Украйна за подаване на сигнали, касаещи широк кръг обстоятелства, въпроси и рискове.\r\nПредседателят на Държавната агенция за българите в чужбина е поставил особен акцент върху въпросите, касаещи облекчаването на режимите и финансовите ангажименти на българите от историческите ни общности в Украйна при кандидатстване в български висши учебни заведения. От своя страна заместник министър-председателят Валери Симеонов е поел личен ангажимент да контролира облекчаването на административните процедури и да се повиши капацитетът на съответните институции, за да може българите от Украйна да получат адекватно и бързо обслужване.\r\nНа брифинг Валери Симеонов даде повече подробности относно срещата, като уточни, че вече желаещите да работят в България за срок от 90 дни получават правомощия за 7 дни. По думите му коалиционното правителство на ГЕРБ и „Обединени патриоти“ по съвсем естествени причини извършва и редица патриотични неща, ориентирани към сънародниците ни зад граница. Той обясни, че вече е облекчен режимът за наемане на работници до 90 дни. Симеонов подчерта, че вече е факт и това, че с разпореждане на МВнР, в консулските служби вече са премахнати всякакви посредници на визи и работни места. „Говоря конкретно за Украйна, тъй като там могат да се входират документи само лично, евентуално с нотариална заверка и по никакъв друг начин. Голяма част от тези 6000 човека, които имаха предварително сключени договори от Украйна, за да работят по Черноморието, вече са тук и ще облекчат работата на туристическия бранш, който както знаете се задъхва от недостиг на работна ръка и от голям прилив на туристи. Дай Боже всеки му“, каза още Валери Симеонов.\r\nТой допълни, че вече има предварителни разговори и се подготвя икономически разчет за възстановяването на връзката между Силистра и Измаил, която ще бъде регулярна, седмична и ще даде възможност за постоянна връзка с нашите сънародници. Според него към момента движението с автобус е нещо като „пътуване през ада“, поради изключително лошите пътища, особено в Молдова. Симеонов пое като ангажимент в качеството си на вицепремиер за в бъдеще да бъдат извършени законодателни промени в Закона за българите в чужбина, както и в Закона за българското гражданство. По думите му тези промени се подготвят и ще бъдат готови до дни. Той подчерта, че има пълното съдействие на Министерството на правосъдието така, че да се облекчи режимът за получаване на българско гражданство. Вицепремиерът допълни, че към момента има натрупани над 56 000 забавени заявления и добави, че присъствието на патриоти в това управление, дава тласък.\r\nПредседателят на Асоциацията на българите в Украйна и народен представител в Украинската Рада Антон Киссе заяви, че българите от Украйна имат голямо желание да се реализират в България. Той благодари на правителството на в България и на Валери Симеонов за срещата. Според него по този начин са дали нов импулс за перспективата за работа. \r\nПредседателят на Държавната агенция за българите в чужбина (ДАБЧ) Петър Харалампиев коментира, че се е обсъдило това да се задълбочи все повече работата с българските общности в Украйна и да се създават облекчения за тяхното постоянно пребиваване в България, което да бъде насочено и с улесняване възможностите за започване на работа в България. По думите му огромна част от българските работодатели са готови да приемат работници от Украйна и ще се работи в това правителство да се обръща все повече внимание на българите в чужбина. \r\nСобственикът на фирмата „Булметал“ в гр. Гурково Кольо Атанасов посочи, че това е била полезна възможност да изяви опита, който е събрал. Според него няма нищо по-естествено от това България да потърси начин да „прибере чедата си“. По думите му ще бъде създадена една база данни с фирми, които търсят възможност да приемат български сънародници от чужбина като работници, като всичко това ще бъде систематизирано и предоставено на ДАБЧ. Той изрази надежда, че ще бъдат премахнати всякакви посредници или т.нар. „търговци в храма“. „Нихилизма също присъства навсякъде, но на днешната среща той отсъстваше“, каза още Кольо Атанасов.\r\nЛюба АЛЕКСИЕВА", "date": "2017-06-28", "title": "Координационният център за връзка с българите в Украйна проведе първото си заседание в Министерски съвет (ОБЗОР)"}
{"url": "http://www.focus-news.net/news/2017/06/28/2409852/plovdiv-zapochvat-proverki-za-nezakonni-smetishta-v-kv-stolipinovo-v-grada.html", "text": "Започват проверки за незаконни сметища в кв. \"Столипиново\" в Пловдив, като нарушителите ще бъдат санкционирани. Това съобщи за Радио „Фокус” Пловдив Николай Чунчуков, кмет на район „Източен”. На специално организирана среща между представители на районното кметство, Общински инспекторат, Общинска охрана, ОП „Чистота“ и VІ Районното управление на полицията са били обсъдени съвместни превантивни мерки, с цел подобряване реда и чистотата в района. Ще се проверяват и местата по река Марица, в \"Столипиново\", където често се палят гуми на открито. Ще има строги санкции за недопускане замърсяване на районна. По думите на районния кмет такива случаи скоро не е имало, но мерките са превантивни. „Тъй като районът е по-специфичен работата изисква по-голяма гъвкавост”, каза Чунчуков. Той уточни, че в последно време са намалели и случаите на изхвърлянето на отпадъци пред блоковете в квартала. „Обнадеждени сме, тъй като хората, които живеят там сами проявяват нетърпимост към това и си почистват пространствата”, обясни Чунчуков.\r\nГлобите ги налага Общински инспекторат в зависимост от нарушенията. В района ще се следи и за паркирането върху тротоарни настилки и в тревни площи. Засега има много такива случаи.\r\n\"Работните срещи са вече традиция, но и извън тях всекидневно контактуваме за разрешаването на конкретни проблеми. Постигнахме положителни резултати, но все още имаме много предизвикателства“, коментира Николай Чунчуков.\r\nЦветана ТОНЧЕВА", "date": "2017-06-28", "title": "Пловдив: Започват проверки за незаконни сметища в кв. \"Столипиново\" в града"}
{"url": "http://www.focus-news.net/news/2017/06/28/2409849/afp-napadnatite-v-libiya-sluzhiteli-na-oon-sa-osvobodeni-nepokatnati.html", "text": "Генерал Найми ал Накуа от либийската президентска гвардия съобщи, че седмината членове на мисията на ООН в Либия са освободени непокътнати, часове след като въоръжени лица нападнаха конвоя им и ги задържаха на около 50 км. от Триполи, предаде  AFP.\r\n„Та са освободени. Те са в безопасност и в момента са на път към летище „Митига“ в столицата Триполи“, заяви генерал Ал Накуа.  Виктор Турмаков", "date": "2017-06-28", "title": "AFP: Нападнатите в Либия служители на ООН са освободени непокътнати"}
{"url": "http://www.focus-news.net/news/2017/06/28/2409847/sergey-lavrov-raznoglasiyata-ne-tryabva-da-badat-prepyatstvie-za-dialoga-mezhdu-rusiya-i-zapada.html", "text": "Руският министър на външните работи Сергей Лавров заяви, че разногласията не трябва да са препятствие за диалога между Русия и страните от Запада, предаде ТАСС.\r\n„Все повече и повече хора и от Изток, и от Запад искат нормални отношения, но политиката се определя от тези, които вземат решения в съответните столици“, отбеляза Лавров. „Разбира се, при всяка ситуация има възможност за постигане на съгласие“, добави той.\r\nМинистърът посочи, че въпреки, че Русия бива обвинявана за всичко, което се случва и в Европа, и в САЩ, и в Близкия изток, подобни обвинения не се придружават и с един факт“. „И относно хакерите, и относно химическото оръжие, и относно Украйна“, заключи той.  Виктор Турмаков", "date": "2017-06-28", "title": "Сергей Лавров: Разногласията не трябва да бъдат препятствие за диалога между Русия и Запада"}
{"url": "http://www.focus-news.net/news/2017/06/28/2409817/denko-maleski-bivsh-vanshen-ministar-na-makedoniya-pomirenie-mezhdu-makedontsite-i-balgarite.html", "text": "Бившият македонски външен министър Денко Малески в свой коментар в македонската медия ОКНО заяви, че до помирение между македонците и българите ще се стигне, когато двата народа започнат да празнуват общата си история и когато българите едновременно с това признаят уникалността на македонската нация.  \r\n\"Помирението трябва да бъде искрено и изчерпателно. И накрая, само така може да се стигне до помирение между народите. Хитрините от типа македонските историци да говорят това, което са говорили досега, а политиците ще решават проблема политически няма да мине нито при едната, нито при другата страна. Така е с помирението с България, така е и с помирението с Гърция\", сочи Малески. \r\n\"Разтревожен и объркан македонският историк не може да разбере, че ще трябва да напусне една линия на мислене, която е произвела стотици и стотици научни трудове от 1945 до днес. Той не забелязва, че македонската политическа и правна мисъл в началото на деветдесетте години, трябваше да се откаже от всички свои основни части, в допълнение към новата политическа мисъл в която марксизмът и ленинизмът се превърнаха просто в една от всичките глави от човешката мисъл. Никой не се пита колко ли документи за самоуправлението и \"Обединения труд\", с които са се придобивали научни звания и политически отличия, са  завършили на бунището\", пише бившият външен министър на Македония.\r\n\"Промяната е наложителна, за да станем част от демократична Европа. Не успях да намеря писмени думи от спора между баща ми Владо Малески и един македонски историк и академик от първите десетилетия от създаването на Македонската държава и съвременната македонска нация, но помня негов  коментар, че е незаконно за един академик, пишейки нашата история, да изтрие думата българин и да я замени с думата македонец. От историците се очаква да направят повече. Особено днес, когато историците не са защитници на националната кауза, а търсачи на истината\", смята Малески.\r\n\"В обширното проучване на средновековния Балкани на един американски учен, което четох едно лято някъде през осемдесетте авторът решително застана в защита на обективната историческа истина за съществуването на македонската нация и държава. Но едновременно, той настани Македония в групата на страните, които нямат корени в Средновековието. От южнославянските, освен македонската той спомена и словенската нация, като страни, които не могат да се позоват  на своя средновековна държава. Голяма работа! Не виждам, на словенците им е зле в НАТО и ЕС. А ние? Сега, в търсене на обективната историческа истина, трябва да минем пътя обратно от Александър Велики, цар на Елините, чрез Самуил, цар на българите, до началото на създаването на нашата млада и смела нация и държава: Мисирков, Освободителната война и АСНОМ. Ето така ще се примирим със съседите\", категоричен е политикът. Виктор Турмаков", "date": "2017-06-28", "title": "Денко Малески, бивш външен министър на Македония: Помирение между македонците и българите"}
{"url": "http://www.focus-news.net/news/2017/06/28/2409853/kyustendil-praznitsite-na-grada-i-turisticheskite-obekti-se-predstavyat-v-nova-informatsionna-broshura.html", "text": "Празниците на Кюстендил и туристическите обекти се представят в нова информационна брошура. Това каза пред Радио „Фокус” – Кюстендил Дима Укалска, началник на отдел „Култура и духовно развитие” в Община Кюстендил. Брошурата е с първоначален тираж от 5 хиляди броя. Тя представя утвърдените във времето празници – „Кюстендилска пролет”, „Панагия”, Празникът на плодородието и Празникът на черешата. Включени са и други значими за града културни събития, провеждани през годината. „Брошурата е с нова визия, съдържа позната информация. В брошурата се поставя и картата на Кюстендил. Тя се раздава на гостите на града, на участниците в различните програми, а целта е реклама и развитие на събитийния туризъм”, каза Дима Укалска. Брошурата съдържа информация на два езика – български и английски.\r\nВенцеслав ИЛЧЕВ", "date": "2017-06-28", "title": "Кюстендил: Празниците на града и туристическите обекти се представят в нова информационна брошура"}
{"url": "http://www.focus-news.net/news/2017/06/28/2409848/pravitelstvoto-otpuska-dopalnitelni-sredstva-za-sigurnost-po-vreme-na-balgarskoto-predsedatelstvo-na-saveta-na-es-obzor.html", "text": "Правителството одобри допълнителни разходи/трансфери за 2017 г. за изпълнение на мерки за сигурност и обезпечаване на събитията при провеждане на българското председателство на Съвета на ЕС 2018 г. Това стана по време на днешното редовното правителствено заседание. По бюджета на Министерството на вътрешните работи за 2017 г. се разпределят 9,5 млн. лв., по бюджета на Държавна агенция „Национална сигурност“ (ДАНС) - 500 000 лв., а по бюджета на Столична община - 2 млн. лв.\r\nЦелта е да бъдат осигурени минималните изисквания, отнасящи се до подобряване на радиопокритието и капацитета на съществуващата радиокомуникационна среда на територията на София и в сградата на НДК. Ще се подобри оперативната съвместимост и комуникация между различните институции, свързани с организацията и провеждането на Председателството – МВР, НСО, ДАНС, Министерски съвет, Министерство за Българското председателство на Съвета на ЕС и НДК.\r\nСъщо така ще се осигури единна платформа за интегриране на системите за видеонаблюдение и обмен на информация със системите на СДВР, Столична община, летище София и НДК. Платформата ще осигури интеграция на системи и различни източници на информация, надграждането с аналитични функционалност, последващо автоматично свързване с регистри и автоматично генериране на аларми на база предварително дефинирани сценарии и модели за поведение. За целите на Председателството системата ще бъде интегрирана със системите за видеонаблюдение на НДК, Столична община, СДВР - МВР, летище София и „Метрополитен“ ЕАД. \r\nМинистърът на вътрешните работи Валентин Радев даде подробности на брифинг след правителственото заседание, като уточни, че дълго време в продължение на месец и половина се е обсъждало какви да бъдат средствата, които да бъдат отпуснати за осигуряване на тази сигурност. По думите му са били направени различни разчети и оптимизации на средствата няколко пъти. Радев уточни, че до средата на месец юли трябва да се обявят обществените поръчки за много от нещата, които трябва да бъдат закупени, а месец преди самото председателство да бъдат сработени по между си всички системи за видеонаблюдение и радио връзка.\r\nЛюба АЛЕКСИЕВА", "date": "2017-06-28", "title": "Правителството отпуска допълнителни средства за сигурност по време на Българското председателство на Съвета на ЕС (ОБЗОР)"}
{"url": "http://www.focus-news.net/news/2017/06/28/2409854/nimh-nay-visokata-temperatura-dnes-e-otchetena-v-sandanski-37-gradusa.html", "text": "Най-високата температура днес е отчетена в Сандански - 37 градуса. Това съобщиха за Агенция „Фокус“ от Националния институт за метеорология и хидрология (НИМХ). 36 градуса е измерената температура в Благоевград, в Кюстендил и Пазарджик – 35 градуса. Очаква се утре да бъде още по-топло, като не е изключено на места в северна България температурите да бъдат над 40 градуса.\r\nСтефан ПЕТРОВ", "date": "2017-06-28", "title": "НИМХ: Най-високата температура днес е отчетена в Сандански - 37 градуса"}
{"url": "http://www.focus-news.net/news/2017/06/28/2409858/afp-sasht-predpriemat-oshte-po-strogi-merki-za-sigurnost-pri-poletite.html", "text": "Администрацията на САЩ ще предприеме нови, още по-строги мерки за сигурност по отношение на полетите до САЩ, съобщава AFP.\r\nМерките включват тотална забрана на лаптопите и таблетите в пътническия салон на самолетите, обяви в сряда секретарят по вътрешната сигурност на САЩ Джон Кели.\r\nВ момента забраната е в сила за 10 мюсюлмански държави с директни полети до САЩ.\r\nСилите за сигурност твърдят, че е възможно взривно устройство да бъде маскирано като батерия на лаптоп или таблет. \r\nБолшинството от пътниците се оплакват и искат да могат да ползват електронните си устройствата, особено на по-дългите, презокеански полети. Николай Братанов", "date": "2017-06-28", "title": "AFP: САЩ предприемат още по-строги мерки за сигурност при полетите"}
{"url": "http://www.focus-news.net/news/2017/06/28/2409855/ria-novosti-ministerstvoto-na-vanshnite-raboti-na-rusiya-podgotvya-otvetni-merki-sreshtu-sasht.html", "text": "Говорителката на Министерството на външните работи на Русия Мария Захарова заяви, че Москва подготвя ответни действия в отговор на блокирането на руски дипломатически имоти в САЩ, съобщава РИА „Новости“.\r\nПрез декември 2016 г. администрацията на президента на САЩ Барак Обама въведе ограничения спрямо руските дипломатически имоти в околностите на Ню Йорк и Вашингтон . Николай Братанов", "date": "2017-06-28", "title": "РИА „Новости“: Министерството на външните работи на Русия подготвя ответни мерки срещу САЩ"}
{"url": "http://www.focus-news.net/news/2017/06/28/2409818/vmro-dpmne-prodalzhava-da-iska-ot-zoran-zaev-podrobnosti-za-dogovorenoto-v-sofiya-obzor.html", "text": "Седмица след посещението на македонския министър-председател Зоран Заев в София ВМРО-ДПМНЕ има едно и също искане: премиерът да каже на гражданите какво е договорил в София.\r\n\"Заев заяви в София, че ще има заличаване на определени части от историята на Република Македония, без да каже кой ще реши какво ще се заличава. Заев обвини собствената си държава, чийто министър-председател е, за разпространяване на национализъм и омраза, без да каже към кого Македония разпространява национализъм. Докато Заев обвиняваше Македония за национализъм, не е отделил време за осъждане на изявленията на председателя на българския Национален исторически музей Божидар Димитров, който е радостен от факта, че Заев е заявил, че македонците и българите са един и същ народ, за когото македонският език е български диалект, а подписването на договора за добросъседство ще означава край на македонизма\" се казва в партийното заявление.\r\nВМРО-ДПМНЕ пита \"какво знае външният Димитров, което македонските граждани да не знаят и на какво се е съгласил Заев, за да бъде Димитров твърдо убеден, че неговото изпълнение ще означава край за македонизма?\"\r\nВМРО-ДПМНЕ подчертава, че е за изграждане на добросъседски отношения с всички съседи на Македония, основани на взаимно уважение, но никога няма да се съгласи на нещо, което е в противоречие с македонските държавни и национални интереси.\r\nМеждувременно бившият македонски министър на външните работи Денко Малески излезе с коментар, че до помирение между македонците и българите ще се стигне, когато двата народа започнат да празнуват общата си история и когато българите едновременно с това признаят уникалността на македонската нация. \r\nСъщевременно българският външен министър Екатерина Захариева заяви, че основен външнополитически приоритет на България по време на нейното председателство на Европейския съвет ще бъде въпросът за Западните Балкани. \"За България е изключително важно да имаме стабилни, демократични, икономически проспериращи съседи и една от амбициите на България е провеждането на срещи и съставянето на ясен план според заслугите на всяка от страните от Западните Балкани\", заяви Захариева.", "date": "2017-06-28", "title": "ВМРО-ДПМНЕ продължава да иска от Зоран Заев подробности за договореното в София (ОБЗОР)"}
{"url": "http://www.focus-news.net/news/2017/06/28/2409850/plovdiv-stotitsi-izlyazoha-na-protest-v-asenovgrad-sled-napadenieto-nad-mladi-sportisti.html", "text": "Стотици излязоха на протест в Асеновград след нападението над млади спортисти в понеделник, предаде БТВ . Събитието се организира в социалните мрежи. \r\nПротестът започна мирно, но след края му хората се насочиха към ромската махала в града. Полиция и жандармерия са спрели протестиращите.\r\nВ неделя се очаква още по-голям протест по улиците на Асеновград.„Фокус“ припомня: Недоволството е срещу група мъже, които в понeделник нападнаха с колове и мотики ученици, треньори и родители. Нападнатите ученици са от отбор по кану-каяк и са тренирали на язовир „40-те извора“, когато е възникнал конфликтът, който е прераснал в масово сбиване.", "date": "2017-06-28", "title": "Пловдив: Стотици излязоха на протест в Асеновград след нападението над млади спортисти"}
{"url": "http://www.focus-news.net/news/2017/06/28/2409857/plovdiv-normalizira-se-obstanovkata-v-asenovgrad-sled-protesta.html", "text": "Нормализира се обстановката в Асеновград след протеста тази вечер. Това съобщи за Радио \"Фокус\" Пловдив говорителят на ОДМВР в Пловдив. До сблъсъци не се е стигнало. Няма и пострадали граждани. В града остават служители на жандармерията, специализирани полицейски сили и служители на Районното управление, които да осигуряват обществения ред и спокойствие.\r\nСтотици излязоха на протест тази вечер, като се организираха в социалните мрежи. Недоволството е срещу група роми, които в понеделник след конфликт нападнаха с колове и мотики ученици, треньори и родители от отбора по кану-каяк, докато са тренирали на язовир „40-те извора“.\r\nЦветана ТОНЧЕВА", "date": "2017-06-28", "title": "Пловдив: Нормализира се обстановката в Асеновград след протеста"}
