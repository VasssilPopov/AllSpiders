{"url": "http://www.focus-news.net/news/2018/07/12/2544776/emsc-zemetresenie-s-magnitud-36-po-skalata-na-rihter-e-registrirano-v-zapadna-turtsiya.html", "text": "Земетресение с магнитуд 3.6 по скалата на Рихтер е регистрирано в западната част на Турция, показва справка на интернет страницата на   Европейския средиземноморски сеизмологичен център (EMSC) . \r\nЗеметресението е регистрирано в 22:56 часа на дълбочина от 10 км. Епицентърът е на 69 км от Измир. \r\nНяма данни за жертви и материални щети.  Йонислав Дочев", "date": "2018.07.12", "title": "EMSC: Земетресение с магнитуд 3.6 по скалата на Рихтер е регистрирано в Западна Турция"}
{"url": "http://www.focus-news.net/news/2018/07/12/2544744/blagoevgrad-dva-sa-kraynite-srokove-za-kandidatstvane-po-protsedurata-nasarchavane-na-predpriemachestvoto.html", "text": "Два са крайните срокове за кандидатстване по процедурата „Насърчаване на предприемачеството“. Това съобщи за  Радио „Фокус“ – Пирин  Елена Михова, експерт в Областен информационен център – Благоевград във връзка с  проведената среща с бизнеса от региона за представяне на процедурата, организирана от Главна дирекция „Европейски фондове за конкурентоспособност” – Управляващ орган на ОП „Иновации и конкурентоспособност” 2014-2020. Срещата в Благоевград беше последна от информационната кампания на УО на ОПИК за представяне на процедурата в 10 града в цялата страна. Експертите прогнозират, че в рамките на процедурата ще бъдат подадени над 2 000 проекта. „По време на срещата бяха представени и насоките за кандидатстване пред потенциални бенефициенти. На място им бе отговорено и на всички поставени въпроси“, обясни Михова. \r\nПредприемачите, желаещи да кандидатстват с проектни предложения, трябва да са регистрирани по Търговския закон след 31 декември 2016 г., като допустими за участие са и новорегистрирани фирми и организации. Общият размер на безвъзмездната финансова помощ по процедурата е 67 227 768 лв., като минималният размер на заявената безвъзмездна финансова помощ за един проект е 50 000 лв., а максималният – 200 000 лв. Максималният интензитет на помощта е 80%. Допустими за финансиране разходи са за възнаграждения на персонал, закупуване на техника и оборудване, необходими за изпълнение на заложената в проекта бизнес идея, наем на помещения, софтуер и други. \r\nПроцедурата е с два крайни срока за кандидатстване – 16.30 часа на 5 септември 2018 г. и 16.30 часа на 7 ноември 2018 г., в зависимост от това, в кой сектор попада дейността на предприятието – кандидат. Кандидатстването става по електронен път чрез платформата ИСУН 2020. \r\nЛивия НИНОВА", "date": "2018.07.12", "title": "Благоевград: Два са крайните срокове за кандидатстване по процедурата „Насърчаване на предприемачеството“"}
{"url": "http://www.focus-news.net/news/2018/07/12/2544743/sport-pochina-legendata-na-tsska-dimitar-marashliev.html", "text": "На 70-годишна възраст почина легендата на ЦСКА Димитър Марашлиев. Той започва кариерата си в най-титулувания български клуб през 1966 година и играе за него 10 години, в които изиграва 244 мача и отбелязва 73 гола, а има и 8 мача с националната фланелка на България, в които отбелязва 3 попадения. Шесткратен шампион на България и четирикратен носител на Купата. Именно Марашлиев вкарвав един от головете, с които ЦСКА побеждава действащият носител на КЕШ Аякс и го елиминира през 1973 година. Екипът на Агенция „Фокус“ изказва съболезнования на семейството и близките на легендарния футболист.", "date": "2018.07.12", "title": "Спорт: Почина легендата на ЦСКА Димитър Марашлиев"}
{"url": "http://www.focus-news.net/news/2018/07/12/2544746/krasimira-anastasova-kmet-na-dolni-chiflik-raboti-se-po-izpalnenieto-na-proekta-za-rekonstruktsiya-i-rehabilitatsiya-na-ulichna-mrezha.html", "text": "Работи се по изпълнението на проекта за реконструкция и рехабилитация на улична мрежа в град Долни чифлик и село Старо Оряхово. Това каза за  Радио „Фокус“ – Варна  кметът на Община Долни чифлик Красимира Анастасова. Проектът се изпълнява по Програмата за развитие на селските райони 2014-2020, подмярка 7.2. „Инвестиции в създаването, подобряването или разширяването на всички видове малка по мащаби инфраструктура”, като общата му стойност е близо 2 млн. лева.  \r\nДейностите по проекта включват  9 753, 98 кв. м цялостно преасфалтиране и подмяна на 3 800,01 кв. м тротоар по ул. „ Кирил и Методий” в село Старо Оряхово, 4 689 кв. м цялостно преасфалтиране и подмяна на 3 621,80 кв. м тротоар по ул. „Демокрация”, 2 655,69 кв. м цялостно преасфалтиране и подмяна на 1 986,42 кв. м тротоар по ул. „Армейска”, 2 189,75 кв. м цялостно преасфалтиране и подмяна на 1 491,73 кв. м тротоар по ул. „Ив. Сокачев” и 2 061,91 кв. м цялостно преасфалтиране и подмяна на 1 104,21 кв. м тротоар по ул. „Трети март” в град Долни чифлик. Реализацията на проекта ще допринесе за подобряване на транспортната инфраструктура и качеството на живот на населението. \r\nМарияна ВАЛЕНТИНОВА", "date": "2018.07.12", "title": "Красимира Анастасова, кмет на Долни чифлик: Работи се по изпълнението на проекта за реконструкция и рехабилитация на улична мрежа"}
{"url": "http://www.focus-news.net/news/2018/07/12/2544749/planinski-spasiteli-ot-blagoevgrad-provezhdat-tezhka-operatsiya-po-spasyavaneto-na-17-godishen-belgiyski-skaut-v-rila.html", "text": "Планински спасители от Благоевград провеждат тежка операция по спасяването на 17-годишен белгийски скаут в Рила. Това съобщиха за  Радио „Фокус“ - Пирин  от ПСС-Благоевград. Група от 27 души на възраст 17-18 години са се движили по маршрута от Рилския манастир до Рилски езера. При изкачването си на 900 м над Рилския манастир един е от скаутитте е получил хипертонична криза. В момента спасителите от ПСС-Благоевград провеждат акцията, която най-вероятно ще продължи до сутринта, ако се наложи транспортиране на младежа. \r\nТова е същата група от белгисйки скаути, които които изоставиха 18-годишно момче, на 8 срещу 9 юли при Додов връх.  \r\nЛора КАЛЧЕВА", "date": "2018.07.12", "title": "Планински спасители от Благоевград провеждат тежка операция по спасяването на 17-годишен белгийски скаут в Рила"}
{"url": "http://www.focus-news.net/news/2018/07/12/2544752/pazardzhik-sgradata-na-chitalishteto-v-selo-dabravite-se-nuzhdae-ot-remont.html", "text": "Сградата на читалището в  село Дъбравите се нуждае от ремонт. Това каза за  Радио „Фокус“ – Пазарджик  кметът на беловското село Мария Цоклинова. Тя обясни, че трябва да се ремонтира покривът на културната институция. „За съжаление нашето село е с под 500 души население и попада в групата на най-малките населени места, за които не достигат средства. Църквата ни също трябва да се ремонтира, тъй като и нейният покрив е в окаяно състояние. Разговаряла съм със свещеника, но и там въпросът опира до брой жители и осигуряване на средства“, коментира Цоклинова. Тя допълни, че най-голямото желание на жителите на Дъбравите е да се обнови водопроводът в селото. „Имаме проект от преди 6-7 години, който е готов, но не е одобрен за финансиране. Водопроводната мрежа аварира често и затова е нужно обновяване“, уточни Цоклинова. Тя каза също, че с общи усилия поддържат чистотата в селото, а също и доброто състояние на зелените площи. \r\nВаня НИКОЛОВА", "date": "2018.07.12", "title": "Пазарджик: Сградата на читалището в село Дъбравите се нуждае от ремонт"}
{"url": "http://www.focus-news.net/news/2018/07/12/2544754/sport-serina-uilyams-e-na-final-na-uimbaldan-sled-20-nad-germankata-yuliya-gyorges.html", "text": "Серина Уилямс се класира на финала на турнира от Големия шлем „Уимбълдън“ след победа с 6:2, 6:4 за 1 час и 10 минути срещу германката Юлия Гьоргес на полуфиналите. 36-годишната американка постигна 20-ия си пореден успех на най-престижния тенис турнир и е на една победа от 24-ата си титла от турнири от Големия шлем.", "date": "2018.07.12", "title": "Спорт: Серина Уилямс е на финал на „Уимбълдън“ след 2:0 над германката Юлия Гьоргес"}
{"url": "http://www.focus-news.net/news/2018/07/12/2544753/predstoyashti-mezhdunarodni-sabitiya-za-13-yuli-agentsiya-fokus.html", "text": "*** Министърът на отбраната на САЩ Джеймс Матис ще присъства на срещата на американско-адриатическата чартърна група, в която влизат Хърватия, Черна гора, Албания, Босна и Херцеговина и Македония \r\n*** Реакции след поканата на НАТО за започване на присъединителни преговори с Македония \r\n*** Президентът на Турция Реджеп Таийп Ердоган ще председателства първото заседание на кабинета си в новата президентска система на управление \r\n*** Президентът на САЩ Доналд Тръмп се среща с британския премиер Тереза Мей и ще пие чай с кралица Елизабет II. Следобед в Лондон ще се проведе мащабен протестен марш \r\n*** Ще се проведе заседание на Съветът по икономическите и финансовите дела на ЕС  \r\n*** Реакции на Европа спрямо исканията на американския президент за увеличаване на разходите за отбрана и увеличените американски вносни мита за европейски стоки \r\n*** Преди предстоящата среща между президентите на САЩ и Русия Доналд Тръмп и Владимир Путин в Хелзинки \r\n*** Бившият премиер на Пакистан Наваз Шариг ще се завърне в страната, след като бе осъден на 10 години затвор \r\n*** Държавният секретар на САЩ ще се срещне с новоизбрания президент на Мексико Мануел Лопес Обрадор \r\n***", "date": "2018.07.12", "title": "Предстоящи международни събития за 13 юли ( Агенция „Фокус“ )"}
{"url": "http://www.focus-news.net/news/2018/07/12/2544747/alsat-m-makedoniya-aliansa-za-albantsite-sas-zabelezhki-kam-dogovora-za-imeto.html", "text": "От „Алианса за албанците“, влизащ в управляващата коалиция в Македония, заявиха, че с членството в НАТО гражданите на страната ще се чувстват по-сигурни, но от партията предупредиха, че ще приложат някои забележки към Договора за името с Гърция. Според тях, не е решен въпросът за идентичността на албанците и албанския език и в тази си част споразумението не изпълнява очакванията на този етнос в Македония, предава  излъчващият на албански език скопски телевизионен канал „Алсат – М“ . \r\n„“Алианса за албанците“ приветства получаването на покана за членство на Македония в НАТО. Това представлява изпълняване на исканията на гражданите да бъдат по-близо до европейските ценности. По отношение на елементите от договора, партийните органи допълнително ще приложат забележки, които се отнасят до идентичността и албанския език, които, в този случай, не изпълняват очакванията на албанската общност в Македония“, заяви Флакрон Беджети, говорител на партията. \r\nПревод и редакция:", "date": "2018.07.12", "title": "„Алсат – М“ (Македония):  „Алианса за албанците“ със забележки към Договора за името"}
{"url": "http://www.focus-news.net/news/2018/07/12/2544755/dobrich-30-detsa-sa-zayavili-do-momenta-zhelanie-za-uchastie-vav-festivala-pyasachni-tvoreniya-zapisvane-na-uchastnitsi-e-vazmozhno-i-v-denya-na-sabitieto.html", "text": "30 деца са заявили до момента желание за участие във фестивала „Пясъчни творения“, записване на участници е възможно и в деня на събитието. Това съобщи Мартин Кръстев, организатор на фестивала, който се провежда за трета поредна година с подкрепата на морската община и Държавен културен институт-Културен център (ДКИ-КЦ) „Двореца“ в Балчик, предаде кореспондентът на  Радио „Фокус” – Варна . Известен е вече и съставът на журито – скулпторът Венцислав Марков, който е създател на паметника „Кирил и Методий“ в град Балчик; художникът Христина Цонкова, и Ивелина Романова, експерт „Връзки с обществеността“ в Регионален исторически музей – Добрич. Наградният фонд е осигурен от ДКИ - КЦ „Двореца“ и спомоществователи. Участниците във фестивала ще имат на разположение 1 час да сътворят най-красивото, на което са способни, с даровете на морето. Тази година фестивалът въвежда и нова категория – семейна, в нея деца и родители ще имат шанса да се забавляват рамо до рамо. Целта е да се провери екипната работа между деца и родители и да ги сближи. За доброто  настроение по време на фестивала ще се погрижи Вокална школа „Септима“ при НЧ „Васил Левски 1959“  в град Балчик с художествен ръководител Марина Морозова.  \r\nФестивалът „Пясъчни творения“ ще се проведе на 14 юли на плажа пред вила „Тихото гнездо“. Регистрацията на участниците ще започне в 8.30 часа, откриването на фестивалае в 9.00 часа, а творческата работа ще продължи до 10.00 часа. Награждаването е в 11.00 часа.  \r\nЖулиета НИКОЛОВА", "date": "2018.07.12", "title": "Добрич: 30 деца са заявили до момента желание за участие във фестивала „Пясъчни творения“, записване на участници е възможно и в деня на събитието"}
{"url": "http://www.focus-news.net/news/2018/07/12/2544757/ivana-mileva-odmvr-varna-vazrastnite-hora-da-izklyuchvat-telefonite-si-ako-se-usamnyat-che-stava-vapros-za-izmama.html", "text": "Важно е възрастните хора да разберат, че е по-добре да прекратят разговора, да изключат ако трябва телефона от розетката, за да прекъсне напълно линията, в случай че имат и най-малко съмнение, че някой се опитва да ги измами. Това коментира в интервю за  Радио „Фокус“ – Варна  говорителят на Областната дирекция на МВР Ивана Милева. „Хората са в безопасност в дома си и ако решат да  затворят телефона, няма да пострадат. Ако решат дори да отговорят по по-груб начин на отсрещната страна, отново няма да са в опасност“, допълни тя. Говорителят на полицията във Варна добави, че при съмнения за измама хората трябва се обадят на своите близки от друг стационарен телефон. Ако нямат такъв, желателно е да помолят техни съседи да се свържат с близките им, както и да сигнализират на тел. 112 или в най-близкото Управление на МВР.  \r\nСпоред Ивана Милева всяка информация, дори тази за опит за телефонна измама е полезна за органите на МВР. Данните биха помогнали на полицията впоследствие при изготвянето на анализите и при вземането на допълнителни мерки по превенция. \r\nДиана СТОЕВА", "date": "2018.07.12", "title": "Ивана Милева, ОДМВР – Варна: Възрастните хора да изключват телефоните си, ако се усъмнят, че става въпрос за измама"}
{"url": "http://www.focus-news.net/news/2018/07/12/2544369/pregled-na-osnovnite-temi-v-svetovniya-pechat-agentsiya-fokus.html", "text": "Министърът на външните работи на Турция Мевлют Чавушоглу заяви, че Турция ще получи първата пратка от руските системи за ПВО/ПРО С-400 в края на 2019 година, пише  електронното издание на турския ежедневник Yeni Safak . \r\n„Първите батареи ще бъдат доставени до края на следващата година“, заяви Чавушоглу пред репортерите в Брюксел, където ще вземе участие в срещата на високо ниво на Северноатлантическия алианс. \r\nСпоред думите на външния министър, освен САЩ и някои други страни-членки на НАТО са изразили недоволството си от покупката, но това трябва да свърши. \r\n„Можем да разберем техническата част. Например, нормално е да се питат дали С-400 разпознава НАТО, системите на НАТО или съюзниците като противник. Ние също сме чувствителни по този въпрос“, заяви той. \r\nВъв връзка с това, припомня „Йени Шафак“, през юни американският Сенат прие закон, забраняващ продажбата на многоцелеви изтребители от пето поколение F-35 на Турция на основание придобиването на С-400 от Анкара и арестуването на американски граждани в Турция. \r\nЧавушоглу отхвърли твърденията, че Анкара се отдалечава от НАТО. \r\n„Ако съюзниците от НАТО бяха задоволили тази наша нужда, ние щяхме да ги вземем от тях; бяхме им дали приоритет“, подчерта външният министър на Турция. \r\n*** \r\nЗаместник-министърът на търговията на Китай Ли Ченганг заяви, че последните предложени мита от САЩ върху китайските вносни стоки на сума от 200 милиарда долара ще засегнат глобализацията и световния икономически ред, пише  „Женмин Жибао“. \r\nТой заяви, че митата ще поставят неимоверен натиск върху глобалните компании и върху потребителите. Той допълни, че в търговската война не може да има победители и че сътрудничеството е единственият правилен избор за устойчивите двустранни отношения. \r\n„Китай няма да промени намерението да подобри вътрешната си бизнес-среда, да се противопоставя срещу едностранните мерки и да подкрепя многостранната търговска система“, допълни Ли Ченганг. \r\n*** \r\n Министър-председателят на Израел Бенямин Нетаняху пристигна в Москва в сряда за разговори с президента на Русия Владимир Путин – част от дипломатическите усилия, фокусирани върху Сирия, дни преди срещата на върха между САЩ и Русия, пише израелското електронно издание  The Times of Israel . \r\nНетаняху заяви преди да излети за руската столица, че ще има „много важна среща“ с Путин в сряда, за да „обсъдим Сирия, Иран и нуждите на Израел в сигурността“. \r\n„Много оценявам отличната директна връзка, без посредници, само между мен и руския президент“, заяви Нетаняху. „Много е важно за националната сигурност на израелската държава“. \r\nАли Акбар Велаяти, старши съветник на иранския върховен лидер Аятолах Али Хаменей, също отпътува към Москва за среща с Путин. \r\nСАЩ и Израел са притеснени от нарастващото военно присъствие на Иран в Сирия, където Техеран предоставя ключова помощ на силите на президента Башар Асад. \r\nИзраел е заявил, че няма да позволи на Иран, или неговите шиитски съюзници, да установи постоянно присъствие в поствоенна Сирия. Напрежението нарасна край границата в последните месеци, след като Израел изстреля ракети срещи ирански цели в Сирия, в отговор на иранските ракети насочени към Израел. \r\n*** \r\nЧасове, след като президентът на САЩ Доналд Тръмп нападна съюзниците си от НАТО, по време на срещата на върха в Брюксел, председателят на Камарата на представителите (долната камара на американския Конгрес) Пол Райън определи Алианса като „необходим“, пише американското електронно издание  The Hill . \r\nНо републиканецът от Уисконсин допълни, че споделя притесненията на американския президент за това, че съюзниците от НАТО не допринасят за своя дял по отношение на отбраната, както и за договора за газов тръбопровод с Русия, познат като „Северен поток 2“. \r\n„Съгласявам се с мнението, че не трябва да критикуваме нашия президент, докато е отвъд океана. НАТО е необходим. Той е толкова важен днес, колкото е бил винаги“, заяви Райън, когато бе запитан за острите забележки на Тръмп, че съюзниците на НАТО са длъжници по отношение на разходите за отбрана. \r\n***", "date": "2018.07.12", "title": "Преглед на основните теми в световния  печат (Агенция \"Фокус)"}
{"url": "http://www.focus-news.net/news/2018/07/12/2544756/focus-newsnet-otnovo-e-1-v-razdel-ueb-medii-i-saytove-v-desetoto-izdanie-na-klasatsiyata-lyubimite-marki-obzor.html", "text": "Focus-news.net отново е №1 в раздел „Уеб медии и сайтове“ в десетото издание на класацията „Любимите марки”. На официална церемония в хотел Арена ди Сердика в София сертификатът бе връчен на Татяна Узунова. \r\n„Позволете ми да благодаря на всички, които ни предпочитат като любима марка. Както и на г-н Димитров за великолепно организираното съревнование тази вечер. За всички години на съществуването на „Фокус“ ние сме доказали, че можем и го правим. Доказали сме, че вярваме в истината и обективността“, заяви Татяна Узунова по време на церемонията. \r\n“Още един път благодаря и ви обещавам другата година да дойдем пак и отново да направим всичко възможно да заслужим награда“, допълни още тя. \r\nНад 42 000 души подкрепиха предпочитаните от тях брандове в единствената потребителска класация у нас „ЛЮБИМИТЕ МАРКИ” за 2018 г., като в първия етап гласоподавателите бяха над 4500, във втори – над 24 000, а в трети етап гласувалите са над 13 700. За марките Fibank и HAPPY BAR&GRILL са гласували най-много потребители. Сред събралите голям брой потребителски гласове тази година са още: Refan, LIDL, TESY, Samsung, Майонеза Краси, Credissimo. Резултатите и точния брой гласове, дадени за всеки бранд в последния кръг, можете да видите тук:  . \r\nЧаст от марките тази година стигнаха до трети кръг в повече от една категория. HAPPY BAR&GRILL за втора поредна година грабна приза в два раздела – ЗАВЕДЕНИЯ и БЪЛГАРСКА МАРКА – ХРАНИ И НАПИТКИ. Fibank е любимата банка на българите, като участваше и в още две категории, в които грабна втора награда – ЛЮБИМ РАБОТОДАТЕЛ и ИНОВАТИВНИ МАРКИ, и събра най-много потребителски гласове във финалния кръг на класацията, с което си спечели титлата ЛЮБИМА МАРКА на българския потребител за 2018 г. LIDL е ЛЮБИМИЯТ РАБОТОДАТЕЛ на българския потребител, като оспорваше първото място и в категория ТЪРГОВСКИ ВЕРИГИ, където спечели втора награда. REFAN пък са безпорният лидер в категория КОЗМЕТИКА, а тази година спечелиха втора награда и в категория БИО И НАТУРАЛНА КОЗМЕТИКА. Брандът TESY e любимата БЪЛГАРСКА МАРКА и грабна втора награда в БЯЛА И ЧЕРНА ТЕХНИКА и трето място като ЛЮБИМ РАБОТОДАТЕЛ. Samsung е безспорният победител в категория БЯЛА И ЧЕРНА ТЕХНИКА, като спечели първо място и в ИНОВАТИВНИ МАРКИ. Майонеза Краси държи първенството за четвърта поредна година в МАЙОНЕЗИ, ЛЮТЕНИЦИ И СОСОВЕ, като грабна трета награда в категория БЪЛГАРСКА МАРКА – ХРАНИ И НАПИТКИ. Credissimo стана марка №1 в категория ФИНТЕХ КОМПАНИИ и спечели трето място в БЪЛГАРСКА МАРКА.  \r\nВ категория ВИСОКОАЛКОХОЛНИ НАПИТКИ най-предпочитаната марка е Tullamore DEW, следвана от Jim Beam и Grant’s. Първенството в категория БУТИЛИРАНИ ВОДИ за четвърта поредна година спечели българският бранд Хисар в оспорвана надпревара с водите Михалково и Бачково. Предпочитаната марка КАФЕ И ТОПЛИ НАПИТКИ на българския потребител за трета година е Spetema, като след нея се нареждат Tchibo и чай Биопрограма. Ядки Детелина спечелиха потребителския вот в категория ЯДКИ, ЧИПС И СОЛЕТИ, следвани от миналогодишният победител Солети Златна Добруджа и Ядки Вуйчо Ваньо. В ЗАХАРНИ ИЗДЕЛИЯ приза грабнаха обичаните Лукчета, като след тях останаха Бонбони Черноморец и Локум и халва „Сладки времена”. В категория МЕСНИ ПРОДУКТИ първо място потребителите отново отредиха на ТАНДЕМ, на второ се нарежда брандът Compass, а на трето – Орехите. В раздел МЛЕЧНИ ПРОДУКТИ най-много гласове събра родната марка Верея, като след нея са Боженци и Кисело мляко БИЛЛА. Майонеза Краси отново стана №1 в раздел МАЙОНЕЗИ, ЛЮТЕНИЦИ И СОСОВЕ, следвана от Олинеза и Дерони. Био храни Моравско село грабнаха приза в БИО ПРОДУКТИ И СУПЕР ХРАНИ, като второто и третото място си поделиха Fitness Микс Класик „Детелина” и dmBio.  \r\nRefan отново спечели в категория КОЗМЕТИКА, следван от Dove и Bilka. Weleda стана победител за втора поредна година в категория БИО И НАТУРАЛНА КОЗМЕТИКА, като след нея се нареждат Refan и Alteya Organics. В раздел ДЕРМО И МЕДИЦИНСКА КОЗМЕТИКА голямата награда потребителите отново присъдиха на международния бранд Bioderma. Второ място потребителите отредиха на швейцарската козметика Skincode, а трето на Pharma Hyaluron. В следващите две категории – БЕБЕШКА КОЗМЕТИКА и БЕБЕШКИ И ДЕТСКИ ПРОДУКТИ първото място потребителите отредиха съответна на брандовете Sebamed, следван от Mustela и Weleda и Ganchev, следван от Water Wipes и Dr.Theiss Sensibel Нахткерцен. В раздел АВТОМОБИЛИ тази година първото място спечели Infiniti, като след тях се нареждат Peugeot  и Alfa Romeo. Предпочитаната марка в категория БЯЛА И ЧЕРНА ТЕХНИКА отново е Samsung, като второ място потребителите отредиха за TESY, а трето – за Елдоминвест.  \r\nHappy Bar&Grill – традиционен победител в раздел ЗАВЕДЕНИЯ, като след него се нареждат Пицария Виктория и Spaghetti Kitchen. Focus-news.net отново е №1 в раздел УЕБ МЕДИИ И САЙТОВЕ, с малка преднина пред АБВ Поща и mail.bg. Радио Витоша този път грабна титлата в категория РАДИО, следвано от Radio Fresh и Magic FM. NOVA е предпочитаната телевизия за поредна година в класацията ЛЮБИМИТЕ МАРКИ, като след нея се нареждат bTV и 24 Kitchen. В категория ЗАСТРАХОВАТЕЛНИ КОМПАНИИ И БРОКЕРИ тази година първото място спечели SDI Застрахователен брокер, на второ място се класира миналогодишният победител Дженерали, а на трето – застрахователният гигант Армеец. TESY спечели първо място в раздел БЪЛГАРСКА МАРКА, следван от Техномаркет и Credissimo. Happy Bar&Grill  е лидер в БЪЛГАРСКА МАРКА – ХРАНИ И НАПИТКИ, като второ място потребителите отредиха на лидерът Захарни заводи, а трето – на Майонеза Краси. В раздел ФАРМАЦЕВТИЧНИ ПРОДУКТИ надпреварата за поредна година спечели No Spa, следван от Magne B6 и Xyzal. Във ВИТАМИНИ И ХРАНИТЕЛНИ ДОБАВКИ на първо място се класира отново Doppelherz, като след тях се нареждат Прополки и Магне Б6 Лека нощ.  \r\nFibank е безспорен лидер в БАНКИ, като на второ и трето място потребителите определиха Пощенска Банка и Уникредит Булбанк. Credissimo е първенец във ФИНТЕХ КОМПАНИИ, като след него се нареждат Easy Credit и Paysafe. Zornica Sands грабна приза в раздел ТУРИСТИЧЕСКИ ХОТЕЛИ И КОМПЛЕКСИ, като на второ място остана Био хотел Моравско село – Предела, а на трето - Apolonia Resort. Любимото място за пазаруване на българина за пета поредна година е SERDIKA CENTER, който спечели първото място в категория ТЪРГОВСКИ ЦЕНТРОВЕ – МОЛ, следван от PARK CENTER и Mall Veliko Tarnovo. А в раздел ТЪРГОВСКИ ВЕРИГИ първенец за трета година стана BILLA, с малка разлика от LIDL, които спечелиха втора награда, а третата остана за Kaufland. В ЕЛЕКТРОННА ТЪРГОВИЯ първото място спечели technomarket.bg, като второ и трето място си поделиха shop.biohotel-bg.com - био магазин Моравско село и twiggyshop.bg. В IT И СОФТУЕРНИ ПРОДУКТИ първо място отново спечели Hewlett Packard Enterprise Company, следван от SAP на второ място и Matrix Global Bulgaria – на трето място. LIDL спечели приза в категория ЛЮБИМ РАБОТОДАТЕЛ, като след него се нареждат Fibank и TESY. Samsung грабнаха приза и в категория ИНОВАТИВНИ МАРКИ, следван от Fibank и Happy Bar & Grill. В категория ПЕРИЛНИ И ПОЧИСТВАЩИ ПРЕПАРАТИ първото място тази година грабна Domestos, като второ и трето място си поделиха Coccolino и Cif.", "date": "2018.07.12", "title": "Focus-news.net отново е №1 в раздел „Уеб медии и сайтове“ в десетото издание на класацията „Любимите марки” (ОБЗОР)"}
{"url": "http://www.focus-news.net/news/2018/07/12/2544751/rumen-petkov-abv-zdravite-sili-pobediha-zdraviya-razum-na-sreshtata-na-varha-na-nato.html", "text": "Здравите сили победиха здравия разум на срещата на върха на НАТО. Това каза в обзорното предаване на  Радио „Фокус“ „Това е България“  председателят на ПП АБВ Румен Петков. Европа трябва да спре да се държи като безгръбначно животно, каза още той и допълни, че за всяка страна член на НАТО подходът на американския президент е обиден. Българският бюджет не може да си позволи да заделя по 2% от брутния вътрешен продукт за отбрана и това е видимо за всеки. \r\nТой предупреди, че САЩ трябва да си дадат сметка, защото не е далече денят, в който политиката им ще се обърне срещу тях.   \r\n„САЩ не може да искат да остават все по-сами и да считат, че авторитетът им ще бъде съхранен. Няма как да настояваш Германия да взима решения, които са против нейните национални интереси и да считаш, че тя утре ще е до САЩ, както във всички тежки години до сега. Няма как да си искал от България да не строи тръбопровод за пряка доставка на газ от Русия и сега страната ни да купува руската газ от Турция, мислейки си, че това ще остане незабелязано от българските граждани. Слугинажът на този нов тип политическо насилие трябва да има своя естествен край“, допълни той. Според Румен Петков диалогът между САЩ и Русия ще се задълбочава. Той допълни, че САЩ ревнуват лидерите на Германия и Франция, които са били в Русия и са постигнали сериозни договорености, а Австрия и Унгария са си гарантирали отношенията с нея, докато Щатите остават встрани от процеса и техният президент иска да навакса на предстоящата среща пропуснатото.", "date": "2018.07.12", "title": "Румен Петков, АБВ: Здравите сили победиха здравия разум на срещата на върха на НАТО"}
{"url": "http://www.focus-news.net/news/2018/07/12/2544371/predstoyashti-sabitiya-v-stranata-za-12-yuli-agentsiya-fokus.html", "text": "*** \r\nОт 20.00 часа в НЧ „Заря 1895“ вицепрезидентът Илияна Йотова ще участва в откриването на Международния музикален фестивал „Моцартови празници“. \r\n*** \r\nОт 10.00 часа министърът на труда и социалната политика Бисер Петков ще се срещне с кмета на общината Методи Чимев. Основна тема в разговора ще бъде изпълнението на проект „Работа“. Около 11.00 часа министър Бисер Петков и кметът на Дупница Методи Чимев ще дадат пресконференция в сградата на община Дупница. По-късно през деня министър Петков ще се срещне с работодатели, които са наели безработни по проект „Работа“.  \r\n*** \r\nОт 09.00 часа ще се проведе заседание на Народното събрание.  \r\n*** \r\nОт 09.00 часа 8-и състав на Специализирания наказателен съд ще заседава по делото срещу Цветан В., Александър П. и др., на които са повдигнати обвинения за организиране и ръководене на организирана престъпна група. \r\n*** \r\nОт 9.30 часа на метростанция „Софийски университет „Св. Климент Охридски“ ще бъде представена нова услуга за закупуване чрез мобилен телефон на дневна и нощна карта за всички линии на градския транспорт. На събитието ще присъстват кметът на София Йорданка Фандъкова и изпълнителният директор на Центъра за градска мобилност (ЦГМ) Христиан Петров.  \r\n*** \r\nОт 09.30 часа в заседателната зала в сградата на Висшия съдебен съвет ще се проведе седмичното заседание на Пленума на ВСС.  \r\n*** \r\nОт 09.30 часа 8-и състав на Софийски градски съд ще заседава по делото срещу Н. Н. (чл. 282, ал. 3 НК). \r\n*** \r\nОт 09.30 часа 28-и състав на Софийски градски съд ще заседава по делото срещу  \r\n Е. И. и П. С. (бивши агенти от ДАНС, чл. 357 НК). \r\n*** \r\nОт 10.00 часа пред Народното събрание Национално сдружение на търговците и превозвачите на горива (НСТПГ) ще проведе протестен митинг. \r\n*** \r\nОт 10.00 часа ще започне заседание на Столичния общински съвет. \r\n*** \r\nОт 10.00 часа 14-и състав на Специализирания наказателен съд ще заседава по делото срещу Петър А., Красимир В. и др., на които са повдигнати обвинения за организиране и ръководене на организирана престъпна група. \r\n*** \r\nОт 10.00 часа 12-и състав на Специализирания наказателен съд ще заседава по делото срещу Роза П., Валери М. и др., на които са повдигнати обвинения за организиране и ръководене на организирана престъпна група. \r\n*** \r\nОт 10.00 часа 5-и състав на Специализирания наказателен съд ще заседава по делото срещу Христо Г., на когото се повдигнато обвинение за изнудване.  \r\n*** \r\nОт 10.30 часа 11-и състав на Специализирания наказателен съд ще заседава по делото срещу Иван Д. и Милкана В., на които са повдигнати обвинения за организиране и ръководене на организирана престъпна група. \r\n*** \r\nОт 10.30 часа І-20 състав на Софийски градски съд ще заседава по гражданско дело срещу Столична община за мръсния въздух в София. \r\n*** \r\nОт 11.00 часа посланикът на Република Турция в България, Н. Пр. д-р Хасан Улусой ще даде пресконференция в сградата на посолството (бул. „Васил Левски“  № 80)  по повод втората годишнина от осуетения опит за преврат в Турция. \r\n*** \r\nОт 12.00 часа в Националния пресклуб на БТА ще се проведе пресконференция на Община Челопеч във връзка с V Международен фолклорен фестивал „Златен прах” Челопеч 2018, който ще се проведе в периода 19 – 22 юли 2018 г. \r\n*** \r\nОт 13.00 часа в Централното управление на НАП (бул. „Княз Александър Дондуков“ 52) експерти от Министерството на финансите ще представят резултатите по приоритетите от програмата на Българското председателството в областта на икономическите и финансови въпроси.   \r\n*** \r\nОт 13.20 часа 18-и състав на Софийския районен съд ще заседава по делото, образувано по  жалба на Лозан Панов – Председател на Върховен касационен съд срещу Наказателно постановление на Комисия за противодействие на корупцията и за отнемане на незаконно придобитото имущество (КПКОНПИ). Заседанието ще се проведе в сградата на бул. „Генерал Михаил Д. Скобелев“ № 23. \r\n*** \r\nОт 13.30 часа 2-ри състав на Специализирания наказателен съд ще заседава по делото срещу Божидар К., Иван Т. и др., на които са повдигнати обвинения за организиране и ръководене на организирана престъпна група. \r\n*** \r\nОт 13.30 часа 3-ти състав на Софийски градски съд по дело срещу Г. К., П. П., Н. С., М. И. за инцидента с падналата сграда на ул. „Алабин“ при който загинаха две момичета (чл. 123 НК). \r\n*** \r\nОт 14.00 часа 7-и състав на Специализирания наказателен съд ще заседава по делото срещу Иван И., Христо Г. и др., на които са повдигнати обвинения за организиране и ръководене на организирана престъпна група. \r\n*** \r\nОт 14.30 часа 18-и състав на Специализирания наказателен съд ще заседава по делото срещу Браиан С. и Калин Й., на които са повдигнати обвинения за организиране и ръководене на организирана престъпна група. \r\n*** \r\nОт 18.00 часа в зала „Амфитеатъра“ на хотел Арена ди Сердика ще се На официална церемония, която ще се състои церемонията по  връчване на сертификатите на победителите в десетото юбилейно издание на класацията „ЛЮБИМИТЕ МАРКИ”. \r\n*** \r\nОт 18.30 часа в лятната естрада в Борисовата градина ще се проведе концерт на  Представителния духов оркестър при Академията на МВР.  \r\n*** \r\nОт 19.00 часа до езерото в Южен парк 3-та част ще се проведе концерт на „София Брас”. \r\n*** \r\nОт 19.00 часа в Бохема – Клуб галерия на фоторепортера на пл. „Независимост“ ще бъде представена книгата „Погребални комплекси с коли в римска провинция Тракия (Ι-ΙΙΙ в.)” от д-р Веселин Игнатов, ИМ Нова Загора.  \r\n*** \r\nОт 18.00 часа в Бургаската художествена галерия „Петко Задгорски“ ще бъде открита пътуващата изложба „От море до море“. \r\n*** \r\nОт 11.00 часа в Арт-салона на Радио Варна ще се проведе пресконференция на ръководство на Варненския свободен университет „Черноризец Храбър“ във връзка с новия проект на университета „Дигитално образование за икономически растеж и социално приобщаване“. \r\n*** \r\nОт 11.00 часа в зала „Пресцентър“ на Национален дворец на културата-клон Варна ще се проведе пресконференция във връзка с предстоящия 26-и международен филмов фестивал „Любовта е лудост“. \r\n*** \r\nОт 10.00 в Регионалния пресклуб на БТА ще се проведе пресконференция на „Етър Рейсинг“ във връзка с програмата и участниците в четвъртия кръг от републиканския шампионат по планинско изкачване Раховец-Лясковец. \r\n***  \r\nОт 10.00 часа в Читалище „Надежда – 1869“ ще се проведе Работилница по бродерия.  \r\n***  \r\nОт 11.00 часа в пресклуба на БТА ще се състои пресконференция на ректора на Великотърновския университет проф. Христо Бонджолов във връзка с предстоящото издание на Международния семинар по български език и култура.  \r\n*** \r\nОт 11.00 часа в заседателната зала на Общински съвет - Видин ще се проведе откриваща конференция във връзка с представянето на проект „Основна реконструкция на централна пешеходна зона“.  \r\n*** \r\nОт 13.00 часа кметът на Община Видин Огнян Ценков ще участва в официалната церемония „Първа копка“ по проекта за централната пешеходна зона. Тя ще се състои в близост до входа за Информационния център (откъм паркинга при административната сграда на Общината). \r\n*** \r\nОт 10.30 часа в детския отдел на Регионална библиотека „Христо Ботев“ ще се проведе детска архитектурна работилница. \r\n*** \r\nОт 10.00 часа в Регионална библиотека „Дора Габе“ ще се проведе летен детски клуб „Играй и учи“. \r\n*** \r\nОт 10.30 часа в Областния информационен център ще се проведе среща по повод възможности за стартиране на бизнес с европейски средства. \r\n*** \r\nОт 12.00 часа ще започне традиционният Международен събор „Краище”, организиран от общините Кюстендил, Босилеград и Крива Паланка.   \r\n*** \r\nОт 12.00 часа пред хижа „Осогово” ще бъде осветен и раздаден курбан за здраве по повод 90-годишнината от построяването на туристическа хижа „Осогово”.   \r\n*** \r\nОт 09.00 часа в зала „Панорама“ кметът Вяра Церовска и екипът ѝ ще вземат участие в учение, което ще тества реакциите при земетресение от 6,1 по Рихтер. \r\n*** \r\nОт 10.30 часа пред Двореца на културата ще се проведат забавни игри и анимация с деца и родители „Лято в Двореца“. \r\n*** \r\nОт 11.00 часа пред Общинския младежки дом ще се проведе творческа работилница. \r\n*** \r\nОт 18.00 часа пред Хранкомерс в Кметство „Изток”, Общински младежки дом организира дискотека под открито небе. \r\n*** \r\nОт 15.00 часа в Регионалния пресклуб на БТА ще се проведе пресконференция по проект „Предприемачеството – религията на 21-ви век“, чийто бенефициент е адвокатско дружество „Петранов, Недков и партньори“ с партньор  Сивани ООД. \r\n*** \r\nОт 10.00 часа в зала № 1 Пловдивският апелативен съд ще разгледа жалбата на турския гражданин с инициали Дж. К., причинил катастрофата на АМ „Тракия“, при която загинаха четирима души. \r\n*** \r\nОт 10.30 часа ще се състои Първа копка за реконструкция на площад „Александър Малинов” до Източната порта.  \r\n*** \r\nОт 11.00 часа ще се състои Първа копка за реконструкция на бул. „6-ти септември”, до градинката на площад „Житен пазар”.  \r\n*** \r\nОт 11.30 часа ще се състои Първа копка за реконструкция на бул. „Марица”.  \r\n*** \r\nОт 13.30 часа в хотел Рамада Пловдив Тримонциум ще се състои пресконференция на EVN. \r\n*** \r\nОт 17.30 часа общинските съветници от ГЕРБ Ясен Михайлов и Дамян Петров ще проведат приемни с гражданите в офиса на партията в район „Западен” на ул. „Царевец” № 9.  \r\n*** \r\nОт 10.00 часа в зала 1 на Областна администрация Русе ще се проведе извънредно заседание на Постоянно действащата междуведомствена областна епизоотична комисия заради разпространението на болестта Африканска чума по свините в съседна Румъния и опасността от навлизане на заболяването на територията на Република България. \r\n***  \r\nОт 10.00 часа в Детски отдел на библиотеката при ПБНЧ „Еленка и Кирил Д. Аврамови“ ще се проведе „Музиката – лесна и интересна” – музикална разходка в Читалището.  \r\n*** \r\nОт 17.30 часа в в Държавен архив – Смолян ще бъде представени книгата и изложбата „Йеромонах Григорий – Предание и реалност“ по повод 180-годишнината от идването на поп Григорко в Родопите. \r\n*** \r\nОт 10.00 часа в къща музей „Гео Милев“ ще се проведат литературни занимания за деца от 5 до 9 години. \r\n*** \r\nОт 10.00 часа в детския отдел на библиотека „Родина“ ще се проведе детска програма „Чета и играя – знам и мога“. \r\n*** \r\nОт 21.00 часа на сцена Лапидариум в Регионалния исторически музей ще бъде представена постановката „Айфеловата кула“ като част от инициативата „Театър под звездите“. \r\n*** \r\nОт 9.00 часа в зала „Христо Самсаров“ на Община Търговище ще се проведе извънредно заседание на Общински съвет Търговище. \r\n*** \r\nОт 14.00 часа в зала 304 на общината ще се проведе изслушване на кандидатите за съдебни заседатели.", "date": "2018.07.12", "title": "Предстоящи събития в страната за 12 юли (Агенция „Фокус“)"}
{"url": "http://www.focus-news.net/news/2018/07/12/2544373/uzreport-uzbekistan-i-balgariya-shte-razshiryat-svoeto-targovsko-i-ikonomichesko-satrudnichestvo.html", "text": "Делегация от Узбекистан, водена от вицепремиера на страната Нодир Отажонов и съставена от заместник-министъра на външната търговия Сахиб Саифназаров и други представители на правителството, пристигна на официално посещение в България, предава   Uzreport. \r\nЦел на посещението е разширяването на търговското, икономическото и инвестиционното сътрудничество между Узбекистан и България и подготовката за провеждането на петото заседание на узбекско-българската междуправителствена комисия по икономическо и научно-техническо сътрудничество.  \r\nПо време на пребиваването си в София делегацията от Узбекистан планира да се срещне с министъра на земеделието Румен Порожанов, в министъра на регионалното развитие и благоустройството Николай Нанков, както и с министъра по икономическата и демографската политика Валери Симеонов.    Виктор Турмаков", "date": "2018.07.12", "title": "Uzreport: Узбекистан и България ще разширят своето търговско и икономическо сътрудничество"}
{"url": "http://www.focus-news.net/news/2018/07/12/2544374/the-guardian-angliyskata-mechta-e-smazana-sled-kato-harvatiya-specheli-polufinala-na-svetovnoto-parvenstvo-v-prodalzheniyata.html", "text": "Хърватия смаза английската мечта на Световното първенство по футбол след победа с 2:1 в продълженията на полуфинала, изиграл се на стадион „Лужники“ в Москва, пише   The Guardian. \r\nМечтата на Англия започна с гол в петата минута на Киеран Трипиър. Но Хърватия надделя през второто полувреме и Иван Перишич изравни в 67-та минута. Отборите обмениха удари до края на редовното време но резултатът остана 1:1. По време на напрегнатото продължение Марио Манджукич разби английските сърца с гол в 109-та минута. \r\nПротивници на хърватите в неделя ще са французите, които спечелиха в Санкт Петербург своя полуфинален мач срещу Белгия.  Виктор Турмаков", "date": "2018.07.12", "title": "The Guardian: Английската мечта е смазана, след като Хърватия спечели полуфинала на Световното първенство в продълженията"}
{"url": "http://www.focus-news.net/news/2018/07/12/2544748/ria-novosti-sasht-zaplashiha-rusiya-i-evropa-sas-sanktsii-ako-kupuvat-iranski-petrol.html", "text": "САЩ заплашиха да въведат санкции против Русия и всяка европейска страна, ако продължат да купуват петрол от Иран въпреки позицията на Вашингтон. Това заяви министърът на финансите на САЩ Стивън Мнучин, цитиран от  РИА Новости . \r\nВ хода на заседание в Конгреса, законодателите попитаха Мнучин дали смята, че „Китай, с който се намираме в състояние на търговска война, ще ни последва“. Освен това те напомниха, че Пекин е най-големият вносител на нефт от Иран. \r\n„Повтарям, ще въведем санкции против всеки, против тях (Китай), Русия, Европа и останалите“, отговори финансовият министър. \r\nМиналата седмица, припомня руската агенция, президентът на Иран Хасан Роухани заяви, че САЩ не мислят за последствията от своите стремежи да спрат експорта на ирански петрол. Освен това, той определи думите на американските чиновници, че искат да спрат износа на нефт от Иран като празни приказки, които няма да бъдат реализирани никога. \r\nВ тази връзка „Корпусът на стражите на ислямската революция“ изрази готовност да блокира Хормузкия пролив за транспортирането на нефт от други страни. \r\n„Ако експортът на ирански петрол бъде спрян, няма да позволим да се изнася нефт към други страни по света през Хормузкия залив“, заяви заместник-началника на генералния щаб на КСИР „Саралла“ Исмаил Коусари, като отбеляза, че през този пролив минава 20% от износа на черното злато на света. \r\nПревод и редакция:", "date": "2018.07.12", "title": "РИА Новости: САЩ заплашиха Русия и Европа със санкции ако купуват ирански петрол"}
{"url": "http://www.focus-news.net/news/2018/07/12/2544370/ria-novosti-ruskoto-mvnr-nareche-nato-bezpolezen-voenen-blok.html", "text": "Руското външно министерство обяви, че НАТО е „безполезен военен блок“, предава  РИА Новости. \r\n„В момента безполезният военен блок НАТО ни обвинява в провокационни дейности и продължава да скърца със зъби в Брюксел, а ние се готвим да гледаме Световното първенство по футбол“, пише в заявление на министерството на профила му в социалната мрежа „Туитър“. \r\nПо-рано участниците на срещата заявиха за „провокационната дейност“ на Русия на границите на Алианса. НАТО също така обвини Русия в „разгръщане на съвременни ракети с двойно действие в Калининград“. \r\nГорната камара на руския парламент обяви обвиненията на Алианса по отношение на Русия за абсурдни.  Виктор Турмаков", "date": "2018.07.12", "title": "РИА Новости: Руското МВнР нарече НАТО „безполезен военен блок\""}
{"url": "http://www.focus-news.net/news/2018/07/12/2544378/premierat-boyko-borisov-razporedi-speshen-remont-na-nay-zasegnatite-ot-dazhdovete-ulitsi-obzor.html", "text": "Премиерът Бойко Борисов разпореди спешен ремонт на най-засегнатите от дъждовете улици. Това стана ясно от думите му в началото на правителственото заседание. „Нанков, да отидете да видите с Радев по Мизия и Дупница улиците, които ги дават разрушени по телевизията, да възложите на кметовете още днес да почнат да асфалтират. Фондът след това да ги оправи. Така че хората още днес, утре да може да се прибират по къщите. Намерете начина, по който кметът да възложи и вие веднага да го реализирате“, заяви Борисов.  \r\nОт своя страна регионалният министър Николай Нанков обясни, че още вчера сутринта са направили организация с Областно пътно управление. „Колегите на Ивайло Московски от транспортното възстановяване също оказаха съдействие, макар и логистично. Над 20 машини, леки и тежки, за почистване на калта и тинята на засегнатите улици. Говорим за горната част на Мизия, не за долната, която беше залята 2014 г. от наводнението, за кални потоци, дошли от съседните дерета. Вече от днес ще започне и това, което казвате“, посочи Нанков.  \r\nПремиерът отговори: „Язовири, дерета, има други. Улиците, където живеят хората в градовете и селата, където мина наводнението и ги показват по телевизиите, веднага кметовете да възложат, да ги оправят и от Фонда за подпомагане след това ще им оправите парите. Но не първо да кандидатстват, да мине един месец, докато минат комисии, второ, трето. Веднага да възложат и да приведат в ред“, подчерта премиерът.  \r\nНа брифинг в Министерския съвет министърът на вътрешните работи Валентин Радев коментира, че са решени да направят така, че да възстановят възможно най-бързо улиците, които са най-засегнати от дъждовете. „Решихме да помислим дори и за законодателни промени по-натам, но сега трябва да направим нещо бързо, за да възстановим тези улици“, подчерта Радев и призова всички, които са заети с този ангажимент, да не прекаляват, а да бъдат обективни, така че да отсеят тези случаи, които са най-належащи.  \r\nВеднага след заседанието на Министерския съвет двамата министри тръгнаха към населените места. Регионалният министър Николай Нанков посети Мизия заедно с председателя на Управителния съвет на Агенция „Пътна инфраструктура“ инж. Светослав Глосов. На място те се запознаха с пораженията върху инфраструктурата. Улиците в Мизия ще бъдат възстановени, а канализацията за дъждовна вода ще бъде рехабилитирана и разширена, тъй като сега съществуващата не може да поема води с такава интензивност, съобщи при посещението си министър Нанков.  \r\nРегионалният министър обърна внимание, че в Мизия от причинените от валежите кални потоци земна маса са разрушени основно улици. По думите му индикативната стойност на разходите за възстановяване на инфраструктурата в общината е до 3 млн. лв. Вече се прави описание на щетите и ще се изготвят количествено-стойностни сметки, информира регионалният министър и допълни, че средства ще бъдат отпуснати и от Комисията за подпомагане и възстановяване към Министерския съвет. Николай Нанков съобщи, че част от изпълнените възстановителни дейности по яз. „Рогозен 1“ са компрометирани от валежите. Засегнат е главно преливникът. Към момента не може да се даде оценка. Уверението на фирмата изпълнител - „Транспортно строителство и възстановяване“ към Министерството на транспорта, информационните технологии и съобщенията, е, че щетите ще останат за нейна сметка. Предстои да се направи опис, който трябва да приключи максимално бързо, коментира той.  \r\nНеобходимо е максимално бързо да се възложи инженеринг на ремонта на яз. „Бързина“, за който има осигурени около 1 млн. лв. от Министерския съвет, информира още министърът.  \r\nМинистърът на вътрешните работи Валентин Радев посети Дупница, където заедно с областния управител на Кюстендил и с директора на ОДМВР, се среща с местната управа и се запозна на място с нанесените от валежите поражения по инфраструктурата в града. Министър Радев обясни, че има възможност по закона за обществените поръчки аварийно да се оправят улиците, въпреки че са ангажимент на кметствата, а след това комисията да разплати средствата, като така няма да е необходимо да се изчакват дългите процедури по обществените поръчки. Той инспектира започналото изграждане на стълбите и обезопасяването на района около ул. „Родопи“ в града, засегната сериозно от падналия пороен дъжд. При разговора с областния управител на Кюстендил Виктор Янев и кмета на Дупница Методи Чимев той бе информиран на свлачищен участък от пътя до село Кременик. Заедно те отидоха на място, за да се запознаят с проблема, и да бъде обсъдена възможността за спешно отпускане на средства от Комисията по бедствия и аварии.  \r\nПо темата мнението си даде и лидерът на БСП Корнелия Нинова, която в социалната мрежа „Фейсбук“ написа, че всяка демагогия има граници, но „не и Бойковата“. „Премиерът разпореди на министрите Радев и Нанков да заминават за Мизия и да наредят на кмета веднага да започне асфалтиране на отнесените от пороя улици, а Фондът след това щял да възстанови разходите. Така правителството ще си е свършило работата, а вината ще се прехвърли на местната власт. Само че общините нямат пари в бюджетите си, с които да ремонтират\", пише Нинова. \"Давам ви решението - днес правителството трябваше да отпусне с Постановление извънредни средства, както е правило многократно за общини на ГЕРБ и ДПС. Само за една година така раздадоха над милиард и половина. Сега си измиват ръцете с голи нареждания към кметове, които няма как да се справят\", допълва тя.", "date": "2018.07.12", "title": "Премиерът Бойко Борисов разпореди спешен ремонт на най-засегнатите от дъждовете улици (ОБЗОР)"}
{"url": "http://www.focus-news.net/news/2018/07/12/2544375/reuters-balgarskiyat-prezident-zayavi-che-donald-tramp-e-postavil-visoki-tseli-za-rahodite-za-otbrana-na-nato.html", "text": "Президентът на България  Румен Радев заяви, че неговият американски колега Доналд Тръмп е заръчал на съюзниците по НАТО да увеличат разходите си за отбрана до 4% от БВП, предава   Reuters. \r\n„Президентът Тръмп, който говори първи на срещата в Брюксел, повдигна въпроса не само да постигнем 2% за отбрана още от днес, но и постави нова бариера от 4%“, заяви Радев пред репортери на срещата на високо равнище на Алианса, която се провежда в Белгийската столица.  Виктор Турмаков", "date": "2018.07.12", "title": "Reuters: Българският президент заяви, че Доналд Тръмп е поставил високи цели за раходите за отбрана на НАТО"}
{"url": "http://www.focus-news.net/news/2018/07/12/2544750/donald-tramp-az-sam-mnogo-stabilen-geniy.html", "text": "Доналд Тръмп даде заден ход по отношение на заплахите си да извади САЩ от НАТО, след като другите лидери се съгласиха да увеличат разходите си за отбрана, „с повече от всякога“, пише  електронното издание на гръцкия вестник Protothema . \r\nПрезидентът на САЩ описа себе си като „много стабилен гений“ за това, че е осигурил споразумение за увеличаване на военните разходи на страните-членки на Алианса. \r\nСлед като поздрави хърватски журналист за класирането на националния отбор на страната на финала на Световното първенство, Тръмп заяви, че не би „туитнал“ нещо, което противоречи на това, за което се е споразумял на срещата на високо ниво в Брюксел, защото е „много стабилен гений“. \r\nКакто отбелязва „Прототема“, в този момент из залата се е разнесъл кикот и откровен смях. \r\nПревод и редакция:", "date": "2018.07.12", "title": "Доналд Тръмп: Аз съм много стабилен гений"}
{"url": "http://www.focus-news.net/news/2018/07/12/2544377/tass-benyamin-netanyahu-zayavi-na-vladimir-putin-che-izrael-e-protiv-kakvoto-i-da-e-prisastvie-na-iran-v-siriya.html", "text": "Министър-председателят на Израел Бенямин Нетаняху охарактеризира като много важна състоялата се в сряда среща с президента на Русия Владимир Путин и съобщи, че е заявил на руския лидер, че еврейската държава е против каквото и да е присъствие на Иран в Сирия, предава  ТАСС. \r\n„Проведох много важна среща с президента на Русия Владимир Путин. Подчертах ясната позиция на Израел – ние сме против каквото и да е присъствие на Иран в Сирия“, написа Нетаняху на профила  си в социалната мрежа „Фейсбук“. Той допълни, че е заявил на Путин, че „Израел е свалил сирийски безпилотен летателен апарат, проникнал на негова територия“.  \r\nПо-рано в сряда израелските военни прехванаха навлязъл на 10 км. навътре в територията на еврейската държава безпилотен летателен апарат.   Виктор Турмаков", "date": "2018.07.12", "title": "ТАСС: Бенямин Нетаняху заяви на Владимир Путин, че Израел е против каквото и да е присъствие на Иран в Сирия"}
{"url": "http://www.focus-news.net/news/2018/07/12/2544379/hari-keyn-kapitan-na-angliyskiya-natsionalen-otbor-po-futbol-razbiti-sme-rabotihme-tolkova-zdravo-shte-ni-boli-izvestno-vreme.html", "text": "Капитанът на английския национален отбор по футбол Хари Кейн излезе с коментар след поражението от Хърватия на полуфинала на Световното първенство по футбол, провел се в Москва, пише  The Daily Telegraph. \r\n„Тежко е. Работихме толкова здраво. Играта бе 50-50. Боли много и ще бори дълго време. Но пътешествието бе добро“, заяви Кейн. Той допълни, че хърватите са играли добре и че са затруднили англичаните.  \r\n„Трудно е да се посочи с пръст какво не се получи. Мислехме, че сме достатъчно добри и че ще спечелим. Следващата крачка сега е да продължим напред. Трябва да изтупаме прахта от себе си и да сме горди с постигнатото. След това ще продължим“, заяви капитанът на английския отбор след поражението.  Виктор Турмаков", "date": "2018.07.12", "title": "Хари Кейн, капитан на английския национален отбор по футбол: Разбити сме. Работихме толкова здраво, ще ни боли известно време"}
{"url": "http://www.focus-news.net/news/2018/07/12/2544382/afp-siriyskata-protivovazdushna-otbrana-e-otrazila-izraelska-ataka-v-yugozapadnata-chast-na-stranata.html", "text": "Сирийската противовъздушна отбрана е отразила израелска ракетна атака по позициите на армията в югоизточната част на Сирия край окупираните Голански възвишения, предава   AFP,   позовавайки се на сирийски държавни медии. \r\n„Самолет на израелския враг изстреля няколко ракети по армейските позиции в югозападната провинция Кунейтра“, съобщава сирийската държавна медия САНА. От там допълниха, че ударът е нанесъл материални щети.  Виктор Турмаков", "date": "2018.07.12", "title": "AFP: Сирийската противовъздушна отбрана е отразила израелска атака в югозападната част на страната"}
{"url": "http://www.focus-news.net/news/2018/07/12/2544372/the-independent-angliya-e-van-ot-mondiala-sled-porazhenie-v-prodalzheniyata-ot-harvatiya.html", "text": "На английската мечта на Световното първенство по футбол бе поставен край, след като страната бе победена от Хърватия в продълженията на полуфинала, пише   The Independent. \r\n„Трите лъва“ откриха резултата в петата минута с прекрасен удар на Киеран Трипиър и в следващите 62 минути изглеждаше, че Англия си е уредила мястото на финала.  \r\nНо Иван Перишич изравни и позволи на Хърватия да получи продължения, преди Марио Манджукич да отбележи в 109-та минута и да постави момчетата на Златко Далич начело. \r\nАнглия се опита да направи всичко, но не успя да изравни. Сега тя ще се изправи  в събота с отбора на Белгия на мача за трето място, докато Хърватия отива на финал, където ще се изправи срещу Франция.  Виктор Турмаков", "date": "2018.07.12", "title": "The Independent:  Англия е вън от Мондиала след поражение в продълженията от Хърватия"}
{"url": "http://www.focus-news.net/news/2018/07/12/2544376/the-daily-star-angliyskite-fenove-sa-s-razbiti-sartsa-no-gordi-sled-porazhenieto-ot-harvatiya.html", "text": "Английските фенове по света и в страната приветстват своите герои след доблестно поражение на полуфиналите на Световното първенство по футбол. Хърватският играч Марио Манджукич разби английските сърца, след като отбеляза победен гол в продълженията, пише   The Daily Star. \r\nКиерън Трипиър откри резултата и предизвика сцени на празнуване по трибуните, макар и капитанът Хари Кейн след това да пропусна шанс да удвои преднината в първото полувреме. \r\nПо Иван Перишич лиши „трите лъва“ от победата във второто полувреме, изпращайки играта в продълженията. След това Манджукич оформи крайният резултат след като английската защита допусна глупава грешка. \r\nОсемте хиляди фена, които гледаха мача на живо на голям екран в Манчестър първоначално скандираха, че купата „идва у дома“, но след това възгласите им бяха заменени от тишина, а след това от пъшкания след като мачът се проточи. Въпреки разбитите си сърца, хиляди английски фенове използваха социалните мрежи, за да отдадат почит на отбора.  Виктор Турмаков", "date": "2018.07.12", "title": "The Daily Star: Английските фенове са с разбити сърца, но горди след поражението от Хърватия"}
{"url": "http://www.focus-news.net/news/2018/07/12/2544381/daily-mail-mario-mandzhukich-razbi-angliyskite-sartsa-a-harvatite-se-klasirat-na-final-na-svetovnoto-parvenstvo-po-futbol.html", "text": "На Хърватия ѝ бяха нужни 109 минути, за да поведе пред Англия на полуфиналния мач от Световното първенство по футбол, но в крайна сметка те надделяха. Те бяха по-добрият отбор във второ полувреме, констатира   Daily Mail   след отпадането на отбора на Англия с 2:1 на Мондиала. \r\nНо нека си го кажем направо. Англия не бе късметлия, за да достигне до тук. Тя нямаше късмета да достигне до тук поради доброто стечение на отборите в групите. Английският отбор в много отношения бе най-добрият на първенството. Това бе отбор – група братя, група играчи, които бяха повече от сумата на съставните си части.  \r\nНяма срам, няма провал. Англия се справи по най-добрия възможен начин. Селекционерът Гарет Саутгейт свърши отлична работа и националният отбор трябва да бъде негов за поне още четири години. Той заслужава това.  \r\nНо и Хърватия заслужава поздравление. Това бе представяне с дух. След първия гол на Англия те откриха начин да се завърнат в играта чрез Мордич и играча на мача Перишич, които демонстрираха невероятен технически талант.   Виктор Турмаков", "date": "2018.07.12", "title": "Daily Mail: Марио Манджукич разби английските сърца, а хърватите се класират на финал на Световното първенство по футбол"}
{"url": "http://www.focus-news.net/news/2018/07/12/2544384/spiraneto-na-62-vida-medikamenta-za-patsienti-s-hipertoniya-e-prevantivna-myarka-obzor.html", "text": "Спирането на 62 вида медикамента за пациенти с хипертония и сърдечни проблеми е превантивна мярка. Това стана ясно от изслушването на директора на Изпълнителната агенция по лекарствата проф. Асена Стоименова в Народното събрание. От ПГ на „БСП за България“ поискаха проф. Стоименова да внесе разяснения по случая със спрените медикаменти за хипертоници, като председателят на парламента Цвета Караянчева пое ангажимент да се свърже с нея. Час по-късно Караянчева съобщи, че проф. Асена Стоименова е обяснила, че има предварително поети ангажименти и няма да може да дойде в парламента, като тя е посъветвала депутатите да открият цялата информация по случая на сайта на агенцията. Председателят на парламента определи отношението на директора на Изпълнителната агенция по лекарствата като недопустимо и предложи на народните представители да призоват проф. Стоименова по чл. 113 от Правилника за организацията и дейността на Народното събрание, съгласно който парламентът или избраните от него комисии могат да извършват изслушвания по въпроси, засягащи държавни или обществени интереси. „За“ предложението гласуваха единодушно 166 депутати. След решението на парламента проф. Асена Стоименова се яви пред депутатите и обясни, че фактът, че е оставила ангажиментите си и е в пленарна зала показва важността на проблема със спрените медикаменти. Проф. Стоименова обясни, че в случая става въпрос за спрени лекарства с примес на валсартан, за който няма категорични данни, че е канцероген именно затова спирането на медикаментите е превантивна мярка. Проф. Стоименова обърна внимание, че всеки лекар в зависимост от конкретната проблематика на пациента може да разчита на още 138 продукта в позитивния лекарствен списък, т.е. има достатъчно налични алтернативи. След изслушването от ГЕРБ обясниха, че проблемът идва от недостатъчно ефективната информационна система, а от БСП изразиха опасения, че цялата буря с лекарствата може да се окаже продиктувана от „други сили“. \r\nДеница КИТАНОВА", "date": "2018.07.12", "title": "Спирането на 62 вида медикамента за пациенти с хипертония е превантивна мярка (ОБЗОР)"}
{"url": "http://www.focus-news.net/news/2018/07/12/2544745/zakonat-za-gorivata-e-okonchatelno-priet-ot-nfsb-shte-sezirat-ek-obzor.html", "text": "Народните представители приеха окончателно новия Закон за административното регулирани на икономическите дейности, свързани с нефт и продукти от нефтен произход или т.нар Закон за горивата. Законът ще влезе в сила 6 месеца след обнародването му в „Държавен вестник“. Текстовете предизвикаха напрежение в „Обединени патриоти“. След Коалиционен съвет и среща на ПГ разногласията по закона останаха. Лидерът на Атака Волен Сидеров настоя НФСБ да му се извинят заради декларацията си, в която според него го обвиняват в лъжа. В парламента вицепремиерът и лидер на НФСБ Валери Симеонов обяви, че партията му ще сезира Европейската комисия за Закона за горивата. Той обърна внимание, че в закона се нарушават директиви и има дискриминация спрямо малките търговци на горива.  \r\nСпоред закона министърът на икономиката ще  контролира регистрацията на търговците с горива. Първоначалното предложение беше това да бъде министърът на финансите, но по предложение на ГЕРБ текстът се промени. Министърът на икономиката ще бъде подпомаган от Специално звено в НАП. Звеното ще приема и проверява документите, ще извършва проверки и ще съставя актове при нарушения. Към икономическото министерство ще се създаде Консултативен съвет, който да отговаря за сътрудничеството между държавата и търговците. Депутатите решиха от големите търговци да се изисква капитал не по-малък от 1 млн. лева. Първоначалното предложение беше капиталът да бъде 3 млн. лева. Изискването за търговците на дребно е внесен капитал не по-малък от 20 хил. лева. Съхраняващите нефт трябва да разполагат с капитал не по-малък от 1 млн. лева, със собствени или наети съдове. Според закона за пълнене на бутилки с втечнени газове и за дистрибуция на бутилки ще се изисква капитал не по-малък от 20 хил. лева. Дистрибуторите трябва да разполагат с минимум 10 хил. собствени бутилки за съхранение. Търговците с горива са задължени при подаването на заявление за регистрация по закона да предоставят парични обезпечения. Идеята е те да служат в случай на непогасени задължения. За едрите търговци обезпечението е 500 хил. лева, а за дребните- 20 хил. лева. Първоначално за търговците на дребно цифрата беше 200 хил. лева. За пълнене на бутилки с газ- 20 хил. лева, а за дистрибуция- 100 хил. лева. Търговците могат да отговорят на изискването с пари или с безусловна банкова гаранция. Търговците на горива ще плащат глоба от 25 до 250 хил. лева за нарушения. Нефт или продукти от нефтен произход, превозвани без регистрация ще се отнемат в полза на държавата, независимо чия собственост са. Лице, което като законен представител на юридическо лице или едноличен търговец, е допуснало нарушение се наказва с глоба от 1000 до 10 хил. лева. За повторно нарушение глобата е от 50 до 500 хил. лева. Депутатите решиха за непредставяне на документ за обезпечение или за документ с невярна информация глобата да бъде от 2 до 5 хил. лева. За повторно нарушение- от 5 до 20 хил. лева. \r\nНовият закон беше гласуван на фона на протести пред парламента и на „Капитан Андреево“ на 11 юли. Тогава собствениците на малки бензиностанции и превозвачите на гориво обявиха, че ще обжалват в съда приетите текстове. В знак на протест представители на малките бензиностанции блокираха движението на границата за около 2 часа. Блокадата се оказа без разрешение, затова на протестиращите бяха съставени актове.  \r\nБиляна ИВАНОВА", "date": "2018.07.12", "title": "Законът за горивата е окончателно приет, от НФСБ ще сезират ЕК (ОБЗОР)"}
{"url": "http://www.focus-news.net/news/2018/07/12/2544380/the-washington-post-tereza-mey-zayavi-che-pregovorite-mezhdu-vladimir-putin-i-donald-tramp-mogat-da-namalyat-naprezhenieto.html", "text": "Британският министър-председател Тереза Мей заяви, че срещата между президентите на Русия и на САЩ Владимир Путин и Доналд Тръмп може да намали риска от сблъсък между Москва и Запада. Двамата държавни глави ще се срещнат в Хелзинки, след като Тръмп посети срещата на високо равнище на НАТО в Брюксел, както и Лондон, пише   The Washington Post. \r\nВеликобритания бе начело в усилията за санкциониране на Русия заради нападението с химическо оръжие срещу бившия руски шпионин Сергей Скрипал в Англия през март.  \r\nМей заяви, че нападението в Солсбъри е пример „за добре установеното руско поведение, целящо подкопаването на нашите демокрации и вреда на нашите интереси по света“. \r\nСъщевременно тя заяви, че „откритите канали за комуникация между САЩ и Русия са ключ за управление на риска от конфронтация“.  Виктор Турмаков", "date": "2018.07.12", "title": "The Washington Post: Тереза Мей заяви, че преговорите между Владимир Путин и Доналд Тръмп могат да намалят напрежението"}
{"url": "http://www.focus-news.net/news/2018/07/12/2544387/izvestiya-holandiya-i-frantsiya-ne-puskat-balgariya-v-shengen.html", "text": "Присъединяването на България и Румъния към Шенгенската зона е възпрепятствано от Холандия и Франция. Министърът на външните работи на България Екатерина Захариева заяви това в интервю пред руското издание   „Известия“.  \r\n„От началото на 2011 г. Европейската комисия  и Европейския парламент са издали много резолюции и доклади, които призовават страните от Европейския съюз да приемат България и Румъния в Шенгенското пространство, но това не произвежда видими резултати“, заяви Захариева. „Две държави - Холандия и Франция - все още изразяват загриженост относно приемането на България и Румъния в Шенгенското пространство. След избухването на миграционната криза мога да разбера техните притеснения, но не мога да намеря истински аргументи за отказа“, уточни тя. „ До 2011 г. вече сме изпълнили всички технически изисквания и сега, в условията на масов приток на бежанци в ЕС, доказахме своята способност да защитим външните граници на Европейския съюз. По този начин няма причина България и Румъния да не бъдат включени в Шенгенското пространство“, убеден е министърът. \r\nТя  подчерта, че София продължава да води преговори с двете страни, за да ги убеди да приемат страната  в Шенгенското пространство.  \r\n„Неефективно борба с корупцията е по-скоро пресилен претекст, който позволява да се отложи приемането на страните от Шенген“ , коментира ръководителят на отдела за европейска интеграция на руския Институт по Европа Олга Потьомкина. Тя свързва загрижеността на страните от ЕС със сложна миграционна ситуация. Въпреки факта, че в сравнение с 2015 г. притокът на бежанци е станал значително по-малък, балканското направление остава доста уязвимо. След блокиране на „либийския път“ трафикантите  ще търсят начини за транспортиране на хора през Черно море през България и Румъния, смята експертът. \r\nСпоред нея участието в Шенген за България и Румъния има не само важно техническо значение, но и такова за имиджа на страните: така те ще се почувстват равностойни участници в Европейския съюз и ще получат по-голяма тежест.  Виктор Турмаков", "date": "2018.07.12", "title": "„Известия“: Холандия и Франция не пускат България в Шенген"}
{"url": "http://www.focus-news.net/news/2018/07/12/2544388/harvatiya-razbi-sartsata-na-angliyskite-fenove-obzor-na-britanskiya-pechat-za-vtoriya-polufinal-ot-svetovnoto-parvenstvo-po-futbol.html", "text": "На английската мечта на Световното първенство по футбол бе поставен край, след като страната бе победена от Хърватия в продълженията на полуфинала, пише   The Independent. \r\n„Трите лъва“ откриха резултата в петата минута с прекрасен удар на Киеран Трипиър и в следващите 62 минути изглеждаше, че Англия си е уредила мястото на финала.  \r\nНо Иван Перишич изравни и позволи на Хърватия да получи продължения, преди Марио Манджукич да отбележи в 109-та минута и да постави момчетата на Златко Далич начело. \r\nАнглия се опита да направи всичко, но не успя да изравни. Сега тя ще се изправи  в събота с отбора на Белгия на мача за трето място, докато Хърватия отива на финал, където ще се изправи срещу Франция. \r\n*** \r\n  Хърватия смаза английската мечта на Световното първенство по футбол след победа с 2:1 в продълженията на полуфинала, изиграл се на стадион „Лужники“ в Москва. \r\nМечтата на Англия започна с гол в петата минута на Киеран Трипиър. Но Хърватия надделя през второто полувреме и Иван Перишич изравни в 67-та минута. Отборите обмениха удари до края на редовното време но резултатът остана 1:1. По време на напрегнатото продължение Марио Манджукич разби английските сърца с гол в 109-та минута. \r\nПротивници на хърватите в неделя ще са французите, които спечелиха в Санкт Петербург своя полуфинален мач срещу Белгия. \r\n*** \r\n Английските фенове по света и в страната приветстват своите герои след доблестно поражение на полуфиналите на Световното първенство по футбол. Хърватският играч Марио Манджукич разби английските сърца, след като отбеляза победен гол в продълженията. \r\nКиерън Трипиър откри резултата и предизвика сцени на празнуване по трибуните, макар и капитанът Хари Кейн след това да пропусна шанс да удвои преднината в първото полувреме. \r\nПо Иван Перишич лиши „трите лъва“ от победата във второто полувреме, изпращайки играта в продълженията. След това Манджукич оформи крайният резултат след като английската защита допусна глупава грешка. \r\nОсемте хиляди фена, които гледаха мача на живо на голям екран в Манчестър първоначално скандираха, че купата „идва у дома“, но след това възгласите им бяха заменени от тишина, а след това от пъшкания след като мачът се проточи. Въпреки разбитите си сърца, хиляди английски фенове използваха социалните мрежи, за да отдадат почит на отбора. \r\n*** \r\nКапитанът на английския национален отбор по футбол Хари Кейн излезе с коментар след поражението от Хърватия на полуфинала на Световното първенство по футбол, провел се в Москва, пише  The Daily Telegraph. \r\n„Тежко е. Работихме толкова здраво. Играта бе 50-50. Боли много и ще бори дълго време. Но пътешествието бе добро“, заяви Кейн. Той допълни, че хърватите са играли добре и че са затруднили англичаните.  \r\n„Трудно е да се посочи с пръст какво не се получи. Мислехме, че сме достатъчно добри и че ще спечелим. Следващата крачка сега е да продължим напред. Трябва да изтупаме прахта от себе си и да сме горди с постигнатото. След това ще продължим“, заяви капитанът на английския отбор след поражението \r\n*** \r\n  На Хърватия ѝ бяха нужни 109 минути, за да поведе пред Англия на полуфиналния мач от Световното първенство по футбол, но в крайна сметка те надделяха. Те бяха по-добрият отбор във второ полувреме, констатира   Daily Mail   след отпадането на отбора на Англия с 2:1 на Мондиала. \r\nНо нека си го кажем направо. Англия не бе късметлия, за да достигне до тук. Тя нямаше късмета да достигне до тук поради доброто стечение на отборите в групите. Английският отбор в много отношения бе най-добрият на първенството. Това бе отбор – група братя, група играчи, които бяха повече от сумата на съставните си части.  \r\nНяма срам, няма провал. Англия се справи по най-добрия възможен начин. Селекционерът Гарет Саутгейт свърши отлична работа и националният отбор трябва да бъде негов за поне още четири години. Той заслужава това.  \r\nНо и Хърватия заслужава поздравление. Това бе представяне с дух. След първия гол на Англия те откриха начин да се завърнат в играта чрез Мордич и играча на мача Перишич, които демонстрираха невероятен технически талант.  \r\n*** \r\nАнглийската мечта на Световното първенство по футбол в Москва бе разбита, след като Хърватия спря момчетата на селекционера Гарет Саутгейт да достигнат до първите финали на страната за последните 52 години. Същевременно Хърватия за първи път достигне до финал на Мондиала след победен гол на Марио Манджукич. \r\nВъпреки поражението, в социалните мрежи феновете нарекоха играчите в английския отбор „национални герои“. \r\n„Това е масивен прогрес и трябва да сме горди. Момчетата са млади, но играха зряло“, смята бившият английски национал Стан Колимор.  \r\n„Аз съм абсолютно опустошен, особено след победния гол на хърватите. Това е ужасен начин да напуснем първенството. Досега всичко бе фантастично“, смята 34-годишният Крис Трелър, наблюдавал мача на голям екран в лондонския „Хайд Парк“. \r\n„Макар и да загуби, Англия си съдра з*****а, за да достигне до полуфиналите. Справихме се добре, ние сме победителите в моите очи“, коментира потребител в социалните мрежи. \r\nДукът на Кеймбридж, който е председател на Футболната федерация на Англия заяви, че е разочарован от поражението но и че отборът трябва да бъде горд с представянето си.", "date": "2018.07.12", "title": "Хърватия разби сърцата на английските фенове (Обзор на британския печат за втория полуфинал от Световното първенство по футбол)"}
{"url": "http://www.focus-news.net/news/2018/07/12/2544389/raznoglasiyata-v-obedineni-patrioti-po-zakona-za-gorivata-ostavat-obzor.html", "text": "В парламента започна окончателното гласуване на Закон за административното регулиране на икономическите дейности, свързани с нефт и продукти от нефтен произход или т.нар. Закон за горивата. Законопроектът с вносител депутата Емил Димитров предизвика противоречия в коалицията на „Обединените патриоти“. ВМРО и Атака застанаха зад текстовете, докато вицепремиерът и лидер на НФСБ Валери Симеонов определи закона като лобистки. На 10 юли трите партии обсъдиха предложенията за бизнеса с горива на Коалиционен съвет. Първоначално лидерът на Атака Волен Сидеров и депутатът от ВМРО Искрен Веселинов обявиха, че съгласие е постигнато. От НФСБ обаче опровергаха това твърдение. Между гласуването на текстовете в пленарна зала ПГ на „Обединени патриоти“ се събра, за да обсъди новия закон. След срещата стана ясно, че НФСБ все още са против някои текстове. Волен Сидеров призова Валери Симеонов да му се извини за декларацията, която го изобличава в лъжа. „Има мои коалиционни партньори, в чиито речник думата „извинявай“ не присъства. Не е лошо да влезе там, това не е слабост. Достойният човек се извинява. Който смята, че е винаги прав - получава уроци от живота“, заяви Сидеров. В Министерски съвет вицепремиерът Валери Симеонов коментира разногласията в коалицията така: „В „Обединени патриоти“ сме три различни партии и по някои въпроси имаме различни позиции, никой не може да ни отнеме правото да си ги защитаваме“. Той изтъкна, че законът създава големи рискове за унищожаване на стотици търговци от този бранш от дребен и среден ранг. Симеонов обяви, че НФСБ ще сезира ЕК заради нарушаване на европейски директиви и права. В парламента от НФСБ определиха изявлението на Волен Сидеров и Искрен Веселинов като безпринципно, защото са говорили от името на трите партии.  \r\nДепутатите гласуваха текстовете от новия закон за горивата на фона на протести пред парламента и на граничния пункт „Капитан Андреево“. Протестът на жълтите павета беше спонтанен, а собствениците на малки бензиностанции и превозвачите на гориво обявиха, че ще обжалват в съда приетите текстове. В знак на протест представители на малките бензиностанции блокираха движението на границата за около 2 часа. Блокадата се оказа без разрешение, затова на протестиращите бяха съставени актове. Междувременно в кулоарите на Народното събрание основният вносител Емил Димитров заяви: „Махнахме от закона всички големи прагове, наказахме големите вериги, но това никой не го отрази“. „Да спрем с нелепостите, че някой иска да купува или да закрива бензиностанции“, призова Емил Димитров.  \r\nПриемането на текстовете ще продължи по време на утрешното пленарно заседание. Досега депутатите решиха министърът на икономиката да контролира регистрацията на търговците с горива. Първоначалното предложение беше това да бъде министърът на финансите, но по предложение на ГЕРБ текстът се промени. Министърът на икономиката ще бъде подпомаган от Специално звено в НАП. Звеното ще приема и проверява документите, ще извършва проверки и ще съставя актове при нарушения. Към икономическото министерство ще се създаде Консултативен съвет, който да отговаря за сътрудничеството между държавата и търговците. Депутатите решиха от големите търговци да се изисква капитал не по-малък от 1 млн. лева. Първоначалното предложение беше капиталът да бъде 3 млн. лева. Изискването за търговците на дребно е внесен капитал не по-малък от 20 хил. лева. Съхраняващите нефт трябва да разполагат с капитал не по-малък от 1 млн. лева, със собствени или наети съдове. Според закона за пълнене на бутилки с втечнени газове и за дистрибуция на бутилки ще се изисква капитал не по-малък от 20 хил. лева. Дистрибуторите трябва да разполагат с минимум 10 хил. собствени бутилки за съхранение. Търговците с горива са задължени при подаването на заявление за регистрация по закона да предоставят парични обезпечения. Идеята е те да служат в случай на непогасени задължения. За едрите търговци обезпечението е 500 хил. лева, а за дребните- 20 хил. лева. Първоначално за търговците на дребно цифрата беше 200 хил. лева. За пълнене на бутилки с газ- 20 хил. лева, а за дистрибуция- 100 хил. лева. Търговците могат да отговорят на изискването с пари или с безусловна банкова гаранция. Предстои депутатите да гласуват размера на санкциите за търговците на горива при нарушения.  \r\nБиляна ИВАНОВА", "date": "2018.07.12", "title": "Разногласията в „Обединени патриоти“ по Закона за горивата остават (ОБЗОР)"}
{"url": "http://www.focus-news.net/news/2018/07/12/2544383/golmk-makedoniya-mario-mandzhukich-bihme-se-kato-lavove-takiva-shte-sme-i-na-finala.html", "text": "Хърватският футболист Марио Манджукич е новият герой на страната си, макар и  другите футболисти от „шахматния“ отбор заслужават тази титла. На полуфинала срещу Англия на Световното първенство по футбол в Русия той отбеляза попадението, решило резултата от мача, предава македонското електронно издание    Gol.mk. \r\n\"Невероятно, все още не можем да се освестим. Това е чудо. Играхме смело и направихме завръщане против Англия, както и правим през целия турнир“, заяви Манджукич. Той допълни, че отборът още от сега ще се готви за финалния мач. „Бихме се като лъвове, такива ще сме и на финала“, допълни той \r\nХърватия в неделя излиза на финал срещу Франция и ще иска отмъщение за загубата на полуфиналите от домакините на Световното първенство през 1998 г. във Франция.  Виктор Турмаков \r\nГероят на Хърватия: Ние бяхме като лъвове, ще бъдем и на финала!", "date": "2018.07.12", "title": "Gol.mk (Македония): Марио Манджукич: Бихме се като лъвове, такива ще сме и на финала"}
{"url": "http://www.focus-news.net/news/2018/07/12/2544386/golmk-ivan-perishich-zayavi-che-chaka-finalniya-mach-sreshtu-frantsiya-ot-1998-g-nasam.html", "text": "Героите на селекционера на националния отбор на Хърватия Златко Далич  създадоха история и водят Хърватия на  финал на Световното първенство в Русия. Отборът елиминира Англия на полуфинала и ще се изправят на финала срещу  с Франция, срещу която през 1998 г. бяха елиминирани на полуфиналите на тогавашното Световно първенство, предава македонската електронна медия   Gol.mk. \r\nСлед мача отбелязалият първия гол за Хърватия Иван Перишич заяви, че е мечтал за финала срещу Франция  цели 20 години и че мачът в Москва ще бъде различна история в сравнение  на полуфиналите във Франция през 1998 година. \r\n„Не знам как да опиша това чувство за вас. Всички ние помним 1998 г. и мача срещу Франция. Сега е друга история. Сега сме на финал и нямаме какво да губим. Имаме три дни почивка и мисля, че ще се подготвим добре“, заяви Перишич. \r\nГолемият финал на Световното първенство ще се проведе в неделя на московския стадион „Лужники“.  Виктор Турмаков", "date": "2018.07.12", "title": "Gol.mk: Иван Перишич заяви, че чака финалния мач срещу Франция от 1998 г. насам"}
{"url": "http://www.focus-news.net/news/2018/07/12/2544391/vzglyad-harvatskiyat-futbolist-domagoy-vida-se-izvini-na-rusiya.html", "text": "Защитникът на националния отбор на Хърватия Домагой Вида се извини на Русия за изказванията си. Той заяви, че осъзнава, че е „направил грешка“, но и увери, че „е направил всичко непреднамерено, пише  Взгляд. \r\n„За пореден път бих искал да се извиня на руския народ“, заяви Вида. Същевременно той оцени мача срещу Англия, след който Хърватия се класира на финала на Световното първенство по Футбол като „много труден“ \r\n\"Играхме три пъти за 120 минути и доказахме, че имаме добър отбор и сме в състояние да спечелим Световното първенство. Все още не сме напълно наясно какво се случи“, заяви  каза футболистът. \r\nСлед победата на Хърватия над руския отбор Вида  записа видео на което той заяви лозунга „Слава на Украйна!“, заради което бе наказан от ФИФА.  Думите на футболиста бяха обявени за политическо изявление.  Виктор Турмаков", "date": "2018.07.12", "title": "Взгляд: Хърватският футболист Домагой Вида се извини на Русия"}
{"url": "http://www.focus-news.net/news/2018/07/12/2544394/ria-novosti-cheshkiyat-parlament-utvardi-novoto-pravitelstvo-na-andrey-babish.html", "text": "Парламентът на Чешката република с мнозинство от 105 срещу 91 гласа изрази доверие на новото правителство начело с министър-председателя Андрей Бабиш. Гласуването се състоя в 1 часа през нощта местно време (2:00 българско време) в четвъртък след 14-часови дебати, предава  РИА новости. \r\nЗа доверие на правителството гласуваха депутатите от управляващата коалиция от движение ANO и от Чешката социалдемократическа партия, подкрепени  от комунистите. Против гласува десницата. \r\nОглавяваното от Бабиш движение ANO  през октомври 2017 г. с голяма преднина спечели парламентарните избори, но формираният оот него парламент през януари 2018 г. не получи доверие от парламента. След това започнаха преговори за създаване на управляваща коалиция в състав на ANO  и социалдемократите. Те продължиха шест месеца и приключиха във вторник с подписването на коалиционно споразумение. \r\n„Радвам се, че много месечният маратон за изготвянето на правителството и многочасовият маратон за одобрението му в парламента най-накрая приключиха и кабинетът ни може да работи в полза на чешкия народ“, заяви  Бабиш след гласуването.  Виктор Турмаков", "date": "2018.07.12", "title": "РИА Новости: Чешкият парламент утвърди новото правителство на Андрей Бабиш"}
{"url": "http://www.focus-news.net/news/2018/07/12/2544396/asia-times-kitay-po-nay-koprinen-nachin-omagyosva-arabite.html", "text": "Извън обсега на радарите, далеч от беса около Световното първенство по футбол и сливането/придобиването на Кристиано Роналдо и „Фиат“, осмата министерска среща на Форума за сътрудничество между Китай и Арабските страни, установен през 2004 г., бе открита в Пекин, като неин домакин бе президентът на Китай Си Дзинпин, коментира в статия за   Asia Times   бразилският журналист Пепе Ескобар. \r\nНа фона на проливните обещания на заеми и помощ, Китай се ангажира да инвестира в арабския свят в транспортната инфраструктура, петрола и газа, финансите, цифровата икономика и изкуствения интелект. \r\nКоето е значително, Пекин ще предостави 15 млн. долара помощ за палестинско икономическо развитие, както и 91 млн. долара, разпределени между Йордания, Ливан, Сирия и Йемен. Пакет от помощ и заеми \r\nЩе бъде създаден Китайско-арабски банков консорциум, със специален фонд от 3 милиарда долара, обвързан с пакета за финансова помощ и заеми.  \r\nПекин предвижда също да внася огромните 8 трилиона долара от арабските държави до 2025 г. \r\nКакто бе прогнозирано, Си Дзинпин ще свърже целия Арабски свят с разширяването на Новия път на коприната или т.нар. „Инициатива един пояс, един път“. \r\nВнимателен при навигирането през геополитическото минно поле, той призова „съответните страни“ да уважават международния консенсус в израелско-палестинската конфронтация, призозавайки за справедливост. \r\nТова може би сочи постепенно, но сигурно отдалечаване от китайската пасивна или реактивна политика в арабския свят, фокусирана най-вече върху енергията и политическата ненамеса. \r\nСи Дзинпин  вече открито обвързва китайската финансова помощ  с държавите от глобалния юг, които се стремят към цялостно икономическо развитие; единствената пътна карта за решаване на неприятните местни политически и религиозни конфликти. \r\nИ това включва пълното зачитане на международните споразумения.  Това включва и Иран. Ден преди китайско-арабския форум, китайският министър-председател Ли Къцян, докато бе в Берлин предупреди за „последствията“ в случай, че Иранското ядрено споразумение бъде провалено, както това се иска от правителството на американския президент Доналд Тръмп. Четирите американски искания към новия режим в Ирак \r\nСега сравнете китайския подход със стратегията на САЩ в Ирак - 15 години след операция „Шок и ужас“. \r\nАмериканският посланик в Багдад Дъглас Силиман се срещна с лидерите на спечелилия последните избори шиитски блок - от Хайдер ал Абади до Амар ал Хаким. Силиман раздаде пакет от искания на всички от тях, в стил „предложение, която не може да се откаже“. \r\nТова са четирите искания на Вашингтон, за да признае следващия иракски министър-председател: \r\n1. 30% от целия петрол в Ирак трябва да бъде контролиран от САЩ - и единствено от САЩ зависи какво да прави с него. \r\n2. Вашингтон трябва да има пълен достъп и контрол над иракските банки. \r\n3. Целите бизнес и търговия с Иран трябва да бъдат прекратени на момента. \r\n4. „Хашд ал-Шааби“, известни като Силите за народна мобилизация, които играха роля в победната борба срещу „Ислямската държава“ трябва да бъдат незабавно разпуснати. \r\nТова се разбира от високопоставен иракски представител, присъстващ на всички срещи. \r\nПочти никоя политическа фракция в Ирак не вярват на САЩ – било тя шиитска, сунитска, язидска или дори кюрдска. Но проблемът е, че огромното мнозинство от иракските политици са въвлечени в масова корупция, а значителен брой смятат, че се нуждаят от американска \"защита\". \r\nАко иракското население, при всичките си разделения, имаше право да се произнесе по тези искания, нямаше да има гаранции, че те ще бъдат одобрени. Нелегалното присъствие на САЩ в Сирия \r\nМеждувременно в съседна Сирия Пекин вече е направил необходимото да се позиционира като основен участник в реконструкцията на страната, заедно с Иран и Русия. Китай вижда Сирия като  възел на „Един пояс, един път“. \r\nСега комбинирайте това с парламентарния доклад на Бундестага в Берлин, който постановява, че американското присъствие в Сирия е незаконно. \r\nТова означава, че за водещата държава от ЕС, Дамаск вече не може да се характеризира като престъпен режим. ЕС може да бъде на същата честота с Русия, която работи с Иран и Турция за решението на Сирийския конфликт в Астана и Китай, който подкрепя процеса в Казахстанската столица. \r\nКакво следва? ЕС в Сирия ще копира ли политиката на Китай за арабския свят?    Виктор Турмаков", "date": "2018.07.12", "title": "Asia Times: Китай по най-копринен начин омагьосва арабите"}
{"url": "http://www.focus-news.net/news/2018/07/12/2544395/argumenti-i-fakti-emanyuel-i-bridzhit-makron-shte-posetyat-finala-na-svetovnoto-parvenstvo-v-moskva.html", "text": "Президентът на Франция Еманюел Макрон и съпругата му Бриджит ще долетят до руската столица, за да подкрепят националния отбор, който успя да се класира на финала на Световното първенство по футбол, пише  „Аргументи и Факти“. \r\nНа 10 юли френският отбор спечели полуфинален мач срещу Белгия. Мачът се проведе в Санкт Петербург и приключи с резултат 1:0 в полза на „петлите“. Така отборът за трети път в своята история се класира на финала на Мондиала. \r\nФиналът на първенството ще се проведе в Москва на 14 юли.  Съперник на Франция ще бъде Хърватия.  Виктор Турмаков", "date": "2018.07.12", "title": "„Аргументи и Факти“ : Еманюел и Бриджит Макрон ще посетят финала на Световното първенство в Москва"}
{"url": "http://www.focus-news.net/news/2018/07/12/2544397/parviyat-ot-vlakovete-za-novata-metroliniya-pristigna-v-sofiya-obzor.html", "text": "Първият от влаковете за новата метролиния пристигна в София. Влаковете, които ще се движат по новата линия на метрото, са енергийно ефективни, ще намалят отделянето на вредни емисии и не изискват управление от машинист. Имат много модерен дизайн и всички удобства за пътниците, които ще използват метрото, обясни столичният кмет Йорданка Фандъкова, която провери новоизграждащото се депо на „Метрополитен“. Тя обясни, че 20 влака са поръчани и е готово мястото, където ще се съхраняват, като скоро ще започне тяхното тестване. \r\nФандъкова посочи, че третата линия на метрото отсечката ще бъде използвана от 130 хил. пътници дневно и много гъсто населени квартали на София ще имат добра транспортна връзка. По думите ѝ метрото променя градската среда и за нея е много важно да се проследи спазването на сроковете на обекта, защото той е не само транспортен, но и екологичен проект. Тя посочи, че проектът на метрото се изпълнява с огромната подкрепа на европейската комисия, с европейско финансиране и често софийското метро се дава за пример. Фандъкова благодари за съдействието на министъра по транспорта Ивайло Московски, премиерът Бойко Борисов и правителството за съдействието по изграждането на третата линия на метрото. \r\nИзпълнителния директор на „Метрополитен“ инж. Стоян Братоев обясни, че съгласно обществената поръчка цената на посочения влак е 5,1 млн. евро, но в нея влизат 6 системи за управление на автоматика. Той посочи още, че влаковете са съобразени с пътникопотока, първите са 60- метрови, последните ще са 80-метрови, защото тогава ще се пусне и линия към кв. „Слатина“, което ще натовари отсечката. По негови думи новите влакове не могат да се движат по линия 1 и 2, защото са с различно техническо устройство. Инж. Братоев заяви, че срокът на първия етап от третата линия на метрото е есента на следващата година, когато се очакват и първите пътници. Вторият етап трябва да е готов до в началото на 2020г.  \r\nКметът на София посочи още, че се работи за бъдещето развитие на метрото като за най-важния транспортен и екологичен проект на София. Тя отбеляза, че заедно метрото и изграждането на релсовия път на бул. „България“ ще намалят с 11 хил. тона отделянето на вредни емисии във въздуха. По думите ѝ участъкът на бул. „България“ е много тежък, условията са трудни, но според нея към момента екипа се справя добре. \r\nИзпълнителния директор на „Метрополитен“ инж. Стоян Братоев обясни, че релсовият път на бул. „България“ е на 95% завършен, като до август месец трябва да приключат изцяло конструкциите. По думите му първо ще бъде завършен участъкът до Медицинска академия, а през октомври ще започне работата и по другите участъци.", "date": "2018.07.12", "title": "Първият от влаковете за новата метролиния пристигна в София (ОБЗОР)"}
{"url": "http://www.focus-news.net/news/2018/07/12/2544385/daily-express-trite-lava-sa-izritani-ot-svetovnoto-parvenstvo-po-futbol.html", "text": "Английската мечта на Световното първенство по футбол в Москва бе разбита, след като Хърватия спря момчетата на селекционера Гарет Саутгейт да достигнат до първите финали на страната за последните 52 години. Същевременно Хърватия за първи път достигне до финал на Мондиала след победен гол на Марио Манджукич, пише    Daily Express. \r\nВъпреки поражението, в социалните мрежи феновете нарекоха играчите в английския отбор „национални герои“. \r\n„Това е масивен прогрес и трябва да сме горди. Момчетата са млади, но играха зряло“, смята бившият английски национал Стан Колимор.  \r\n„Аз съм абсолютно опустошен, особено след победния гол на хърватите. Това е ужасен начин да напуснем първенството. Досега всичко бе фантастично“, смята 34-годишният Крис Трелър, наблюдавал мача на голям екран в лондонския „Хайд Парк“. \r\n„Макар и да загуби, Англия си съдра з*****а, за да достигне до полуфиналите. Справихме се добре, ние сме победителите в моите очи“, коментира потребител в социалните мрежи. \r\nДукът на Кеймбридж, който е председател на Футболната федерация на Англия заяви, че е разочарован от поражението но и че отборът трябва да бъде горд с представянето си.   Виктор Турмаков", "date": "2018.07.12", "title": "Daily Express: „Трите лъва“ са изритани от Световното първенство по футбол"}
{"url": "http://www.focus-news.net/news/2018/07/12/2544393/rossiyskaya-gazeta-natsionalniyat-otbor-na-harvatiya-se-klasira-na-finala-na-svetovnoto-parvenstvo-po-futbol.html", "text": "Първото от 28 години класиране на отбора на Англия до полуфиналите на Световното първенство доведе до лудост цялата страна. В деня на мача в руската столица се събраха според различни оценки от 10 до 15 хиляди купонджии от Мъглявия Албион. За сравнение, във  Волгоград по време на  първия мач на „Трите лъва“, както англичаните наричат сами своя отбор,  феновете бяха общо около две хиляди души, пише  „Российская газета“. \r\nОще сутринта преди мача с Хърватия целият център на Москва беше покрит с знамена с червен кръст на бял фон. Както обикновено, по-голямата част от британците преди мача се заселиха в многобройните кафенета и ресторанти, от които периодично се чуваха скандирания. Хърватските фенове също присъстваха, при това в доста прилично  количество, но на фона на шумните английски момчета те се загубиха. \r\nПриблизително същата картина можеше да се види директно в \"Лужники\". От гледна точка на звука, британците побеждаваха. Хърватски фенове, от своя страна, отбелязаха мача, развявайки банер с кратко, но красноречиво послание: „Благодаря ви, Русия!“.   Виктор Турмаков", "date": "2018.07.12", "title": "„Российская газета“ : Националният отбор на Хърватия се класира на финала на Световното първенство по футбол"}
{"url": "http://www.focus-news.net/news/2018/07/12/2544398/pregled-na-osnovnite-temi-v-ruskiya-pechat-agentsiya-fokus.html", "text": "Присъединяването на България и Румъния към Шенгенската зона е възпрепятствано от Холандия и Франция. Министърът на външните работи на България Екатерина Захариева заяви това в интервю пред руското издание   „Известия“.  \r\n„От началото на 2011 г. Европейската комисия  и Европейския парламент са издали много резолюции и доклади, които призовават страните от Европейския съюз да приемат България и Румъния в Шенгенското пространство, но това не произвежда видими резултати“, заяви Захариева. „Две държави - Холандия и Франция - все още изразяват загриженост относно приемането на България и Румъния в Шенгенското пространство. След избухването на миграционната криза мога да разбера техните притеснения, но не мога да намеря истински аргументи за отказа“, уточни тя. „ До 2011 г. вече сме изпълнили всички технически изисквания и сега, в условията на масов приток на бежанци в ЕС, доказахме своята способност да защитим външните граници на Европейския съюз. По този начин няма причина България и Румъния да не бъдат включени в Шенгенското пространство“, убеден е министърът. \r\nТя  подчерта, че София продължава да води преговори с двете страни, за да ги убеди да приемат страната  в Шенгенското пространство.  \r\n„Неефективно борба с корупцията е по-скоро пресилен претекст, който позволява да се отложи приемането на страните от Шенген“ , коментира ръководителят на отдела за европейска интеграция на руския Институт по Европа Олга Потьомкина. Тя свързва загрижеността на страните от ЕС със сложна миграционна ситуация. Въпреки факта, че в сравнение с 2015 г. притокът на бежанци е станал значително по-малък, балканското направление остава доста уязвимо. След блокиране на „либийския път“ трафикантите  ще търсят начини за транспортиране на хора през Черно море през България и Румъния, смята експертът. \r\nСпоред нея участието в Шенген за България и Румъния има не само важно техническо значение, но и такова за имиджа на страните: така те ще се почувстват равностойни участници в Европейския съюз и ще получат по-голяма тежест. \r\n*** \r\n Защитникът на националния отбор на Хърватия Домагой Вида се извини на Русия за изказванията си. Той заяви, че осъзнава, че е „направил грешка“, но и увери, че „е направил всичко непреднамерено, пише  Взгляд. \r\n„За пореден път бих искал да се извиня на руския народ“, заяви Вида. Същевременно той оцени мача срещу Англия, след който Хърватия се класира на финала на Световното първенство по Футбол като „много труден“ \r\n\"Играхме три пъти за 120 минути и доказахме, че имаме добър отбор и сме в състояние да спечелим Световното първенство. Все още не сме напълно наясно какво се случи“, заяви  каза футболистът. \r\nСлед победата на Хърватия над руския отбор Вида  записа видео на което той заяви лозунга „Слава на Украйна!“, заради което бе наказан от ФИФА.  Думите на футболиста бяха обявени за политическо изявление. \r\n*** \r\nПрезидентът на Франция Еманюел Макрон и съпругата му Бриджит ще долетят до руската столица, за да подкрепят националния отбор, който успя да се класира на финала на Световното първенство по футбол, пише  „Аргументи и Факти“. \r\nНа 10 юли френският отбор спечели полуфинален мач срещу Белгия. Мачът се проведе в Санкт Петербург и приключи с резултат 1:0 в полза на „петлите“. Така отборът за трети път в своята история се класира на финала на Мондиала. \r\nФиналът на първенството ще се проведе в Москва на 14 юли.  Съперник на Франция ще бъде Хърватия. \r\n*** \r\nПървото от 28 години класиране на отбора на Англия до полуфиналите на Световното първенство доведе до лудост цялата страна. В деня на мача в руската столица се събраха според различни оценки от 10 до 15 хиляди купонджии от Мъглявия Албион. За сравнение, във  Волгоград по време на  първия мач на „Трите лъва“, както англичаните наричат сами своя отбор,  феновете бяха общо около две хиляди души, пише  „Российская газета“. \r\nОще сутринта преди мача с Хърватия целият център на Москва беше покрит с знамена с червен кръст на бял фон. Както обикновено, по-голямата част от британците преди мача се заселиха в многобройните кафенета и ресторанти, от които периодично се чуваха скандирания. Хърватските фенове също присъстваха, при това в доста прилично  количество, но на фона на шумните английски момчета те се загубиха. \r\nПриблизително същата картина можеше да се види директно в \"Лужники\". От гледна точка на звука, британците побеждаваха. Хърватски фенове, от своя страна, отбелязаха мача, развявайки банер с кратко, но красноречиво послание: „Благодаря ви, Русия!“.  \r\n***", "date": "2018.07.12", "title": "Преглед на основните теми в руския печат (Агенция \"Фокус)"}
{"url": "http://www.focus-news.net/news/2018/07/12/2544399/politico-zhan-klod-yunker-shte-provede-sreshta-s-donald-tramp-na-25-yuli.html", "text": "Председателят на Европейската комисия Жан-Клод Юнкер ще проведе среща с президента на САЩ Доналд Тръмп на 25 юли във Вашингтон. Двамата ще обсъдят търговията, предава   Politico. \r\nГермания иска Юнкер да обсъди различните възможности за търговско споразумение с Тръмп, докато Франция смята, че Брюксел не трябва да дава никакви предложения, докато президента не се откаже от налагането на вносни мита. \r\nСпоред дипломатически източници от Брюксел правителството на Германия иска Юнкер да предложи три различни споразумения – двустранно между ЕС и САЩ за намаляване на митата, многостранно споразумение за намаляване на митата за автомобилите или орязано споразумение за регулаторните стандарти. \r\nГоворител на Юнкер заяви, че той ще „развие мисълта и стратегията си за срещата в близките седмици“.  Виктор Турмаков", "date": "2018.07.12", "title": "Politico: Жан-Клод Юнкер ще проведе среща с Доналд Тръмп на 25 юли"}
{"url": "http://www.focus-news.net/news/2018/07/12/2544404/pregled-na-mezhdunarodnite-novini-do-6-chasa-agentsiya-fokus.html", "text": "Гръцките власти са уведомили Русия за планираното изгонване на двама техни дипломати още на 6 юли и са им дали няколко дни за напускане на страната, съобщи в Reuters, позовавайки се на гръцки дипломатически източник, предава  ТАСС . \r\n„В петък този въпрос беше повдигнат официално и им беше даден приемлив срок от няколко дни, за да напуснат страната“, твърди източникът. \r\nВ сряда гръцкият вестник Kathimerini съобщи официално, че гръцкото правителство е взело решение за изгонването на двама руски дипломати, които са обвинени във вмешателство във вътрешните работи на страната, както и в действия, които подриват националната сигурност. \r\n***  НАТО ще продължи да заема „отбранителна позиция“ по отношение на Русия, съчетавайки този подход с „откритост в диалога“ с Москва, съобщиха от министерството на външните работи на Франция, предава  ТАСС . \r\n„Алиансът потвърждава, наред с другите неща, подхода, утвърден на срещата на върха във Варшава през 2016 година, съчетаващ гъвкава и отбранителна позиция със съхраняване на откритостта в диалога с Русия“, се казва в официално изявление на френското външно министерство, направено по време на срещата на върха на НАТО в Брюксел. \r\n***  В сряда НАТО официално покани Македония за започване на преговори за членство в Алианса, след като Скопие постигна споразумение за името си с Гърция, предава  AFP . \r\n„Вратите на НАТО са отворени и ще останат такива: съгласихме се да поканим правителството в Скопие и да започнем преговори за членство. Веднъж щом бъдат приключени всички национални процедури за финализиране на договора за името, Македония ще се присъедини към НАТО като нашия 30-ти член“, заяви генералният секретар на Алианса Йенс Столтенберг по време на срещата на върха в Брюксел. \r\n***  Държавните и правителствени лидери на 29-те страни членки на НАТО одобриха създаването на 30 батальона и 30 въздушни ескадрили до 2020 година, които да са готови за разгръщане в рамките на 30 дена, обяви генералният секретар на НАТО Йенс Столтенберг по време на пресконференция след края на първия ден от срещата на върха на Алианса в Брюксел, предава  ТАСС . \r\n„Приехме инициативата „4 по 30“ – за създаване на 30 батальона и 30 въздушни ескадрили до 2020 година, готови за разгръщане в рамките на 30 дена“, заяви Столтенберг. \r\n***  НАТО има намерение в случай на „хибридна война“ да задейства чл. 5 от устава си за колективната отбрана, какъвто е случаят и при въоръжено нападение. Това се посочва в заявление, прието на срещата на високо равнище на Алианса, която се провежда между 11 и 12 юли в Брюксел, предава   РИА Новости. \r\nОт пресцентъра на НАТО отбелязват, че военното обединение е готово да окаже съдействие на всеки съюзник при всеки стадий на хибридната кампания. В частност Северноатлантическият съвет може да вземе решение да задейства чл. 5 от Вашингтонския договор, както и в случай на въоръжена атака. \r\nЧл. 5 от Устава на НАТО гласи, че „въоръженото нападение срещу една от договорилите се страни или на няколко от тях в Европа или в Северна Америка ще се разглежда като нападение над всички тях като цяло“. \r\n***  Британският министър-председател Тереза Мей заяви, че срещата между президентите на Русия и на САЩ Владимир Путин и Доналд Тръмп може да намали риска от сблъсък между Москва и Запада. Двамата държавни глави ще се срещнат в Хелзинки, след като Тръмп посети срещата на високо равнище на НАТО в Брюксел, както и Лондон, пише   The Washington Post. \r\nВеликобритания бе начело в усилията за санкциониране на Русия заради нападението с химическо оръжие срещу бившия руски шпионин Сергей Скрипал в Англия през март.  \r\nМей заяви, че нападението в Солсбъри е пример „за добре установеното руско поведение, целящо подкопаването на нашите демокрации и вреда на нашите интереси по света“. \r\nСъщевременно тя заяви, че „откритите канали за комуникация между САЩ и Русия са ключ за управление на риска от конфронтация“. \r\n***   Президентът на САЩ Доналд Тръмп заяви, че смята за неприемлив потока на „тръбопроводни долари“ към Русия, предава   Интерфакс. \r\n„Милиардите допълнителни долари се изразходват по мое искане от страните членки на НАТО след последното ми посещение от миналата година, но това е недостатъчно. САЩ харчат твърде много. Границите на Европа са лоши. Потокът на долари в Русия по тръбопроводите са неприемливи“, написа Тръмп на профила си в социалната мрежа „Туитър“. \r\nПо-рано президентът на САЩ разкритикува енергийното споразумение между Берлин и Москва и заяви, че Русия контролира Германия чрез енергийните ресурси. \r\n***", "date": "2018.07.12", "title": "Преглед на международните новини до 6 часа /Агенция “Фокус”/"}
{"url": "http://www.focus-news.net/news/2018/07/12/2544403/razkriha-izvarshitelite-na-krazhbata-ot-bankomat-v-plovdiv-ediniyat-e-zadarzhan-obzor.html", "text": "Задържан е един от мъжете, взривили банкомат в район „Тракия“ в Пловдив - 29-годишният молдовски гражданин Евгений Неделев. Това съобщи на специален брифинг днес зам.-районният прокурор на Пловдив Румяна Калеева. По думите ѝ извършителите са били двама, но вторият е успял да избяга извън страната. Обявен е за издирване. Откраднатата сума от банкомата е 215 000 лева. Заловеният е с повдигнато обвинение и е задържан за 72 часа с прокурорско разпореждане. Очаква се в петък да се гледа мярката му за неотклонение. Част от парите - 88 000 лева, е открита в чейндж бюро, като е разпозната заради обгарянето на банкнотите вследствие на взрива. Все още се работи за установяване на метода на взривяване на банкомата, като се предполага, че той е бил взривен с пропан-бутан. По думите на главния секретар на МВР главен комисар Младен Маринов разкритите извършители имат отношение и към опита за кражба от банкомат, направен този месец в София. Той заяви, че е използвано същото превозно средство и същите способи. Тепърва ще се извършват процесуално-следствени дейности и по този опит. Главният секретар каза още, че служителите на полицията от областните дирекции на МВР в Пловдив, Сливен, Бургас, Варна и София-град са работили бързо и екипно по случая, там където извършителите са пребивавали известно време и по тази причина групата е била неутрализирана бързо. „Това са чужди граждани, които мигрират и извършват тези престъпления в различни страни, а след това се местят в други държави и поради тази причина са трудни за задържане”, каза главен комисар Младен Маринов. В Пловдив те са откраднали регистрационните номера от друга кола, в близост до банкомата непосредствено преди обира. С категоричност наличието на видеонаблюдение в Пловдив е дало положителен резултат, коментира гл. комисар Маринов. \r\nЧрез системата на Европол ще се проверява дали установените лица, които извършиха кражба от банкомат в Пловдив имат още такива деянията в други държави, съобщи директорът на ГД „Национална полиция” главен комисар Христо Терзийски. Той обясни, че ще се проверява дали те имат връзка и със стари неразкрити такива престъпления у нас, като уточни, че преди три години също молдовска група е извършила кражби от банкомати в Ръжево Конаре и в Устина. \r\n„Направихме връзка с колеги от Молдова и установихме, че задържаното лице е криминално проявено за кражби в Молдова и няколко пъти е обявявано за издирване от службите”, каза още главен комисар Христо Терзийски. Той припомни, че тази година е била задържана и друга група молдовци, които са извършили грабеж на бензиностанция в Шуменско, като са били арестувани двама от общо установени 4-ма извършители. По думите на Терзийски в България случаите на кражби от банкомати чрез взривяването им са значително по-малко отколкото в други страни в Западна Европа, предимно в Германия и Холандия. \r\nДвамата молдовци, които обраха банкомата в Пловдив са имали спътница, която е служила за параван, съобщи директорът на ОДМВР - Пловдив старши комисар Атанас Илков. Той обясни, че тя също е молдовка, но досега няма данни да е знаела какво вършат спътниците ѝ. Задържаният не е дал обяснения защо са предпочели именно този банкомат, но полицията има логично обяснение за това - банкоматът се намира в крайна част на града и на лесно място за оттегляне от произшествието. Благодарение на видеонаблюдението полицията е имала посоката, в която се е отправила колата на крадците след извършване на престъплението и от коя част са напуснали града. Така полицията е знаела посоката, в която извършителите се насочват и откраднатите регистрационните номера на автомобила, с които са се придвижили до Бургас. След оперативно-издирвателни мероприятия се е стигнало до мястото в квартал „Славейков” в Бургас, където колата е стояла няколко дни. \r\nЕдиният от извършителите е заловен в автомивка, където се е опитал да заличи от колата следите от извършения обир. След задържането му е било установено по безспорен начин, че има пряко участие в престъплението, извършено в Пловдив. Към настоящия момент продължават действията на полицията по задържането на втория извършител. Досега не е установено лицата да имат изградени трайни връзки с други лица в България. \r\nЦветана ТОНЧЕВА", "date": "2018.07.12", "title": "Разкриха извършителите на кражбата от банкомат в Пловдив, единият е задържан (ОБЗОР)"}
{"url": "http://www.focus-news.net/news/2018/07/12/2544400/sport-vaduts-pobedi-levski-sofiya-s-10-v-parviya-mach-ot-parviya-kvalifikatsionen-krag-na-liga-evropa.html", "text": "Лихтенщайнският отбор Вадуц победи с 1:0  като домакин Левски София в първия мач  от първия квалификационен кръг на Лига Европа. \r\nЕдинственото попадение на стадион „Рейнпарк щадион“ отбеляза Мохамед Кулибали в 14-та минута. \r\nРеваншът между Левски и Вадуц е на 18 юли на стадион „Георги Аспарухов“ в София  Виктор Турмаков", "date": "2018.07.12", "title": "Спорт: Вадуц победи Левски София с 1:0 в първия мач  от първия квалификационен кръг на Лига Европа"}
{"url": "http://www.focus-news.net/news/2018/07/12/2544405/psihichnobolen-mazh-ubi-bashta-si-i-napadna-politseyski-sluzhiteli-v-stolichniya-kvartal-lozenets-obzor.html", "text": "Млад мъж с психични проблеми е убил баща си е и нападнал полицейски служители при опит да бъде изведен принудително от дома си. Инцидентът се е разиграл в следобедните часове във вторник, след като майката на младежа е потърсила съдействие от служители в 4-то Районно управление. Жената е сигнализирала, че е била пребита от сина си, който в същото време е продължавал да нанася удари на баща си в жилището, в което живеят. На място незабавно е изпратен полицейски екип, който е предприел действия за принудително влизане в жилището. Полицаите са били посрещнати от въоръжения с два ножа млад мъж. Той е отведен принудително в център за психично здраве, а в жилището е намерено тялото на баща му, покрито с прорезни рани. Екип на Центъра за спешна помощ е констатирал смъртта му. По случая е образувано досъдебно производство.  \r\nПо-късно министърът на вътрешните работи Валентин Радев уточни, че състоянието на нападнатите полицейски служители е добро. Той определи инцидента като много неприятен и заяви, че такива хора не трябва да се разхождат свободно. „Трябва да ги задържим и да ги охраняваме, а преди това - променено законодателството. Докато са все още в психиатрия те приемат лекарства и са добре, но често, връщайки се вкъщи, спират да се лекуват и стават много опасни. Трябва да открием начин да опазим обществото от психично болните хора”, коментира още министър Радев. \r\nГлавният секретар на МВР главен комисар Младен Маринов поясни, че извършителят на убийството все още е изключително агресивен и се опитва да нарани и хората от центъра, в който е настанен, за да избяга. Той увери, че полицията е действала незабавно и е изпратила екипи на място, както и психолог. Маринов отбеляза, че мъжът е направил опит да нападне и служителите на полицията, но те са били подготвени и са го неутрализирали бързо. Мъжът е освидетелстван, тъй като и преди е имал психични проблеми, за които е бил лекуван. Предстои да бъде назначена експертиза за психичното му състояние към момента.", "date": "2018.07.12", "title": "Психичноболен мъж уби баща си и нападна полицейски служители в столичния квартал „Лозенец“ (ОБЗОР)"}
{"url": "http://www.focus-news.net/news/2018/07/12/2544407/sport-natsionalniyat-otbor-na-harvatiya-shte-poluchi-28-miliona-evro-za-klasiraneto-si-na-finala-na-svetovnoto-parvenstvo-po-futbol.html", "text": "Националният отбор по футбол на Хърватия ще получи от ФИФА най-малко 28 милиона евро за класирането си на финала на Световното първенство по футбол в Русия. По-рано хърватите победиха Англия на полуфинала на турнира с 2:1. Отборът за първи път в историята си достига до финал. \r\nСхемата за разпределение на средствата е определена през 2017 г. Всеки участник в турнира ще получи по 8 милиона евро, участниците в 1/8 финалите ще получат 12 милиона, а четвърт финалистите - 16 милиона. Отборът, който заеме четвъртото място, ще спечели 22 милиона евро, бронзовият медалист - 24 милиона. Второ място ще получи 28 милиона, а шампионът - 38 милиона. \r\nВ мача за трето място ще се срещнат с отборите на Белгия и Англия, във финалите ще играят Хърватия и Франция.  Виктор Турмаков", "date": "2018.07.12", "title": "Спорт: Националният отбор на Хърватия ще получи 28 милиона евро за класирането си на финала на Световното първенство по футбол"}
{"url": "http://www.focus-news.net/news/2018/07/12/2544409/aktualna-patna-obstanovka.html", "text": "Ограничения за товарни автомобили:  \r\nЗабранява се движението на моторни превозни средства, предназначени за превоз на товари с техническа допустима максимална са над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва: \r\n1)\tза периода от 01 юни до 15 септември 2018 г. за дните петък - неделя: Ограниченията важат само за следните участъците от републиканската пътна мрежа: \r\nАМ „Тракия“ ограничението в движението на МПС над 12 т ще бъде както следва: \r\nв петък от 18 ч. до 20 ч. в посока София - Пловдив; \r\nв неделя от 16 ч. до 20 ч. в посока Бургас - София.Това съобщиха от пресцентъра на  Агенция \"Пътна инфраструктура\" (АПИ).  \r\nАМ „Струма“: \r\nв събота от 10 ч. до 14 ч. в посока п. в. „Даскалово“ - ГКПП „Кулата“. \r\nАМ „Марица“: \r\nв неделя от 16 ч. до 20 ч. в посока Свиленград - АМ „Тракия“. \r\nи за дните петък – от 17:00 часа до 20:00 часа и неделя – от 14:00 часа до 20:00 часа: \r\n•\tпът I-1 с. Ребърково-Ботевград, като движението се пренасочва по път II-16 Ребърково-Своге-София; \r\n•\tпът I-1 Благоевград-ГКПП „Кулата“; \r\n•\tпът I-5 Русе-Велико Търново; \r\n•\tпът I-9 Варна-Бургас; \r\n•\tпът II-99 Бургас-Царево. \r\n2) целогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден. \r\nЗабраната се отнася за всички периоди, в които е определен повече от един почивен или празничен ден. \r\nОграниченията важат само за участъците от републиканската пътна мрежа, както следва: \r\n•\tВсички автомагистрали;  \r\n•\tпът I-1 с. Ребърково-Ботевград, като движението се пренасочва по път II-16 Ребърково-Своге-София; \r\n•\tпът I-1 Благоевград-ГКПП „Кулата“; \r\n•\tпът I-4 п. в. „Коритна“-Велико Търново-Шумен; \r\n•\tпът I-5 Русе-Велико Търново; \r\n•\tпът I-8 ГКПП „Калотина“-София; \r\n•\tпът I-9 Варна-Бургас; \r\n•\tпът II-18 Околовръстен път София; \r\n•\tпът II-99 Бургас-Царево. \r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим. \r\nСъстояние на автомагистралите:  \r\nАМ „Тракия“: \r\nОбласт София:  \r\n- Движението по пътната връзка София – Костенец на пътен възел „Мухово“ на АМ „Тракия“ при км 46 в посока гр. Костенец и гр. Ихтиман е ограничено поради ремонтни дейности. \r\nОбходни маршрути: \r\n- по направление София – Костенец през пътен възел „Ихтиман“ при км 34+000. \r\n- по направленията Ихтиман – Пловдив и Костенец – Пловдив през пътен възел „Церово“ при км 69+167. Движението по АМ „Тракия“ в посоките София – Бургас и обратно е без ограничения. През пътния възел може да се минава идвайки от Бургас в посока гр. Костенец и гр. Ихтиман. Срок до 20.12.2018 г. \r\nДвижението по АМ \"Тракия\" от км 0+000 до км 0+315 посока София се осъществява в една лента поради ремонтни дейности по съоръжение при км 0+000 в изпреварващата лента. Движението се извършва в активната лента и е регулирано с пътни знаци. Срок 16.07.2018 г. \r\nДвижението по АМ \"Тракия\" от км 0+000 до км 0+315 посока Бургас се осъществява в една лента поради ремонтни дейности по съоръжение при км 0+000 в изпреварващата лента. Движението се извършва в активната лента и е регулирано с пътни знаци. Срок 16.07.2018 г. \r\nОбласт Стара Загора:  \r\nДвижението от км 165+000 до км 208+000 се осъществява в активна лента. Временно се затваря изпреварващата лента в двете посоки поради извършване на ремонт на мантинели в средна разделителна ивица. Срок до 13.07.2018 г  \r\nАМ „Хемус“:  \r\nОбласт София:  \r\nДвижението от км 29+860 до км 35+150 в посока София е ограничено поради ремонтни дейности на виадукт при км 33+600 и тунел „Витиня“. Движението се осъществява двупосочно в платното посока Варна. Срок 20.12.2018 г. \r\nДвижението от км 36+170 до км 36+710 в посока София е ограничено поради аварийно – възстановителни дейности по виадукт „Коренишки дол“ при км 36+450. Движението се извършва двупосочно в платното посока Варна. Срок до 20.12.2018 г. \r\nДвижението по от км 36+770 до км 38+150 в посока Варна е ограничено поради аварийно – възстановителни дейности на виадукт при км 37+920. Движението се осъществява двупосочно в платното посока София. Срок 20.12.2018 г.; \r\nДвижението от км 30+260 до км 47+060 /от п.в. \"Витинска река\" до п.в. Ботевград/ е ограничено за МПС над 12 тона в двете посоки поради ремонтно – възстановителни дейности по виадукт „Коренишки дол“ при км 36+450. Движението се осъществява по обходен маршрут: п.в. \"Витинска река\" – път I-1 /София – Ботевград/ - път II-17 /Ботевград – АМ „Хемус“/ – п.в. Ботевград. Срок 20.12.2018 г. \r\nДвижението при км 74+300 в района на гр. Ябланица е ограничено поради взривни работи.  \r\nОбходен маршрут: по околовръстен път на гр. Ябланица. Срок от 14:00 до 15:00 часа на 12.07.2018 г. \r\nАМ „Струма“: няма. \r\nАМ „Марица“: няма. \r\nАМ „Черно море“:  \r\nДвижението в участъка Варна – Бургас от км 2+329 до км 3+238 се осъществява при пълно затваряне на платното посока Бургас и двупосочно движение в платното посока Варна поради ремонт на виадукт „Звездица”. Срок до 15.10.2018 г.  \r\nАМ „Люлин“:  \r\nОбласт София:  \r\nДвижението в тунел „Мало Бучино“ посока София се осъществява в една лента поради активизирало се свлачище в аварийната лента след тунела. Ограничена е активната лента, като движението се извършва в изпреварващата лента. Скоростта на движение се ограничава до 70 км/ч. Срок 16.07.2018 г. \r\nДвижението в участъка София – Перник е ограничено за леки МПС до 12 тона от км 7+100 до км 12+860 поради обрушване на ската при км 9+600. Движението се осъществява по обходен маршрут: в посока Перник се отклонява на п.в. \"Мало Бучино\" по път II-1801 /Околовръстен път София – кв. Суходол – Мало Бучино – Големо Бучино – Перник/. Срок от 10:00 до 18:00 часа до 16.07.2018 г. В петъчните дни ограничението ще е валидно до 15:00 ч., в съботните дни ограничението ще е само от 13:00 до 18:00 ч., в неделните дни ограничения няма да има. \r\nДвижението по АМ \"Люлин\" е затруднено за МПС над 12 т от км 7+100 до км 12+860 поради обрушване на ската при км 9+600. Движението се осъществява с поетапно пропускане в интервал от 2 часа, както следва: от 10:00 до 12:00 часа; от 13:00 до 15:00 часа и от 16:00 до 18:00 часа автомобилите изчакват на определените места. В часовете от 12:00 до 13:00 часа; от 15:00 до 16:00 часа и след 18:00 движението се възстановява. Срок от 10:00 до 18:00 часа на 16.07.2018 г. В петъчните дни ограничението ще е валидно до 15:00 ч., в съботните дни ограничението ще е само от 13:00 до 18:00 ч., в неделните дни ограничения няма да има. \r\nДвижението по АМ „Люлин“ в посока София от км 7+100 до км 12+860 е ограничено за всички МПС поради изтичане на кална маса и опасност от срутване на скална маса на пътното платно при км 9+600. Ограничението е от втори тунел „Люлин“ до първи тунел „Мало Бучино“, където движението на всички МПС се осъществява двупосочно в платното посока София – Перник.  \r\nАлтернативни маршрути:  \r\n- за автомобили до 12 тона по път I-1 от пътен възел Драгичево – Владая – София и обратно.  \r\n- само за леки автомобили по път 1801 Перник – Мало Бучино – Суходол и обратно. Път 1801 Перник – Мало Бучино – Суходол е забранен за МПС над 12 тона. Срок до 16.07.2018 г. \r\nОбласт Перник:  \r\nДвижението по АМ Люлин в участъка от п. в. Даскалово до граница с област София е ограничено поради обрушване на ската при километър 9+600. Движението за тежкотоварните МПС над 12 тона се спира поетапно с изчакване на място с продължителност от два часа за периода от 10:00 до 18:00 часа. Леките автомобили се пренасочват по обходен маршрут по път I-1 през Владая и през път III-1801 Големо Бучино – Перник. /Път 1801 Перник – Мало Бучино – Суходол. Път III-1801 е забранен за МПС над 12 тона./ Срок от 10:00 до 18:00 часа до 16.07.2018 г. В петъчните дни ограничението ще е валидно до 15:00 ч., в съботните дни ограничението ще е само от 13:00 до 18:00 ч., в неделните дни ограничения няма да има. \r\nВъведени ограничения по основните пътни направления:  \r\n1. Проходи: \r\n- „Върбишки“ - затворен за всички МПС. Срок: целогодишно;  \r\n- „Златишки“ - затворен за всички МПС. Срок: целогодишно; \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Обзорски“ - отворен за всички МПС; \r\n- „Печинско“ - отворен за всички МПС; \r\n- „Превала“ - отворен за всички МПС; \r\n- „Предел“ - отворен за всички МПС; \r\n- „Републиката“ - отворен за всички МПС; \r\n- „Ришки“ - отворен за всички МПС; \r\n- „Рожен“ - отворен за всички МПС; \r\n- „Троянски“ - отворен за всички МПС; \r\n- „Вратник“ - забранен за МПС над 10 т. Срок: целогодишно; \r\n- „Дюлински“ - забранен за МПС над 3,5 т. Срок: целогодишно; \r\n- „Пампорово“ - забранен за МПС над 3,5 т. Срок: целогодишно;  \r\n- „Петрохан“ - забранен за МПС над 12 т. както и тегленето на ремаркета и полуремаркета. Срок целогодишно; \r\n- „Твърдишки“ - забранен за МПС над 10 т. Срок: целогодишно; \r\n- „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно. \r\nІV. Състояние на републиканската пътна мрежа:  \r\nОграничения в движението на МПС по първокласната пътна мрежа:  \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт Монтана:  \r\nПри км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер. Движението на МПС при км 120+390 от Монтана посока Вършец се отклонява по път ІІІ-1621 Сумер – Вършец. Срок до 22.11.2018 г.; \r\nОбласт София:  \r\nЗабранено е движението на всички МПС в участъка Жерково – Елешница от км 224+600 до км 229+700 поради намален габарит на пътното платно. Срок до 31.08.2018 г.  \r\nОт км 276+162 /Александров мост/ до км 282+485 до г-ца с област Перник – забранено движението на товарни МПС над 12 т. Срок до 13.09.2018 г.  \r\nВъведено е реверсивно движение по път I-1 София – Перник в участъците от км 276+162 /Александров мост/ до км 277+610 /начало четири лентов път/ и от км 278+910 /край четири лентов път/ до км 282+038 /бензиностанция „Лукойл“/ както следва: \r\n- всяка неделя, както и в последния почивен /празничен/ ден, от 10:00 ч. до 18:00 ч.: две ленти за движение в посока влизане в София и една лента за движение в посока изход от София. През останалото време от седмицата остава в сила постоянната организация на движение, която осигурява две ленти в посока изход от София и една лента в посока София. Срок до 31.12.2018 г.;  \r\nДвижението по път I-1 София – Ботевград при Бебреш се извършва с повишено внимание поради свлачище на км 202+650 в посока Ботевград. Срок до 31.07.2018 г.; \r\nДвижението по път София – Перник от км 281+890 (при разклонението за с. Драгичево) се ограничава в една лента за движение в лявото платно, преди кръстовището и отваряне след него при км 282+115. Скоростта на движение се ограничава до 40 км/час. Срок 30.09.2018 г. \r\nОбласт Перник:  \r\nДвижението по път I-1 София – Перник от км 282+485 до км 285+600 в участъка от граница София до кръстовище Драгичево е ограничено за тежкотоварни автомобили с тегло над 15 т . Участъкът е сигнализиран с пътни знаци. Движението е пренасочено по АМ „Люлин“. Срок до 31.01.2019 г. \r\nВъведено е реверсивно движение по път I-1 София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: \r\n- всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 10.04.2019 г. \r\nПоради неравности на пътната настилка на път I-1 /Е79/ (с магистрален габарит) от км 23+000 – нов (км 291+500 – стар) до км 24+000 – нов (км 292+500 – стар) – дясно в посока Перник – Кулата скоростта на движение е ограничена на 80 км/ч. Срок до 31.01.2019 г.; \r\n- път І-2 Граница Румъния-Русе-Цар Калоян-Разград-Шумен-Девня-Варна: няма. \r\n- път І-3 Гара Бяла-Плевен-Луковит-Коритна-Ябланица-Ботевград:  \r\nОбласт София:  \r\nДвижението н участъка Правец – с. Разлив – Трудовец – Ботевград в участъка от км 193+345 /отклонение за п.в. „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т.  \r\nОбходен маршрут: АМ „Хемус“ /за п.в. „Правец“/, път ІІ-17 (Мездра-Ботевград), п.в. І-3, п.в. „Ботевград“ на АМ „Хемус“ и обратно. Срок до 30.09.2018 г. \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: няма. \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция:  \r\nОбласт Русе: \r\nДвижението в участъка Русе – разклон за Борово от км 6+630 до км 44+800 се осъществя в една лента на участъци поради частични ремонтни дейности на асфалтовата настилка. Участъкът е сигнализиран временно, като в определените работни участъци движението на МПС се осъществява с пропускателен режим и ограничение на скоростта до 50 км/ч. Движението се регулира от сигналисти. Срок до 30.09.2018 г.  \r\nДвижението в участъка Борово – Бяла от км 44+660 до км 52+240 се осъществя в една лента поради частични ремонтни дейности на асфалтовата настилка. Участъкът е сигнализиран временно, като в определени работни участъци движението на МПС се осъществява с пропускателен режим и ограничение на скоростта до 50 км/ч. Движението се регулира от сигналисти. Срок до 30.09.2018 г.  \r\nОбласт Стара Загора: \r\nДвижението по път I-5 Шипка – Габрово през проход Шипка при км 182+000 се осъществява с повишено внимание в една от лентите за движение поради пропадане на асфалтова настилка в дясно платно посока гр. Шипка. Срок до 31.07.2018 г. \r\nОбласт Хасково: \r\nДвижението в участъка Хасково – Димитровград от км 283+050 до км 288+505 се осъществява с повишено внимание поради ремонтни дейности на пътната инфраструктура. В участъка е затворено за движение платното в посока Димитровград. Движението се осъществява двупосочно в платното в посока Хасково в по една лента за посока. Срок до 16.07.2018 г. \r\nОбласт Кърджали: \r\nДвижението по път Черноочене – Кърджали е ограничено за движение на МПС над 15 т. Срок до 21.12.2018 г. \r\nОбходни маршрути: \r\n- направление Хасково – Кърджали: път І-5 – път ІІІ-505 (с. Манастир) – път ІІІ-507 –Г.Войводино – Мост – Чифлик – Кърджали. \r\n- направление Асеновград – Кърджали: път ІІ-58 – път І-5 посока Хасково – път ІІІ-505 (с. Манастир) – път ІІІ-507 – Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506 – път І-5 посока Хасково  път ІІІ-505 (с. Манастир) – път ІІІ-507 – Г.Войводино – Мост – Чифлик – Кърджали; \r\nДвижението по път Надлез Кирково – ГКПП „Маказа“ – е ограничено за МПС над 3,5 т. Срок до 21.12.2018 г. \r\nДвижение с повишено внимание в участъка надлез Кирково - ГКПП Маказа от км 390+090 до км 390+210 поради извършващи се в близост до пътното платно строително ремонтни дейности. Има ограничение на скоростта. Срок до 31.08.2018 г. \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:  \r\nОбласт София:  \r\nДвижението по път I-6 при Буново от км 169+000 до км 171+500 се осъществява с повишено внимание поради строително-монтажни работи при км 170+536 в банкета и част от лявата лента на движение /посока София/. Скоростта на движение се ограничава до 50 км/ч. Срок до 13.07.2018 г. \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция:  \r\nОбласт Сливен:  \r\nДвижението в участъка от с. Мокрен до п.кр. „Петолъчката“ от км 232+550 до км 233+550 се осъществява в едната лента поради извършване на ремонтни дейности на асфалтовата настилка. Движението се регулира с пътни знаци. Срок 31.08.18 г. \r\nДвижението в участъка от с. Тополчане  до с. Калояново  от км 402+700 до км 405+000 се осъществява в едната лента поради извършване на ремонтни дейности на асфалтовата настилка. Движението се регулира с пътни знаци. Срок до 31.07.18 г. \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция:  \r\nОбласт София:  \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Поставена е необходимата сигнализация, указваща ограничението. Срок до 30.09.2018 г. \r\nОбласт Хасково:  \r\nДвижението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип.  \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево. Срок до 30.11.2018 г. \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  \r\nОбласт Варна:  \r\nДвижението в участъка Кранево – Варна при км 83+100 е ограничено за движение на МПС над 10 т.; Обходен маршрут: Кичево – Оброчище. Срок до 28.02.2019 г.; \r\nОбласт Бургас:  \r\nДвижението в участъка Бургас – к.к. Слънчев бряг от км 202+307 до км 229+639 е ограничено за МПС над 12 тона за летния сезон.  \r\nОбходен маршрут: път I-9 при км 202+307 /разклон за с. Тънково/, път III-9061 Тънково – Александрово, път III-906 Александрово – Каблешково – п.в. „Бургас-север“, по път I-9 при км 229+639 и обратно. Срок до 15.09.2018 г. \r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи а именно “изпарител при км 207+580, нов фундамент на стоманено-решетъчен стълб от реконструкция на ВЛ 20 kV Равда при км 207+680, реконструкция на оптичен кабел на СКАТ ТВ при км 212+011 и реконструкции на ВЛ в подземна мрежа при км 212+120“. СМР се изпълнят на няколко етапа, при които ще се въвежда: скоростта на движение се ограничава на 40 км/ч. в кръстовищата и на 70 км/ч. в останалите участъци. Срок до 01.10.2018 г. \r\nДвижението в участъка Слънчев бряг – Бургас от км 222+849 до км 225+522 километраж по проект /обход Поморие/ или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е  намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2019 г.; \r\nДвижението в участъка Варна – Бургас в района на с. Баня от км 183+920 до км 184+595 се осъществява при стеснение на едното платно за движение поради ремонт на водосток. Работния участък е върху едната пътна лента с дължина до 50 м. Скоростта на движение се ограничена до 50 км/ч. Срок до 30.09.2018 г. \r\nІV. Състояние на автомагистралите:   \r\n1. Ремонтни дейности и временна организация на движението /ВОД/:  \r\nОПУ-Благоевград: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Бургас: \r\nВременно са въведени следните ограничения за движение на МПС: \r\nПът II-99: Движението по път ІІ-99 Бургас – Царево при км 14+882 е забранено за МПС с тегло над 12 т. Движението се регулира от пътни знаци.  \r\nОбходен маршрут: общинския път Черноморец – Созопол. Срок до 31.12.2018 г. \r\nПът III-908: Движението по път III-908 Варовник – Вълчаново ханче от км 20+400 до 39+300 е ограничено на МПС над 10 т. поради стесняване на пътното платно. Срок до 20.12.2018 г. \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради стесняване на пътното платно. Срок 20.12.2018 г. \r\nРемонтни дейности:  \r\nПът III-705: Движението по път III-705 Сунгурларе – Вълчин от км 12+300 до км 24+000 се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 16.07.2018 г. \r\nПът III-795: Движението по път III-795 в участъка Крумово градище – Карнобат от км 49+000 до км 53+000 се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 31.07.2018 г. \r\nПът III-906: Движението по път III-906 Гюльовци – кв. „Черно море“ от км 34+100 до км 61+300 се извършва с повишено внимание поради косене на тревни площи. Организацията на движение е сигнализирана с пътни знаци. Срок до 20.07.2018 г. \r\nПът III-2085: Движението по път III-2085 Просеник – Гюльовци от км 20+000 до км 28+000 се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци.Срок до 20.07.2018 г. \r\nПът III-5392: Движението по път III-5392 от км 5+800 до км 17+900 в участъка Камено – Братово се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 16.07.2018 г.; \r\nПът III-6008: Движението по път III-6008 000 в участъка надлез завод Лукойл – Камено от км 0+000 до км 16+ се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 16.07.2018 г. \r\nПът III-6009: Движението по път III-6009 в участъка Изворище – Ахелой от км 9+100 до км 28+500 се извършва с повишено внимание поради косене на тревни площи. Организацията на движение е сигнализирана с пътни знаци. Срок до 20.07.2018 г. \r\nПът III-7306: Движението по път III-7306 Сунгурларе – Пъдарево от км 15+000 до км 19+100 се осъществява в една лента на определени участъци поради цялостно асфалтиране на участъка. Организацията на движение е сигнализирана с пътни знаци. Срок до 31.07.2018 г. \r\nПът III-7907: Движението по път III-7907 в участъка Тръстиково – надлез Братово от км 5+200 до км 16+200 се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 16.07.2018 г. \r\nПът III-7909: Движението по път III-7909 кв. „Горно Езерово“ – Братово от км 4+000 до км 12+000 се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 16.07.2018 г. \r\nПът III-9061: Движението по път III-9061 Оризаре – Слънчев бряг от км 0+000 до км 7+600 се извършва с повишено внимание поради косене на тревни площи. Организацията на движение е сигнализирана с пътни знаци. Срок до 20.07.2018  \r\nОПУ-Варна: \r\nВременно са въведени следните ограничения за движение на МПС: няма. \r\nРемонтни дейности: \r\nПът III-904: Движението по път III-904 Старо Оряхово – Гроздьово от км 0+000 до км 17+377 се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. Срок до 22.12.2018 г. \r\nОПУ-В. Търново: \r\nВременно са въведени следните ограничения за движение на МПС:  \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло.  \r\nОбходен маршрут: Лозен – Драганово – Янтра – Поликраище – Полски Тръмбеш. Срок до 11.01.2019 г. \r\nПът III-504: Движението по път III-504 Стефан Стамболово – Обединение в участъка от км 16+700 до км 26+113 е ограничено за всички МПС поради ремонтни дейности.  \r\nОбходен маршрут: По път Стефан Стамболово – VTR1235 /за Полски Сеновец/, път I-5 /Полски Тръмбеш/, път-502 /Обединение/ и обратно. Срок до 31.10.2018 г. \r\nПът III-514: Ограничено е движението по път III-514 Г. Оряховица – Арбанаси от км 44+090 до км 46+474 поради ремонтни дейности.  \r\nОбходен маршрут: по път II-53 от Г. Оряховица до пътен възел с път I-4 до с.Шереметя, по път VTR 1014 до с. Арбанаси и обратно. Срок до 20.08.2018 г. \r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло.  \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 11.01.2018 г. \r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.  \r\nОбходен маршрут: Царски извор – Сушица – Драганово и обратно. Срок целогодишно. Срок до 11.01.2019 г. \r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло. Срок до 11.01.2019 г. \r\nОбходен маршрут: Чешма – Сливовица – Горско Ново село – Джулюница – Кесарево. \r\nРемонтни дейности: \r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и наличие на свлачище. Срок до 11.01.2019 г. \r\nОПУ-Видин: \r\nВременно са въведени следните ограничения за движение на МПС:  \r\nПът III-1411: Движението по път III-1411 с. Слана Бара – Видин при км 24+990 е ограничено за МПС над 5 т поради компрометирано експлоатационно състояние на мост.  \r\nОбходен маршрут: Видин – път II-14 до пътно кръстовище на км 3+217 през с. Слана Бара до път III-1411. Срок до 30.07.2018 г.  \r\nПът III-1411: Движението по път III-1411 с. Буковец – с. Слана бара от км 24+162 до км 26+664 в участъка между с. Буковец и с.Слана бара е ограничено за всички МПС поради авариен ремонт на мост над р. Тополовец.  \r\nОбходен маршрут: от Видин до с. Слана бара и обратно: Път I-1/Видин-Димово/, път II-14 /Видин-Кула/ до п.к. „Вила Пчела” при км 3+217, общински път, път III-1411 /с. Слана бара/. Срок до 31.07.2018 г. \r\nРемонтни дейности: няма. \r\nОПУ-Враца: \r\nВременно са въведени следните ограничения за движение на МПС: \r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка. \r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/-път ІІ-11-граница Плевен. Срок 31.12.2018 г. \r\nПът ІІ-11: Движението по път ІІ-11 Мизия – Оряхово в гр. Оряхово от км 115+831 до км 117+403 е ограничено за всички автомобили поради ремонтни дейности по воден цикъл.  \r\nОбходни маршрути: в направление Плевен – Ферибот Оряхово: За автомобили до 10 т. по улици в гр. Оряхово.  \r\nЗа автомобили над 10 т.: по път III-306 през село Селановци, път II-11 Оряхово – Мизия през гр. Мизия, път II-15 Мизия – Оряхово – ферибот Оряхово. Движещите се в направление ферибот Оряхово – Плевен ползват същия маршрут. Ограничението е сигнализирано с пътни знаци, съгласно проект за временна организация. Срок до 26.08.2018 г. \r\nПът II-11: Движението по път II-11 Лом – Козлодуй в района на гр. Козлодуй от км 83+700 до км 89+009 е ограничено поради основен ремонт /рехабилитация/ на пътя.  \r\nОбходен маршрут: По уличната мрежа на гр. Козлодуй \r\nОграничението е сигнализирано с пътни знаци, съгласно проекта за временна организация. Срок 31.08.2018 г. \r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т от км 0+000 до км 5+900 поради свлачищни процеси. Срок 31.12.2018 г.  \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.12.2018 г. \r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч.  \r\nРемонтни дейности: \r\nПът II-11: Движението по път II-11 в участъка с. Остров – с. Горни Вадин от км 124+158 до км 154+100 се осъществява двупосочно в една лента поради частични ремонтни дейности на асфалтовата настилка. Участъкът е сигнализиран с пътни знаци. Срок до 12.07.2018 г. \r\nПът ІIІ-101: Движението по път IІІ-101 Криводол – Палилула се осъществява в една лента поради частични ремонтни дейности на асфалтовата настилка. Участъкът е сигнализиран с пътни знаци. Срок 12.07.2018 г. \r\nПът III-101: Движението по път III-101 Михайлово – Хайредин – Гложене от км 66+000 до км 86+750 се извършва двупосочно в една лента поради частични ремонтни дейности на асфалтовата настилка. Работният участък е сигнализиран с пътни знаци. Срок до 12.07.2018 г. \r\nПът III-101: Движението по път III-101 в района на град Враца от км 0+000 до км 3+500 се осъществява с повишено внимание поради почистване на банкети и окопи. Работният участък е сигнализиран с пътни знаци. Срок до 12.07.2018 г. \r\nПът III-1002: Движението по път III-1002 Враца – Леденика се осъществява при стесняване на една от лентите за движение от км 5+150 до км 5+200 поради деформация на пътната настилка. Срок до 31.12.2018 г. \r\nПът III-1301: Движението по път III-1301 Криводол – Галатин от км 1+000 до км 3+700 се осъществява при стесняване на една от лентите поради частични ремонти на асфалтовата настилка и почистване на окопи. Срок до 30.07.2018 г. \r\nПът ІІІ-1306: Движението по път ІІІ-1306 Горно Пещене – /път ІІ-15/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок 31.12.2018 г. \r\nОПУ-Габрово: \r\nВременно са въведени следните ограничения за движението на МПС: \r\nПът IІ-44: Движението по път IІ-44 Драгановци – Габрово от км 18+000 до км 18+965 е ограничено за товарни автомобили над 5 т. поради ремонт на пътно съоръжение при км 18+693. Движението по направление Габрово – Севлиево се организира по следния Обходен маршрут: Товарните автомобили над 5 т се отклоняват на пътен възел \"Попови\" по път III-5004 към с. Рязковци, оттам по път III-4403 към с. Козирог и по път III-4041 към гр. Севлиево. Поставена е необходимата сигнализация. Срок до 12.09.2018 г. \r\nПът IІ-44: Движението по път II-44 Севлиево – Габрово от км 18+000 до км 18+965 в района на с. Новаковци е ограничено за всички МПС поради ремонт на пътно съоръжение при км 18+693.  \r\n- Движението по направление Габрово – Севлиево се организира по следния Обходен маршрут: По път III-4402 през селата Горна Росица, Райновци, Враниловци и гр. Севлиево.  \r\n- Движението по направление Севлиево – Габрово е организирано по път III-4402 през селата Горна Росица, Гъбене, Райновци, Враниловци и гр. Габрово. Поставена е необходимата пътна сигнализация. Срок до 12.09.2018 г. \r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина, включително на товара, по-голяма от 3,30 м поради стеснен участък при мост над р. Крапец. Сигнализирано е с пътен знак В15.  \r\nОбходен маршрут: за МПС над 3,30 м по път III-401 Граница Ловеч - /Кормянско – Малък Вършец/ - при км 46+800 по общински път до III-403 в с. Малък Вършец. Срок до 31.12.2018 г. \r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 31.08.2018 г. \r\nПът III-5004: Движението по път III-5004 Граница В. Търново – Дряново – Габрово – граница Ст. Загора от км 10+940 до км 11+829 съвпадащ с ул. Малина в гр. Габрово е ограничено поради извършване на строителни дейности.  \r\nОбходен маршрут: за квартал Чехлевци: по път III-5004, път II-44, път III-4404. Поставена е необходимата сигнализация. Срок до 31.08.2018 г. \r\nРемонтни дейности: \r\nПът II-44: Движението по път II-44 Севлиево – Драгановци от км 0+000 до км 14+600 се осъществява с повишено внимание поради извършване на строително монтажни работи. Срок до 22.06.2019 г. \r\nПът II-44: Движението по път II-44 Драгановци – Габрово в участъка от км 14+600 до км 23+978,36 и от км 25+731 до км 28+972,75 се осъществява поетапно двупосочно първо в дясната свободна лента, после в лявата пътна лента поради ремонт на пътно съоръжение при км 20+484. Срок до 31.07.2018 г. \r\nПът II-44: Движението по път II-44 Севлиево – Драгановци от км 7+331 до км се 13+138 се осъществява в една лента поради ремонт на пътни съоръжения при км 7+331, км 8+693 и км 13+138 и укрепителна стена при км 11+735. Срок до 31.10.2018 г. \r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, поставена е сигнализация. Срок до 31.08.2018 г. \r\nОПУ-Добрич: \r\nВременно са въведени следните ограничения за движение на МПС: няма. \r\nРемонтни дейности:  \r\nПът II-29: Движението по път II-29 Варна – Добрич в участъка от км 25+830 до км 43+515 се осъществява с повишено внимание поради частични ремонтни дейности на асфалтовата настилка. Движението е регулирано с пътни знаци. Срок 31.07.2028 г. \r\nПът II-71: Движението по път II-71 Силистра – Добрич от км 36+760 до км 38+000 в района на с. Коларци се осъществява с повишено внимание поради пропадане на част от пътното тяло. Срок до 15.07.2018 г. \r\nПът II-71: Движението по път II-71 от км 80+500 до км 101+000 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 22.08.2018 г. \r\nПът II-97: Движението по път II-97 Околовръстен път на гр. Добрич от км 7+824 до км 16+539 се осъществява с повишено внимание поради ремонтни дейности на асфалтовата настилка. Движението се регулира с пътни знаци. Срок 30.09.2018 г. \r\nОПУ-Кюстендил: \r\nВременно са въведени следните ограничения за движение на МПС: няма. \r\nРемонтни дейности: \r\nПът ІІІ-107: Движението по път III-107 в района на Рилски манастир от км 27+600 до км 27+800 се осъществява в една лента поради свличане на скална маса на пътното платно. Участъкът е сигнализиран с пътни знаци. Срок до 31.07.2018 г. \r\nПът ІІІ-623: Движението по път ІІІ-623 в участъка Бобов дол – Жедна от км 14+800 до км 15+560 се осъществява с повишено внимание поради изграждане на ново трасе (усвояване на нови площи от км 14+850 до км 15+550). Сигнализирано съгласно проект за временна организация и безопасност на движението. Срок до 08.09.2018 г. \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено поради пропадане на част от пътното платно при км 10+650, км 11+720, км 12+830 и км 13+360. Срок до 31.08.2018 г. \r\nОПУ-Кърджали: \r\nВременно са въведени следните ограничения за движение на МПС:  \r\nПът III-5009: Движението по път ІІІ-5009 Зорница – Бели пласт – Стремци – Черноочене – Кърджали е ограничено за МПС над 12 т.  \r\nОбходен маршрут: по път I-5 Хасково – Кърджали и път III-507 Кърджали – Мост през с. Мост. Срок до 21.12.2018 г. \r\nРемонтни дейности: няма. \r\nОПУ-Ловеч:  \r\nВременно са въведени следните ограничения за движение на МПС: \r\nПът ІІ-35: Движението по път ІІ-35 Плевен – Троян в участъка на обходен път на гр. Ловеч от км 43+000 до км 44+400 е ограничено за всички МПС поради ремонтни работи в тунел „Ловеч”. \r\nОбходен маршрут за МПС до 12 тона: по улици през центъра на гр. Ловеч.  \r\nОбходни маршрути за товарни автомобили над 12 т.: \r\n● За движещите се за и от гр. Троян: от гр. Ловеч, пътен възел „Софийска” по път ІІІ-401 през с. Изворче и с. Соколово до път І-4 при с. Микре, по път І-4 до пътен възел „Абланица” и по път ІІ-35 за гр. Троян и обратно. Движещите се от Троян към Плевен ползват същия маршрут. \r\n● За движещите се от гр. Варна и гр. Севлиево към гр. Ловеч и гр. Плевен от пътен възел Севлиево при км 85+700 на път І-4, по път ІІІ-403 Кормянско – Малък Вършец и път ІІІ-401 П. Славейково – Ловеч до гр. Ловеч, пътен възел „Баховица”. \r\n● За движещите се от гр. Варна и гр. Севлиево към гр. Ловеч и гр. Плевен, които са пропуснали обхода по път ІІІ-403 и ІІІ-401, на път І-4 при пътен възел „Абланица” се насочват с табели Ж3 към кръстовището на път І-4 с път ІІІ-401 при с. Микре, от там по съществуващата организация към гр. Ловеч и гр. Плевен. \r\nДвижението се регулира с пътни знаци. Срок до 30.11.2018 г. \r\nПът III-358: Движението по път III-358 кръстовище за м. Нановица - кръстовище за с. Малък извор от км 71+169 до км 72+935 е ограничено поради ремонт на мостови съоръжения. Движението се регулира с пътни знаци. Срок до 31.08.2018г. \r\nОбходен маршрут: по път III-358 от кръстовище с. Малък извор до гр. Ябланица, по път I-3 гр. Ябланица – пътен възел „Коритна”, по път I-4 пътен възел „Коритна”- м. Боаза, по път III-305 м. Боаза - с. Гложене, по път III-358 с. Гложене - кръстовище с. Нановица. \r\nПът III-3504: Движението по път III-3504 Ловеч – Орляне в участъка с. Радювене – разклон за с. Катунец е ограничено за МПС над 3,5 т поради отнесено крило на мост при км 9+836 в с. Радювене. \r\nОбходен маршрут: Ловеч – Угърчин – Орляне – разклон за с. Катунец и обратно. Срок до 31.07.2018 г. \r\nРемонтни дейности:  \r\nПът ІІ-35: Движението по път ІІ-35 Плевен – Троян в района на обходен път на гр. Ловеч от км 37+000 до км 42+600 се осъществява в едно платно поради ремонтни дейности по настилката и мостовите съоръжения. Затворено за движение е платното посока Троян, като движението се осъществява двупосочно в платното посока Плевен. Движението се регулира с пътни знаци. Срок до 30.08.2018 г. \r\nПът II-35: Движението по път II-35 Плевен – Кърнаре в град Троян от км 70+911 до км 73+201 се осъществява с повишено внимание поради довършителни ремонтни работи по банкетите. Водачите да се движат с повишено внимание и съобразена скорост. Срок до 31.08.2018 г. \r\nОПУ-Монтана: \r\nВременно са въведени следните ограничения за движение на МПС:  \r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т. \r\nОбходен маршрут: през гр. Своге. Срок до 10.01.2019 г. \r\nПът ІІІ-112: Движението по път ІІІ-112 Тополовец – Монтана е ограничено за МПС над 12 т поради изпълнение на строително-монтажни работи. \r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. Автомобилите до 12 тона да се движат с повишено внимание. Срок до 20.12.2018 г. \r\nПът III-112: Движението по път III-112 Дъбова махала – Брусарци от км 10+500 до км 16+227 е ограничено за всички МПС поради извършване на строително –монтажни работи. \r\nОбходен маршрут: за движение от Брусарци до Дъбова махала е по III-112 Славотин – Смирненски – Крива бара до Кръстовище с РП III-114 Дондуково – Динково – Тополовец и обратно. Срок до 02.08.2018 г. \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното платно.  \r\nОбходен маршрут: път ІІ-81 Боровци – Монтана; път І-1 /Е-79/ Монтана – Сумер; път ІІІ-1621 Сумер – Пърличево и обратно.Срок до 14.09.2018 г. \r\nРемонтни дейности: \r\nПът ІІ-11: Движението по път ІІ-11 Сливата – Орсоя от км 26+000  до км 29+000 се осъществява двупосочно в една лента поради почистване на земни окопи и изграждане под окопен дренаж. Движението се регулира от сигналисти. Срок до 15.07.2018 г. \r\nПът ІІ-81: Движението по път ІІ-81 Петрохан – Бързия при км 54+500 се осъществява двупосочно в една лента поради срутване на водосток и подпорна стена. Движението е сигнализирано с пътни знаци. Срок до 31.07.2018 г.  \r\nПът II-81: Движението по път ІІ-81 Бързия – Благово от км 51+840 до км 89+832 се осъществява двупосочно в една лента поради косене на трева, кастрене на храсти и дървета, почистване на банкети и окопи. Движението е сигнализирано с пътни знаци. Срок до 20.07.2018 г. \r\nПът II-81: Движението по път ІІ-81 Благово – Монтана от км 90+900 до км 97+761 се осъществява двупосочно в една лента поради косене на трева, кастрене на храст и дървета, почистване на банкети и окопи. Движението е сигнализирано с пътни знаци. Водачите на МПС да се движат с повишено внимание и съобразена скорост. Срок до 19.07.2018 г. \r\nОПУ-Пазарджик:  \r\nВременно са въведени следните ограничения за движение на МПС: \r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т.  \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г. \r\nРемонтни дейности: няма. \r\nОПУ-Перник: \r\nВременно са въведени следните ограничения за движение на МПС: \r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.12.2018 г. \r\nРемонтни дейности: няма. \r\nОПУ-Плевен: \r\nВременно са въведени следните ограничения за движение на МПС:  \r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. \r\nОбходен маршрут: път III-303 Българене – Малчика – Аспарухово – Левски. Срок – целогодишно. \r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено транзитното движение на МПС над 15 т. \r\nОбходен маршрут: по път ІІ-34 Плевен – Никопол. Срок – целогодишно. \r\nПът ІІІ-306: Движението по път III-306 Луковит – Оряхово в участъка Червен бряг – Чомаковци от км 9+715 до км 19+207 е ограничено поради демонтиране стоманен мост над река Искър преди с. Чомаковци. \r\nОбходен маршрут: (Кнежа – Искър – Долни Дъбник – Телиш – Луковит) За движещите се МПС по път I-3 Бяла-Ботевград от гр. Луковит транзитно през гр. Червен бряг към с. Чомаковци, начало обход с кръстовище с РП III-306, в гр. Луковит,  км 138+767, оттам отбивния маршрут следва трасето на път I-3 през с. Радомирци до обхода на гр. Долни Дъбник, гр. Искър и гр. Кнежа до кръстовище с път III-306 в гр. Кнежа и след това по трасето на път III-306 до с. Чомаковци. Срок до 04.07.2019 г. \r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т. \r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно. \r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно. \r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж, в района на с. Беглеж от км 21+062 до км 27+123 е ограничено за МПС над 8 т. \r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно. \r\nПът ІІІ-3006: Движението по път III-3006 Радомирци – Рупци – Червен бряг от км 8+904 до км 9+221 в участъка на свлачище в землището на гр. Червен бряг е ограничено за МПС над 12 т. \r\nОбходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно. Срок – целогодишно. \r\nРемонтни дейности: \r\nПът ІІ-35: Движението по път ІІ-35 Плевен – Ловеч от км 13+600 до км 25+384 се осъществява с повишено внимание поради частични ремонтни дейности на асфалтовата настилка. Движението е сигнализирано с пътни знаци. Срок до 15.09.2018 г. \r\nОПУ-Пловдив:  \r\nВременно са въведени следните ограничения за движение на МПС: \r\nПът II-86: Движението по път II-86 Пловдив – Асеновград от изхода на гр. Пловдив до гр. Асеновград се извършва двупосочно в едното платно в посока Асеновград поради ремонтни дейности в участъка. Срок до 15.07.2018 г. \r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. \r\nОбходен маршрут: път III-866 Кричим – Девин. \r\nПът ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица. \r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград. \r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 21.12.2018 г. \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 21.12.2018 г. \r\nРемонтни дейности:  \r\nПът II-86: Движението по път II-86 Пловдив – Асеновград от изхода на гр. Пловдив до гр. Асеновград се извършва двупосочно в едното платно поради ремонтни дейности в участъка. Срок до 15.09.2018 г. \r\nПът III-861: Движението по път III-861 Югово – Лъки се осъществява в една лента поради пропадане на част от пътното платно. Движението се регулира с пътни знаци. Срок до 03.08.2018г. \r\nОПУ-Разград: \r\nВременно са въведени следните ограничения за движение на МПС: няма. \r\nРемонтни дейности: \r\nПът II-23: Движение по път II-23 Завет – Исперих – Дулово в участъка между с. Малък Поровец и граница с Област Силистра от км 74+792 до км 94+200 се осъществява в една лента поради частични ремонтни дейности на асфалтовата настилка. Движението в района се регулира от сигналисти. Срок до 13.07.2018 г. \r\nОПУ-Русе: \r\nВременно са въведени следните ограничения за движение на МПС:  \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 30.10.2018 г. \r\nРемонтни дейности:  \r\nПът II-21: Движението по път ІІ-21 Русе – Мартен от км 0+000 до км 0+293 се осъществява с повишено внимание и ограничение на скоростта до 40 км/ч поради ремонтни дейности на пътното платно. Участъкът е сигнализиран със светлинна, вертикална и хоризонтална сигнализация. Срок до 10.09.2018 г. \r\nПът II-54: Движението по път гара Бяла – Ценово от км 0+000 до км 13+100 се осъществява с повишено внимание поради рязане на храсти, профилиране на пътни банкети, почистване на канавки и частични ремонтни дейности по асфалтовата настилка. Срок до 31.10.2018 г. \r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран съгласно Наредба №3 за ВОБД. Въведено е ограничение на скоростта до 20 км/ч. Срок до 31.10.2018 г. \r\nОПУ-Силистра:  \r\nВременно са въведени следните ограничения за движение на МПС:  \r\nПът III-701: Ограничено движение по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т поради компрометирано състояние на мостово съоръжение.  \r\nОбходен маршрут за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 31.07.2018 г. \r\nРемонтни дейности: \r\nПът ІІІ-235: Движението по път ІІІ-235 Зафирово – М. Преславец от км 39+117 до км 52+970 се осъществява в една лента с повишено внимание поради частичен ремонт на настилката и подмяна на бордюри. Срок до 20.11.2018 г. \r\nПът ІІІ-701: Движението по път ІІІ-701 Грънчарово – Тодор Икономово в участъка от кръстовището с път І-7 /Дулово – Шумен/ до границата с област Шумен от км 0+000 до км 12+300 се осъществява с повишено внимание в едната лента поради извършване на превантивен ремонт. Срок до 20.11.2018 г. \r\nПът ІІІ-2307: Движението по път ІІІ-2307 с. Овен – Главиница, в участъка с. Овен – с. Руйно, от км 0+000 до км 6+209 се осъществява в една лента, поради превантивен ремонт. Движението се регулира със сигналисти, пътни знаци и конуси. Срок до 20.11.2018 г. \r\nОПУ-Сливен: \r\nВременно са въведени следните ограничения за движение на МПС: няма. \r\nРемонтни дейности: \r\nПът ІІ-57: Движението по път ІІ-57 в участъка от с. Пет могили до с. Новоселец от км 31+900 до км 40+650 се осъществява с повишено внимание поради частични ремонтни дейности на асфалтовата настилка, СПР по два броя съоръжения и отводнителни дейности. Движението се регулира с пътни знаци. Срок до 01.02.2019 г. \r\nОПУ-Смолян: \r\nВременно са въведени следните ограничения за движение на МПС:  \r\nПът II-86: Движението по път ІІ-86 гр. Смолян – с. Средногорци от км 108+350 /с. Влахово/ до км 109+450 /разклона за с. Тикале/ е ограничено за всички МПС поради срутване на скална маса на пътното платно. \r\nОбходен маршрут: Смолян - Чокманово - Смилян - Рудозем - Средногорци и обратно. Срок до 31.10.2018 г. \r\nПът II-86: Движението на МПС под 12 т по път ІІ-86 гр. Смолян – с. Средногорци в района на свлачище при км 109+450 се осъществява по ново изграден обходен общински път между с. Влахово, отклонението за с. Тикале и път II-86. Срок до 31.08.2018 г. \r\nПът III-861: Движението по път III-861 в отсечката гр. Лъки – пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.10.2018 г. \r\nПът ІІІ-8631: Движението по път ІІІ-8631 Момчиловци – Славейно – местност Момина вода от км 0+000 до км 5+993 е ограничено да се движат автомобилите с маса над 12 т. без ремаркета и полуремаркета, поради стеснен габарит. Движението в района се регулира с пътни знаци. Срок до 31.10.2018 г. \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 31.10.2018 г. \r\nРемонтни дейности: \r\nПът ІІ-86: Движението по път ІІ-86 Хвойна – Чепеларе, при км 73+800 се осъществява с повишено внимание, съобразно създадената организация на движение поради пропаднал банкет с дължина 1 м в ляво. Участъкът е сигнализиран с пътни знаци. Срок до 31.07.2018 г. \r\nПът ІІ-86: Движението по път ІІ-86 Чепеларе – м. Рожен при км 83+600 се осъществява с повишено внимание съобразно създадената организация на движение поради пропаднал банкет с дължина 3м вдясно. Участъкът е сигнализиран с пътни знаци. Срок до 31.07.2018 г. \r\nПът ІІ-86: Движението по път ІІ-86 Хвойна – Чепеларе при км 75+400 се осъществява с повишено внимание, съобразно създадената организация на движение поради пропаднал банкет с дължина 1 м в ляво. Участъкът е сигнализиран с пътни знаци. Срок до 31.07.2018 г. \r\nПът III-866: Движението по път III-866 Широка лъка – Девин при км 37+800 се осъществява с повишено внимание поради пропаднал на банкет с дължина 10 м. Срок до 31.07.2018 г. \r\nПът ІІІ-866: Движението по път ІІІ-866 Девин – Михалково, в отсечката от км 50+500 до км 59+000 /отсечка от новопостроен път при строителството на язовир „Цанков камък“ собственост на НЕК, която не се поддържа от ОПУ-Смолян/ се осъществява с повишено внимание, съобразно създадената организация на движение, поради опасност от паднали камъни и свлечени земни маси върху платното за движение. Срок до 31.07.2018 г. \r\nПът ІІI-8681: Движението по път ІІI-8681 Рудозем – Бяла река от км 2+870 до км 2+905 се осъществява в една лента поради пропадане на пътното платно. Участъкът е сигнализиран с пътни знаци. Срок 31.07.2018 г.  \r\nОПУ-София: \r\nВременно са въведени следните ограничения за движение на МПС:  \r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т. \r\nОбходен маршрут: през гр. Своге. Срок до 31.03.2019 г.  \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси.  \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 30.09.2018 г. \r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 31.08.2018 г.  \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища.  \r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. Срок до 30.09.2018 г. \r\nРемонтни дейности:  \r\nПът II-18: Движението по път II-18 Софийски околовръстен път /СОП/ в участъка от пътен възел с АМ „Тракия“ до Казичене от км 34+500 до км 35+500 в платното посока АМ „Хемус“ е ограничено поради ремонтни дейности по асфалтовата настилка. Движението се осъществява двупосочно в платното посока АМ „Тракия“. Срок 03.08.2018 г. \r\nПът II-82: Движението по път II-82 Боровец – Самоков от км 27+030 до км 34+715 се осъществява с повишено внимание поради частични ремонтни дейности. Срок 16.07.2018 г. \r\nОПУ-Стара Загора: \r\nВременно са въведени следните ограничения за движение на МПС:  \r\nПът II-57: Движението по път II-57 Стара Загора – Раднево – път II-55 в участъци от км 0+250 до км 11+074 и от км 12+460 до км 31+880 е ограничено за всички МПС с изключение на автобусният транспорт, който обслужва селата Могила, Малко Кадиево, Сърнево, Диня, Д. Атанасово и Тополяне поради изпълнение на СМР. Движението се ограничава в дните от понеделник до събота включително в часовете от 09:00ч до 20:00 ч. Срок до 29.08.2018 г. \r\nОбходен маршрут: пътен възел на път I-5 с път II-57 и пътен възел на път III-554 с път II-57; \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600.  \r\nОбходни маршрути:  \r\n- път ІІ-66 Поповица – Плодовитово – Първомай – Скобелево;  \r\n- път ІІ-66 Чирпан – Плодовитово – Първомай – Скобелево;  \r\n- Скобелево – Първомай – Плодовитово – път ІІ-66. Срок до 07.01.2019 г. \r\nПът ІІІ-5031: Движението по път III-5031 Опан – Гълъбово е ограничено на МПС над 10 т.  \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово.  \r\nРемонтни дейности: няма. \r\nОПУ-Търговище: \r\nВременно са въведени следните ограничения за движение на МПС: \r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т поради свлачище в района на с. Александрово. Участъкът е сигнализиран с пътни знаци. Срок до 31.08.2018 г. \r\nПът III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 31.07.2018 г. \r\nРемонтни дейности: \r\nПът II-51: Движението по път II-51 Бяла – Попово от км 30+000 до км 47+441 се осъществява с повишено внимание поради частичен ремонт на пътната настилка. Срок до 30.09.2018 г. \r\nПът III-202: Движението по път III-202 Опака – Попово от км 52+553 до км 66+144 се осъществява с повишено внимание поради частични ремонтни дейности на асфалтовата настилка. Срок до 30.08.2018 г. \r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 31.08.2018 г. \r\nПът III-5102: Движението по път IІI-5102 Мировец – Буховци – Острец – Надарево – Дългач – Певец от км 4+410 до км 28+825 се осъществява с повишено внимание поради частични ремонтни дейности на асфалтовата настилка. Срок до 30.10.2018 г. \r\nОПУ-Хасково: \r\nВременно са въведени следните ограничения за движение на МПС: \r\nПът III-597: Движение по път III-597 Ивайловград – Дъбовец – Малко градище – Лозен – Любимец при км 56+850 в гр. Любимец е ограничено за всички МПС поради закрит ж.п. прелез.  \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 20.12.2018 г. \r\nПът III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 21.12.2018 г. \r\nРемонтни дейности:  \r\nПът III – 806: Движението по път III-806 между Хасково и пътен възел Хасково от км 0 +000 до км 0+877 се осъществява с повишено внимание поради частични ремонтни дейности на асфалтовата настилка. В участъкът е затворено за движение платното в посока Димитровград. Движението се осъществява двупосочно в платното в посока Хасково, като е обособена по една лента за посока. Срок до 16.07.2018 г. \r\nОПУ-Шумен: \r\nВременно са въведени следните ограничения за движение на МПС:  \r\nПът III-701: Ограничено е движението по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т поради компрометирано състояние на мостово съоръжение.  \r\nОбходен маршрут: за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 31.12.2018 г. \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси.  \r\nОбходен маршрут: Шумен – Овчарово – Друмево. Срок до 31.12.2018 г. \r\nРемонтни дейности: няма. \r\nОПУ-Ямбол: \r\nВременно са въведени следните ограничения за движение на МПС: \r\nПът ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа. \r\nОбходен маршрут: по изграден обходен път до моста с ограничение на скоростта до 30 км/ч. Срок до 31.12.2018 г. \r\nРемонтни дейности: \r\nПът III-536: Движението по път III-536 в участъка Ямбол – Роза от км 5+600 до км 6+800 се осъществява двупосочно в една лента поради частични ремонтни дейности на асфалтовата настилка. Участъкът е сигнализиран с пътни знаци. Водачите да се движат с повишено внимание и съобразена скорост в свободната лента, съобразно създадената организация на движение. Срок до 13.07.2018 г.; \r\nПът III-5305: Движението по път III-5305 в участъка Обходен път Изток на гр. Ямбол от км 1+760 до км 4+280 се осъществява двупосочно в една лента поради частични ремонтни дейности на асфалтовата настилка. Участъкът е сигнализиран с пътни знаци. Водачите да се движат с повишено внимание и съобразена скорост в свободната лента, съобразно създадената организация на движение. Срок до 13.07.2018 г. \r\nПът III-5503: Движението по път III-5503 в участъка Златари - Болярско от км 9+700 до км 35+900 се осъществява двупосочно в една лента поради частични ремонтни дейности на асфалтовата настилка. Участъкът е сигнализиран с пътни знаци. Водачите да се движат с повишено внимание и съобразена скорост в свободната лента, съобразно създадената организация на движение. Срок: до 20.07.2018 г. \r\nПът ІІІ-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента поради пропаднала настилка и пропаднал насип. Движението се регулира чрез пътни знаци. Срок до 31.12.2018 г.; \r\nОпасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2018.07.12", "title": "Актуална пътна обстановка"}
{"url": "http://www.focus-news.net/news/2018/07/12/2544408/ria-novosti-levite-partii-v-gartsiya-sa-reagirali-na-ekspulsiraneto-na-ruskite-diplomati.html", "text": "Комунистическата партия на Гърция и бивши съратници на министър-председателя на Гърция Алексис Ципрас, преди да излязат от правителството, са изразили  загриженост за решението на властите да експулсират руски дипломати и свързаха това с антируската кампания, както и с откриването на срещата на високо равнище на НАТО в Брюксел, на която се взе решението за присъединяването на Македония към Алианса, предава   РИА Новости. \r\n„Новината за изгонването от гръцкото правителство на двамата руски дипломати доведе до извънредно изненада, големи проблеми и дълбоки опасения. Много се страхуваме, че Гърция лекомислено  участва в антируската кампания в духа на Студената война на най-реакционните кръгове на Запада“,  заяви бившият министър на енергетиката, лидер на партия „Национално единство“ Панайотис Лафазанис, който излезе от управляващата коалиция на партия  СИРИЗА през 2015. Той допълни, че това ще доведе до влошаване на отношенията между Атина и Москва. \r\n„За Гърция е необходимо да се разработят иновативни стратегически отношения на приятелство и сътрудничество с Русия, тъй като това  напълно отговаря на нашите национални интереси и на необходимостта от насърчаване на мира, сигурността и стабилността в нашия регион“, допълни той. \r\nЛафазанис също осъди началото на процеса на присъединяване на Македония към НАТО. \r\nСпоред него, подписът на гръцкия премиер Алексис Ципрас, министъра на отбраната Панос Каменос и външен министър Никос Коцияс в Брюксел, за да започнете процеса на присъединяване на Македония към НАТО е неприемлив. „Този подпис е чудесен подарък за САЩ и НАТО, и е насочен срещу сигурността на нашата страна. Не е случайно, че той е придружен от едновременното експулсиране на двамата руски дипломати от страната ни“, убеден е  той. \r\nГенералният секретар на Гръцката комунистическа партия (КК) Димитрис Куцумбас заяви, че решението за експулсирането на дипломатите е „лов на вещици“. „Добре известно е, че Русия не одобрява присъединяването на Македония към НАТО. Тя не иска да губи никакво влияние на Балканите“, уточни той. Според него, все още трябва да се види, какво развитие и влияние ще има изгонването на руските дипломати.  Виктор Турмаков", "date": "2018.07.12", "title": "РИА Новости: Левите партии в Гърция са реагирали на експулсирането на руските дипломати"}
{"url": "http://www.focus-news.net/news/2018/07/12/2544401/interfaks-donald-tramp-zayavi-che-potokat-traboprovodni-dolari-prez-evropeyskite-granitsi-kam-rusiya-e-nepriemliv.html", "text": "Президентът на САЩ Доналд Тръмп заяви, че смята за неприемлив потока на „тръбопроводни долари“ към Русия, предава   Интерфакс. \r\n„Милиардите допълнителни долари се изразходват по мое искане от страните членки на НАТО след последното ми посещение от миналата година, но това е недостатъчно. САЩ харчат твърде много. Границите на Европа са лоши. Потокът на долари в Русия по тръбопроводите са неприемливи“, написа Тръмп на профила си в социалната мрежа „Туитър“. \r\nПо-рано президентът на САЩ разкритикува енергийното споразумение между Берлин и Москва и заяви, че Русия контролира Германия чрез енергийните ресурси.   Виктор Турмаков", "date": "2018.07.12", "title": "Интерфакс: Доналд Тръмп заяви, че потокът „тръбопроводни долари“ през европейските граници към Русия е неприемлив"}
{"url": "http://www.focus-news.net/news/2018/07/12/2544412/nimh-vremeto-shte-bade-predimno-slanchevo-samo-na-otdelni-mesta-v-planinskite-rayoni-shte-prevali-i-pregarmi.html", "text": "Атмосферното налягане е близко до средното е ще остане без съществена промяна. Днес ще е предимно слънчево, в следобедните часове с временни увеличения на облачността, но само на отделни места в планинските райони ще превали и прегърми. Ще духа слаб северозападен вятър. Максималните температури ще са между 28° и 33°. Такава е прогнозата за времето на  Националния институт  по метеорология и хидрология (НИМХ) при БАН, съобщи за  Агенция „Фокус“  дежурният синоптик Боряна Маркова.  \r\nПо Черноморието ще е предимно слънчево. Временни увеличения на облачността ще има в следобедните часове, но валежи са малко вероятни. Ще духа слаб до умерен югоизточен вятър. Максималните температури ще са 28-31°. Температурата на морската вода е 25-26°. Вълнението на морето ще бъде 1-2 бала. \r\nВ планините ще преобладава слънчево време. След обяд ще се развива купеста облачност, но само на отделни места ще превали и прегърми. Ще духа слаб до умерен северозападен вятър. Максималната температура на височина 1200 метра ще е около 24°, на 2000 метра – около 16°.", "date": "2018.07.12", "title": "НИМХ: Времето ще бъде предимно слънчево, само на отделни места в планинските райони ще превали и прегърми"}
{"url": "http://www.focus-news.net/news/2018/07/12/2544410/predstoyashti-sabitiya-v-stranata-za-12-yuli-agentsiya-fokus.html", "text": "*** \r\nОт 20.00 часа в НЧ „Заря 1895“ вицепрезидентът Илияна Йотова ще участва в откриването на Международния музикален фестивал „Моцартови празници“. \r\n*** \r\nОт 10.00 часа министърът на труда и социалната политика Бисер Петков ще се срещне с кмета на общината Методи Чимев. Основна тема в разговора ще бъде изпълнението на проект „Работа“. Около 11.00 часа министър Бисер Петков и кметът на Дупница Методи Чимев ще дадат пресконференция в сградата на община Дупница. По-късно през деня министър Петков ще се срещне с работодатели, които са наели безработни по проект „Работа“.  \r\n*** \r\nОт 09.00 часа ще се проведе заседание на Народното събрание.  \r\n*** \r\nОт 09.00 часа 8-и състав на Специализирания наказателен съд ще заседава по делото срещу Цветан В., Александър П. и др., на които са повдигнати обвинения за организиране и ръководене на организирана престъпна група. \r\n*** \r\nОт 9.30 часа на метростанция „Софийски университет „Св. Климент Охридски“ ще бъде представена нова услуга за закупуване чрез мобилен телефон на дневна и нощна карта за всички линии на градския транспорт. На събитието ще присъстват кметът на София Йорданка Фандъкова и изпълнителният директор на Центъра за градска мобилност (ЦГМ) Христиан Петров.  \r\n*** \r\nОт 09.30 часа в заседателната зала в сградата на Висшия съдебен съвет ще се проведе седмичното заседание на Пленума на ВСС.  \r\n*** \r\nОт 09.30 часа 8-и състав на Софийски градски съд ще заседава по делото срещу Н. Н. (чл. 282, ал. 3 НК). \r\n*** \r\nОт 09.30 часа 28-и състав на Софийски градски съд ще заседава по делото срещу  \r\n Е. И. и П. С. (бивши агенти от ДАНС, чл. 357 НК). \r\n*** \r\nОт 10.00 часа пред Народното събрание Национално сдружение на търговците и превозвачите на горива (НСТПГ) ще проведе протестен митинг. \r\n*** \r\nОт 10.00 часа ще започне заседание на Столичния общински съвет. \r\n*** \r\nОт 10.00 часа 14-и състав на Специализирания наказателен съд ще заседава по делото срещу Петър А., Красимир В. и др., на които са повдигнати обвинения за организиране и ръководене на организирана престъпна група. \r\n*** \r\nОт 10.00 часа 12-и състав на Специализирания наказателен съд ще заседава по делото срещу Роза П., Валери М. и др., на които са повдигнати обвинения за организиране и ръководене на организирана престъпна група. \r\n*** \r\nОт 10.00 часа 5-и състав на Специализирания наказателен съд ще заседава по делото срещу Христо Г., на когото се повдигнато обвинение за изнудване.  \r\n*** \r\nОт 10.30 часа 11-и състав на Специализирания наказателен съд ще заседава по делото срещу Иван Д. и Милкана В., на които са повдигнати обвинения за организиране и ръководене на организирана престъпна група. \r\n*** \r\nОт 10.30 часа І-20 състав на Софийски градски съд ще заседава по гражданско дело срещу Столична община за мръсния въздух в София. \r\n*** \r\nОт 11.00 часа посланикът на Република Турция в България, Н. Пр. д-р Хасан Улусой ще даде пресконференция в сградата на посолството (бул. „Васил Левски“  № 80)  по повод втората годишнина от осуетения опит за преврат в Турция. \r\n*** \r\nОт 12.00 часа в Националния пресклуб на БТА ще се проведе пресконференция на Община Челопеч във връзка с V Международен фолклорен фестивал „Златен прах” Челопеч 2018, който ще се проведе в периода 19 – 22 юли 2018 г. \r\n*** \r\nОт 13.00 часа в Централното управление на НАП (бул. „Княз Александър Дондуков“ 52) експерти от Министерството на финансите ще представят резултатите по приоритетите от програмата на Българското председателството в областта на икономическите и финансови въпроси.   \r\n*** \r\nОт 13.20 часа 18-и състав на Софийския районен съд ще заседава по делото, образувано по  жалба на Лозан Панов – Председател на Върховен касационен съд срещу Наказателно постановление на Комисия за противодействие на корупцията и за отнемане на незаконно придобитото имущество (КПКОНПИ). Заседанието ще се проведе в сградата на бул. „Генерал Михаил Д. Скобелев“ № 23. \r\n*** \r\nОт 13.30 часа 2-ри състав на Специализирания наказателен съд ще заседава по делото срещу Божидар К., Иван Т. и др., на които са повдигнати обвинения за организиране и ръководене на организирана престъпна група. \r\n*** \r\nОт 13.30 часа 3-ти състав на Софийски градски съд по дело срещу Г. К., П. П., Н. С., М. И. за инцидента с падналата сграда на ул. „Алабин“ при който загинаха две момичета (чл. 123 НК). \r\n*** \r\nОт 14.00 часа 7-и състав на Специализирания наказателен съд ще заседава по делото срещу Иван И., Христо Г. и др., на които са повдигнати обвинения за организиране и ръководене на организирана престъпна група. \r\n*** \r\nОт 14.30 часа 18-и състав на Специализирания наказателен съд ще заседава по делото срещу Браиан С. и Калин Й., на които са повдигнати обвинения за организиране и ръководене на организирана престъпна група. \r\n*** \r\nОт 18.00 часа в зала „Амфитеатъра“ на хотел Арена ди Сердика ще се На официална церемония, която ще се състои церемонията по  връчване на сертификатите на победителите в десетото юбилейно издание на класацията „ЛЮБИМИТЕ МАРКИ”. \r\n*** \r\nОт 18.30 часа в лятната естрада в Борисовата градина ще се проведе концерт на  Представителния духов оркестър при Академията на МВР.  \r\n*** \r\nОт 19.00 часа до езерото в Южен парк 3-та част ще се проведе концерт на „София Брас”. \r\n*** \r\nОт 19.00 часа в Бохема – Клуб галерия на фоторепортера на пл. „Независимост“ ще бъде представена книгата „Погребални комплекси с коли в римска провинция Тракия (Ι-ΙΙΙ в.)” от д-р Веселин Игнатов, ИМ Нова Загора.  \r\n*** \r\nОт 18.00 часа в Бургаската художествена галерия „Петко Задгорски“ ще бъде открита пътуващата изложба „От море до море“. \r\n*** \r\nОт 11.00 часа в Арт-салона на Радио Варна ще се проведе пресконференция на ръководство на Варненския свободен университет „Черноризец Храбър“ във връзка с новия проект на университета „Дигитално образование за икономически растеж и социално приобщаване“. \r\n*** \r\nОт 11.00 часа в зала „Пресцентър“ на Национален дворец на културата-клон Варна ще се проведе пресконференция във връзка с предстоящия 26-и международен филмов фестивал „Любовта е лудост“. \r\n*** \r\nОт 10.00 в Регионалния пресклуб на БТА ще се проведе пресконференция на „Етър Рейсинг“ във връзка с програмата и участниците в четвъртия кръг от републиканския шампионат по планинско изкачване Раховец-Лясковец. \r\n***  \r\nОт 10.00 часа в Читалище „Надежда – 1869“ ще се проведе Работилница по бродерия.  \r\n***  \r\nОт 11.00 часа в пресклуба на БТА ще се състои пресконференция на ректора на Великотърновския университет проф. Христо Бонджолов във връзка с предстоящото издание на Международния семинар по български език и култура.  \r\n*** \r\nОт 11.00 часа в заседателната зала на Общински съвет - Видин ще се проведе откриваща конференция във връзка с представянето на проект „Основна реконструкция на централна пешеходна зона“.  \r\n*** \r\nОт 13.00 часа кметът на Община Видин Огнян Ценков ще участва в официалната церемония „Първа копка“ по проекта за централната пешеходна зона. Тя ще се състои в близост до входа за Информационния център (откъм паркинга при административната сграда на Общината). \r\n*** \r\nОт 10.30 часа в детския отдел на Регионална библиотека „Христо Ботев“ ще се проведе детска архитектурна работилница. \r\n*** \r\nОт 10.00 часа в Регионална библиотека „Дора Габе“ ще се проведе летен детски клуб „Играй и учи“. \r\n*** \r\nОт 10.30 часа в Областния информационен център ще се проведе среща по повод възможности за стартиране на бизнес с европейски средства. \r\n*** \r\nОт 12.00 часа ще започне традиционният Международен събор „Краище”, организиран от общините Кюстендил, Босилеград и Крива Паланка.   \r\n*** \r\nОт 12.00 часа пред хижа „Осогово” ще бъде осветен и раздаден курбан за здраве по повод 90-годишнината от построяването на туристическа хижа „Осогово”.   \r\n*** \r\nОт 09.00 часа в зала „Панорама“ кметът Вяра Церовска и екипът ѝ ще вземат участие в учение, което ще тества реакциите при земетресение от 6,1 по Рихтер. \r\n*** \r\nОт 10.30 часа пред Двореца на културата ще се проведат забавни игри и анимация с деца и родители „Лято в Двореца“. \r\n*** \r\nОт 11.00 часа пред Общинския младежки дом ще се проведе творческа работилница. \r\n*** \r\nОт 18.00 часа пред Хранкомерс в Кметство „Изток”, Общински младежки дом организира дискотека под открито небе. \r\n*** \r\nОт 15.00 часа в Регионалния пресклуб на БТА ще се проведе пресконференция по проект „Предприемачеството – религията на 21-ви век“, чийто бенефициент е адвокатско дружество „Петранов, Недков и партньори“ с партньор  Сивани ООД. \r\n*** \r\nОт 10.00 часа в зала № 1 Пловдивският апелативен съд ще разгледа жалбата на турския гражданин с инициали Дж. К., причинил катастрофата на АМ „Тракия“, при която загинаха четирима души. \r\n*** \r\nОт 10.30 часа ще се състои Първа копка за реконструкция на площад „Александър Малинов” до Източната порта.  \r\n*** \r\nОт 11.00 часа ще се състои Първа копка за реконструкция на бул. „6-ти септември”, до градинката на площад „Житен пазар”.  \r\n*** \r\nОт 11.30 часа ще се състои Първа копка за реконструкция на бул. „Марица”.  \r\n*** \r\nОт 13.30 часа в хотел Рамада Пловдив Тримонциум ще се състои пресконференция на EVN. \r\n*** \r\nОт 17.30 часа общинските съветници от ГЕРБ Ясен Михайлов и Дамян Петров ще проведат приемни с гражданите в офиса на партията в район „Западен” на ул. „Царевец” № 9.  \r\n*** \r\nОт 10.00 часа в зала 1 на Областна администрация Русе ще се проведе извънредно заседание на Постоянно действащата междуведомствена областна епизоотична комисия заради разпространението на болестта Африканска чума по свините в съседна Румъния и опасността от навлизане на заболяването на територията на Република България. \r\n***  \r\nОт 10.00 часа в Детски отдел на библиотеката при ПБНЧ „Еленка и Кирил Д. Аврамови“ ще се проведе „Музиката – лесна и интересна” – музикална разходка в Читалището.  \r\n*** \r\nОт 17.30 часа в в Държавен архив – Смолян ще бъде представени книгата и изложбата „Йеромонах Григорий – Предание и реалност“ по повод 180-годишнината от идването на поп Григорко в Родопите. \r\n*** \r\nОт 10.00 часа в къща музей „Гео Милев“ ще се проведат литературни занимания за деца от 5 до 9 години. \r\n*** \r\nОт 10.00 часа в детския отдел на библиотека „Родина“ ще се проведе детска програма „Чета и играя – знам и мога“. \r\n*** \r\nОт 21.00 часа на сцена Лапидариум в Регионалния исторически музей ще бъде представена постановката „Айфеловата кула“ като част от инициативата „Театър под звездите“. \r\n*** \r\nОт 9.00 часа в зала „Христо Самсаров“ на Община Търговище ще се проведе извънредно заседание на Общински съвет Търговище. \r\n*** \r\nОт 14.00 часа в зала 304 на общината ще се проведе изслушване на кандидатите за съдебни заседатели.", "date": "2018.07.12", "title": "Предстоящи събития в страната за 12 юли (Агенция „Фокус“)"}
{"url": "http://www.focus-news.net/news/2018/07/12/2544411/predstoyashti-mezhdunarodni-sabitiya-za-12-yuli-agentsiya-fokus.html", "text": "Втори ден от срещата на върха на НАТО в Брюксел. \r\n***  Президентът на САЩ Доналд Тръмп пристига във Великобритания за разговори с премиера на страната Тереза Мей, фокусирани върху търговията след Брекзит. \r\n***  Финансовите министри от Еврозоната ще се срещнат, за да одобрят финалното споразумение за излизане на Гърция от спасителната програма. \r\n***  Министрите на вътрешните работи и на правосъдието от Европейския съюз ще проведат първа среща под австрийското европредседателство. \r\n***  Великобритания ще публикува официално своите планове за отношенията си с Европа след Брекзит. \r\n***  Европейската комисия ще обяви прогнозите си за икономически растеж и инфлация за Европейския съюз и Еврозоната. \r\n***  Янеш Яндза от Словенската демократическа партия, която спечели най-много парламентарни места на изборите през юни, ще се срещне с президента на страната Борут Пахор в опит да се постигне прогрес за съставянето на правителство. \r\n***  Президентът на Южна Корея Мун Дже-ин ще направи държавна визита в Сингапур. \r\n***  Министърът на финансите на САЩ Стивън Мнучин ще се изправи пред парламентарна комисия за финансови услуги. \r\n***", "date": "2018.07.12", "title": "Предстоящи международни събития за 12 юли (Агенция \"Фокус\")"}
{"url": "http://www.focus-news.net/news/2018/07/12/2544406/afp-broyat-na-zaginalite-pri-navodneniyata-v-yaponiya-dostigna-do-199-dushi.html", "text": "Броят на загиналите при проливните дъждове, опустошили части от Япония е достигнал до 199 души, предава   AFP. \r\nМестните медии съобщават, че в момента все още се водят издирвателни операции като десетки души все още се смятат за изчезнали след най-големите бедствия в Япония за последните три десетилетия.  Виктор Турмаков", "date": "2018.07.12", "title": "AFP: Броят на загиналите при наводненията в Япония достигна до 199 души"}
{"url": "http://www.focus-news.net/news/2018/07/12/2544390/eurasia-daily-cheshkata-republika-na-sreshtata-na-visoko-ravnishte-na-nato-predlozhi-plan-za-uvelichavane-na-razhodite-za-otbrana.html", "text": "Представители на Чешката република на 11 юли на срещата на високо равнище на НАТО в Брюксел са представили план за увеличаване на разходите за отбрана и надграждане на въоръжените сили, включително конкретен инвестиционен план, предава   Eurasia Daily. \r\n„Нашият план включва реални инвестиции в модернизацията. Не трябва да забравяме за целевата сума от 2% от БВП от всяка страна членка на НАТО. Ежегодно именно 20% трябва да бъдат инвестирани в модернизацията на въоръжените сили“, заяви постоянният представител  на Чешката република в НАТО Иржи Шедив. Въпреки това, той подчерта, че страната счита за важно  съюзниците да вземат на сериозно предупреждението от Доналд Тръмп за евентуалното намаляване на присъствието на САЩ в Европа.  Виктор Турмаков", "date": "2018.07.12", "title": "Eurasia Daily: Чешката република на срещата на високо равнище на НАТО предложи план за увеличаване на разходите за отбрана"}
{"url": "http://www.focus-news.net/news/2018/07/12/2544392/reuters-na-vtoriya-den-ot-sreshtata-na-visoko-ravnishte-na-nato-fokusat-shte-se-obarne-kam-afganistan.html", "text": "Лидерите на НАТО ще се опитат да превъзмогнат исканията на Доналд Тръмп за по-високи разходи за отбрана и да се съсредоточат върху прекратяването на дългата война в Афганистан, по време на втория ден от срещата на високо равнище в Брюксел, предава   Reuters. \r\nПо време на пътуване, което също ще отведе президента на САЩ във Великобритания и в Хелзинки, на среща с руския Владимир Путин, Тръмп прекара първия ден от срещата на високо равнище на НАТО, критикувайки съюзниците си, че не са успели да изразходват  2% от БВП за отбрана и обвини Германия, че е  затворник на руската енергетика. \r\nНа втория ден лидерите ще приветстват пристигналите на срещата партньори, които не са членки на НАТО, включително афганистанския президент Ашраф Гани и този на Украйна Петро Порошенко пред новото седалище Алианса. \r\nПремиерът на Великобритания Тереза Май се опита да зададе тона в сряда, като обяви изпращането на допълнителни войски за афганистанската тренировъчна мисия на НАТО. \r\n„Ще разположим още 440 служители в мисията „Решителна подкрепа“ на НАТО в Афганистан и мисля, че това показва, когато НАТО се обажда, Великобритания е една от първите, които се засилват“, заяви Май пред репортери. \r\nГенералният секретар  на НАТО Йенс Столтенберг иска лидерите да се договорят да финансират афганистанските сили за сигурност до 2024 г., въпреки обществената умора в западните страни за тяхното участие в конфликта. Финансирането е средно около 1 милиард долара годишно, а Столтенберг заяви, че очаква това ниво да бъде изпълнено. \r\nЛидерите ще искат да научат повече за военния подход на Тръмп към Афганистан, който той преработи през август миналата година, за да включи засилване на въздушните удари, за да принуди  талибаните да преговарят. \r\nВашингтон подготвя нов преглед на стратегията, една година след като Тръмп се съгласи да разшири участието в 17-годишната война. \r\nТръмп първоначално се противопоставяше да остане в най-дългата война, водена някога от Америка, но съветниците му го убедиха да даде повече време. Той разреши разполагането на още 3 000 войници в Афганистан, като общия им броя достига до около 15 000 души.  Виктор Турмаков", "date": "2018.07.12", "title": "Reuters: На втория ден от срещата на високо равнище на НАТО, фокусът ще се обърне към Афганистан"}
{"url": "http://www.focus-news.net/news/2018/07/12/2544414/reuters-balgarskite-vlasti-sa-ubili-1800-glavi-dobitak-sled-izbuhvane-na-ognishte-na-chuma-po-drebnite-prezhivni-zhivotni.html", "text": "Българските власти съобщиха, че са избили 1800 животни след първото избухване на огнище на територията на европейския съюз на остро заразната болест чума по дребните преживни животни, предава   Reuters. \r\nМиналият месец балканската държава съобщи, че има огнище на заболяването в югоизточното село Воден край границата с Турция. „Общо 1800 животни са евтаназирани“, съобщи пред парламента министърът на земеделието Румен Порожанов. Той допълни, че три проби от фермите края Ямбол са дали положителни резултати за заболяването. \r\nМинистърът допълни, че граничният контрол трябва да се засили, за да може болестта да се контролира.  Вирусът не е опасен за хората. Властите са наложили карантинна зона около три села и са наредили кръвни проби на дребния рогат добитък в радиус от 10 км от огнището на заболяването.  Виктор Турмаков", "date": "2018.07.12", "title": "Reuters: Българските власти са убили 1800 глави добитък след избухване на огнище на чума по дребните преживни животни"}
{"url": "http://www.focus-news.net/news/2018/07/12/2544419/stolichniyat-obshtinski-savet-shte-obsazhda-promyana-na-strukturata-na-rayonna-administratsiya-mladost.html", "text": "Столичният общински съвет ще проведе редовно заседание. Това предвижда  програмата за работа на съвета . Заседанието ще 57-ото по ред и ще започне в 10.00 ч. Дневният ред на заседанието включва общо 73 точки и четири питания на общински съветници. Kметът на София Йорданка Фандъкова ще представи nа вниманието на общинските съветници доклад във връзка с частична промяна на структурата на районна администрация „Младост“ при Столична община. Освен този доклад, Фандъкова ще занимае общинските съветници и с приключване на отчуждително-обезщетително производство, проведено при условията на Закона за териториално и селищно устройство. Общинските съветници ще обсъдят и промени в Правилата за работа на Столична програма „Култура“.", "date": "2018.07.12", "title": "Столичният общински съвет ще обсъжда промяна на структурата на районна администрация „Младост“"}
{"url": "http://www.focus-news.net/news/2018/07/12/2544417/parlamentat-shte-razgleda-na-vtoro-chetene-promeni-v-zakona-za-integratsiya-na-horata-s-uvrezhdaniya-predotvratyavashti-spiraneto-na-integratsionni-dobavki.html", "text": "Парламентът ще разгледа на второ четене промени в  Закона за интеграция на хората с увреждания. Това предвижда програмата за работа на  Народното събрание . Промените са внесени от ПГ на ГЕРБ и „Обединени патриоти“. Те са  обвързани с решението на Върховния административен съд, който отмени разпоредбите от Правилника за прилагане на закона. Според съда обвързването на размера на месечната добавка за социална интеграция с гарантирания минимален доход е незаконосъобразно, тъй като водещият критерий според Закона за интеграция на хората с уреждания за определянето на размера ѝ са единствено индивидуалните потребности на хората с увреждания. Промените целят да се преуредят отменените разпоредби от правилника в закона, за да се синхронизира нормативната уредба и да се предотврати спирането на интеграционните добавки на хората с увреждания . Депутатите ще продължат работа и по второто четене на Закона за горивата, който вчера започнаха. Законопроектът е внесен от ПГ на „Обединени патриоти“ и цели да намали сивият сектор в бранша. Проектът предизвика разногласия между патриотите, които продължават вече втори ден.", "date": "2018.07.12", "title": "Парламентът ще разгледа на второ четене промени в  Закона за интеграция на хората с увреждания, предотвратяващи спирането на интеграционни добавки"}
{"url": "http://www.focus-news.net/news/2018/07/12/2544415/vitseprezidentat-iliyana-yotova-shte-otkrie-xiv-mezhdunaroden-muzikalen-festival-motsartovi-praznitsi-v-pravets.html", "text": "От 20.00 часа в НЧ „Заря 1895“ в град Правец вицепрезидентът Илияна Йотова ще участва в откриването на XIV Международен музикален фестивал „Моцартови празници“. Това съобщиха от  прессекретариата на държавния глава .", "date": "2018.07.12", "title": "Вицепрезидентът Илияна Йотова ще открие XIV Международен музикален фестивал „Моцартови празници“ в Правец"}
{"url": "http://www.focus-news.net/news/2018/07/12/2544416/gd-granichna-politsiya-intenziven-e-trafikat-za-tovarni-avtomobili-na-izhod-pri-gkpp-kapitan-andreevo.html", "text": "На българо-турската границана ГКПП \"Капитан Андреево\" трафикът е интензивен за товарни атомобили на изход .Това съобщиха от Главна дирекция \"Гранична полиция\". Информацията за трафика е към 6.00 ч.  \r\nНа останалите граници трафикът е нормален на всички гранични контролно-пропускателни пунктове.", "date": "2018.07.12", "title": "ГД \"Гранична полиция\": Интензивен е трафикът за товарни автомобили на изход при ГКПП \"Капитан Андреево\""}
{"url": "http://www.focus-news.net/news/2018/07/12/2544420/plovdiv-obshtinskite-savetnitsi-ot-gerb-shte-provedat-priemni-za-grazhdanite.html", "text": "Общинските съветници от ГЕРБ ще проведат приемни за гражданите, съобщиха от пресцентъра на  ПП ГЕРБ.  \r\nВ четвъртък общинските съветници от  ГЕРБ в Пловдив ще проведат приемни с гражданите, както следва \r\nЯсен Михайлов, от 17:30 до 19:00 часа в офиса на  ГЕРБ в район „Западен” на ул. ”Царевец” № 9.  \r\nДамян Петров, от 17:30 до 19:00 часа в офиса на  ГЕРБ в район „Западен” на ул. ”Царевец” № 9.", "date": "2018.07.12", "title": "Пловдив: Общинските съветници от ГЕРБ ще проведат приемни за гражданите"}
{"url": "http://www.focus-news.net/news/2018/07/12/2544421/pregled-na-osnovnite-temi-v-starozagorskiya-pechat.html", "text": "„С грандиозен музикален и лазерно-светлинен спектакъл Стара Загора ще спомни 31 юли“ е челото на вестник  „Старозагорски новини” . Грандиозен концерт по случай 140 години от Освобождението на България и 141 години от боевете за Стара Загора ще се проведе на Мемориален комплекс \"Бранителите на Стара Загора\" на паметната за града-герой дата 31 юли от 21 часа. Той ще продължи близо час и ще завърши със светлинен и лазерен спектакъл и тържествена заря. В програмата ще участват оркестър, хор и балет на Държавна опера - Стара Загора: \"Нашият балет ще участва с част от най-новата ни премиера \"Нестинарка\" на Марин Големинов, накрая завършваме с тържествената \"Увертюра 1812\" от П. И. Чайковски. Тя е предназначена за изпълнение на открито или в големи зали с голям оркестър. Написана по повод победата на Русия в Отечествената война през 1812 г., до ден днешен тя има голяма популярност заради ефектното си звучене, което на финала в оригинал е съпроводено с оръдейни залпове\", коментира за медията ни директорът на Старозагорската опера Огнян Драганов. Диригент ще е Старозагорският митрополит Киприан. Участие ще вземат и Градският духов оркестър, и Биг Бендът на Трета Тунджанска бригада. Организатори на събитието са Община Стара Загора и Държавна опера - Стара Загора. „Старозагорски новини“ припомня, че на същата дата миналата година на Мемориален комплекс \"Бранителите на Стара Загора\" беше реализиран уникален светлинно-звуков спектакъл \"Молитва за Стара Загора\", който бе посетен от над 30 000 души и беше най-вълнуващият урок по родолюбие. В сюблимния момент десетки лъчи озариха небето на Стара Загора, станало свидетел на подвига и саможертвата на знайни и незнайни българи и руски войни при отбраната на града на 31 юли (19 юли стар стил) 1877 г.  \r\n„На 29-ия ден от гладуването си Николай Колев-Босия с чувство за хумор: Имам нужда от леки картечници и базуки“ е следващо заглавие в старозагорския ежедневник. \"Имам нужда от леки картечници и базуки. Който не разбира, който не разбере от думи, ще разбере от куршуми.\" Това заяви вчера пред медията ни роденият в Стара Загора десидент Николай Колев-Босия в отговор на въпроса ни - от какво има нужда. Въпреки забележимото все по-трудно произнасяне на думите заради продължилото вече 29 дни гладуване, със сигурност Босия не е загубил чувството си за хумор. Очакването ни, че ще призове за обществена подкрепа в протеста си срещу купуването на шофьорски книжки, чийто залог е животът му, не се оправда. Той само вметна, че всеки който има морал, го подкрепя. Във връзка със здравословното си състояние Босия отбеляза: \"Чувствам се прекрасно.\" Припомняме, че на 13 юни старозагорецът обяви гладна стачка, след като разпространи декларация срещу възстановяването на корупционната схема за продажба на шофьорски книжки от служителите на Изпълнителна агенция \"Автомобилна администрация\" към Министерството на транспорта. Той настоява и за незабавната оставка на транспортния министър Ивайло Московски и разпускане на настоящия парламент, тъй като, по думите му, ги смята за \"съпричастни към продължаващото престъпление\". След като президентът Румен Радев призова Босия да прекрати гладната си стачка, това вчера направи и вътрешният министър Валентин Радев. Пред \"Старозагорски новини\" Николай Колев-Босия декларира, че разполага с неопровержими доказателства за купуването на шофьорски книжки от неграмотни граждани. \"От документите, които притежавам, е видно, че само през 2015 г. от КАТ са отнети 100 такива книжки, подобна е ситуацията и през следващите години\", категоричен е Босия. Темата с купуването на шофьорски книжки и закононарушения на служители на ИА \"Автомобилна администрация\" не е нова за медията ни. Изключително странен обаче е фактът, че въпреки многобройните арести както в столицата, така и в провинцията и гръмките обвинения, до сега няма нито един осъден.  \r\n„Откриват паметна плоча с барелеф на основоположника на модерната неврохирургия в Югоизточна България“, пише още вестникът. Старозагорската премиера на книгата \"Живот, отдаден на пациента\", посветена на основоположника на модерната неврохирургия в Югоизточна България - старозагорския лекар д-р Кънчо Попов, ще е на 12 юли от 17:30 часа в \"Сити център\" Стара Загора. Това е седмата книга на дългогодишния съдия и общественик Стефан Саранеделчев. Тя беше представена преди седмица и в Казанлък. В програмата за отдаване почит към паметта на старозагорския лекар д-р Кънчо Попов, спасил живота на хиляди хора, е и чаканото от 5 години откриване на паметна плоча с барелеф на всепризнатия авторитет в съвременната неврохирургия в България. То ще се състои също на 12 юли т.г. в Стара Загора от 18:30 часа, а мястото ще бъде съобщено в последния момент. \"Плочата е изработена още преди 5 години, имахме желание тогава да я поставим на Неврологичното отделение, което е създадено от д-р Кънчо Попов, но това не се осъществи. Просто ни заблуждаваха. Това е истината. Мястото й ще е извън болницата. Като представяме книгата, тогава на присъстващите ще кажем къде точно ще е паметната плоча, имаме съображения за това\", заяви за медията ни Стефан Саранеделчев. \"Д-р Кънчо Попов беше лекар, за чийто живот може да се каже, че бе отдаден на Пациента. Той бе не само отличен лекар, но и една изключително ерудирана, енциклопедична личност. А през последните две десетилетия от живота си бе и запомнящ се със своите изяви общественик. Желанието ми споменът за д-р Попов да остане не само в паметта на неговите съвременници, но и за идните поколения, ме подтикна да напиша книга\", сподели авторът.", "date": "2018.07.12", "title": "Преглед на основните теми в старозагорския печат"}
{"url": "http://www.focus-news.net/news/2018/07/12/2544423/dobrich-shofyorite-da-se-dvizhat-s-povisheno-vnimanie-na-uchastak-ot-pat-ii-71-silistra-dobrich-v-rayona-na-s-kolartsi-poradi-propadane-na-chast-ot-patnoto-tyalo.html", "text": "Шофьорите да се движат с повишено внимание на участък от път II-71 Силистра – Добрич в района на с. Коларци поради пропадане на част от пътното тяло, предаде кореспондентът на  Радио „Фокус” – Варна . Продължават частичните ремонтни дейности на асфалтовата настилка се извършват по три пътни отсечки в областта. Движението по път II-71 Силистра – Добрич се осъществява с повишено внимание поради ремонтни дейности на асфалтовата настилка. Срокът за изпълнение на дейностите по тази пътна отсечка е до 22 август 2018 г. В друг участък по същия път II-71 Силистра – Добрич в района на с. Коларци движението на автомобили се осъществява с повишено внимание поради пропадане на част от пътното тяло. Продължават ремонтните дейности и по Околовръстния път на Добрич. Срокът за приключване е 30 септември 2018 г. До 31 юли 2018 г. продължават частичните ремонтни дейности на асфалтовата настилка по част от пътя Добрич-Варна. Навсякъде движението е регулирано с пътни знаци. Няма въведени временни ограничения на движението на автомобили в областта с изключение на отсечката Кранево – Варна при км 83+100, където е ограничено движението на МПС над 10 тона. Като обходен маршрут се използва отсечката Кичево – Оброчище. Ограничението е със срок до 28 февруари 2019 г.  \r\nОтпада обявеното за днес ограничение на движението  на автомобили по улиците „Боряна“ и „Христо Ботев“ заради дейности по обновяване на водния сектор в града. Ремонтът в тази зона ще бъде осъществен в други дни, \r\nПродължават строителни работи на обект ,,Интегриран проект за подобряване на водния сектор на град Добрич“ по ЛОТ 3 и ЛОТ 2, които се изпълняват в различни зони в града. В периода до 15 юли в рамките на „Интегриран проект за подобряване на водния сектор в град Добрич“ ЛОТ 3 ще се работи по улиците  „Никола Петков“ - от  ул. „Росица“ до „Балкан“, Строител от J788 до J 789, ул. „Каменица“ - от „Агликина поляна“ до ул. „Цар Освободител“, кв. Строител, ул. „Гривица“ - от бул. „Добруджа“ до ул. „Христо Ботев“, ул. „Родопи“ - от бул. „25-ти Септември“ до ул. „Вардар“, ул. „А. Поляна“ - от ул. „Виолета“ до ул. „Хр. Ботев“, ул. „Боряна“ - от ул. „Емона“ до ул. „Хр. Ботев“. В периода до 13 юли по ЛОТ 2 ще се работи по ул. “Боримечка“ ,ул. “Странджа“, ул. “Панайот Хитов“, ул. “Добричка Епопея“, ул. “Хан Аспарух“, участък ПС „Врачанци“ -  кв.Рилци, ул. “Янтра“ , ул. “Волга“, ул. “Вежен“ , ул. „Велико Търново“, ул. “Свещеник Атанасов“, ул. “Кап. Димитър Списаревски“, ул. “Цар Самуил“, ул.“Васил Петлешков“ и ул. “Независимост“. В Добрич времето е слънчево и ясно, тихо е, температурата на въздуха е около 19 градуса към 8,00 часа.  \r\nЖулиета НИКОЛОВА", "date": "2018.07.12", "title": "Добрич: Шофьорите да се движат с повишено внимание на участък от път II-71 Силистра – Добрич в района на с. Коларци поради пропадане на част от пътното тяло"}
{"url": "http://www.focus-news.net/news/2018/07/12/2544426/sveta-liturgiya-shte-bade-kulminatsiyata-na-praznika-na-sv-bogoroditsa-troeruchitsa-v-troyanskiya-manastir.html", "text": "Светата Православна Църква почита чудотворния образ на Пресвета Богородица „Троеручица”. Чудотворно копие на тази икона се съхранява и в Троянската света обител от 1600 г.  Припомняме, че тази икона беше небесна  покровителка на незабравимия приснопаметен Български патриарх Максим и е на настоящия Светейши Български патриарх Неофит. \r\nПо този повод  днес от 9.00 ч. в съборния манастирски храм „Успение Богородично” ще започне  св. Литургия в чест на Пресвета Богородица, предаде репортер на  Агенция \"Фокус\".  \r\nВ  светата обител се отбелязава и паметта на св. преподобномъченик Онуфрий Габровски, който е започнал монашеския си път в Троянския манастир. През настоящата година се изпълват 200 години от мъченическата му кончина.  \r\nНикола ПEТКОВ", "date": "2018.07.12", "title": "Света литургия ще бъде кулминацията на празника на св. Богородица Троеручица в Троянския манастир"}
{"url": "http://www.focus-news.net/news/2018/07/12/2544424/sofiya-na-metrostantsiya-sofiyski-universitet-sv-kliment-ohridski-shte-bade-predstavena-nova-usluga-za-zakupuvane-na-dnevna-i-noshtna-karta-za-gradskiya-transport.html", "text": "В 9.30 часа на метростанция „Софийски университет „Св. Климент Охридски“ ще бъде представена нова услуга - закупуване чрез мобилен телефон на дневна и нощна карти за всички линии на градски транспорт. Това съобщиха от пресцентъра на  Столична община . Новата услуга за заплащане на дневна карта от 4 лева и нощна карта от 2 лева чрез мобилно устройство се въвежда от Центъра за градска мобилност (ЦГМ). \r\nНа представянето ще присъстват кметът на София Йорданка Фандъкова и изпълнителният директорът на ЦГМ Христиан Петров.", "date": "2018.07.12", "title": "София: На метростанция „Софийски университет „Св. Климент Охридски“ ще бъде представена нова услуга за закупуване на дневна и нощна карта за градския транспорт"}
{"url": "http://www.focus-news.net/news/2018/07/12/2544422/na-ofitsialna-tseremoniya-shte-badat-vracheni-sertifikatite-na-pobeditelite-v-desetoto-yubileyno-izdanie-na-klasatsiyata-lyubimite-marki.html", "text": "На официална церемония в хотел Арена ди Сердика (зала Амфитеатъра) от 18.00 часа ще бъдат връчени сертификатите на победителите (първо, второ и трето място) в десетото юбилейно издание на класацията „ЛЮБИМИТЕ МАРКИ”, съобщиха  организаторите . \r\nПо повод 10 години класация „ЛЮБИМИТЕ МАРКИ” организаторите подготвят книга „Мисия: Любима Марка”. В нея ще бъдат събрани историите на успеха на онези марки, които печелят любовта и сърцата на потребителите, историите на успешните брандове. \r\nНад 42 000 души подкрепиха предпочитаните от тях брандове в единствената потребителска класация у нас „ЛЮБИМИТЕ МАРКИ” за 2018 г., като в първия етап гласоподавателите бяха над 4500, във втори – над 24 000, а в трети етап гласувалите са над 13 700. За марките Fibank и HAPPY BAR&GRILL са гласували най-много потребители. Сред събралите голям брой потребителски гласове тази година са още: Refan, LIDL, TESY, Samsung, Майонеза Краси, Credissimo. Резултатите и точния брой гласове, дадени за всеки бранд в последния кръг, можете да видите тук: http://mylovemarks.eu/results.php.  \r\nЧаст от марките тази година стигнаха до трети кръг в повече от една категория. HAPPY BAR&GRILL за втора поредна година грабна приза в два раздела – ЗАВЕДЕНИЯ и БЪЛГАРСКА МАРКА – ХРАНИ И НАПИТКИ. Fibank е любимата банка на българите, като участваше и в още две категории, в които грабна втора награда – ЛЮБИМ РАБОТОДАТЕЛ и ИНОВАТИВНИ МАРКИ, и събра най-много потребителски гласове във финалния кръг на класацията, с което си спечели титлата ЛЮБИМА МАРКА на българския потребител за 2018 г. LIDL е ЛЮБИМИЯТ РАБОТОДАТЕЛ на българския потребител, като оспорваше първото място и в категория ТЪРГОВСКИ ВЕРИГИ, където спечели втора награда. REFAN пък са безпорният лидер в категория КОЗМЕТИКА, а тази година спечелиха втора награда и в категория БИО И НАТУРАЛНА КОЗМЕТИКА. Брандът TESY e любимата БЪЛГАРСКА МАРКА и грабна втора награда в БЯЛА И ЧЕРНА ТЕХНИКА и трето място като ЛЮБИМ РАБОТОДАТЕЛ. Samsung е безспорният победител в категория БЯЛА И ЧЕРНА ТЕХНИКА, като спечели първо място и в ИНОВАТИВНИ МАРКИ. Майонеза Краси държи първенството за четвърта поредна година в МАЙОНЕЗИ, ЛЮТЕНИЦИ И СОСОВЕ, като грабна трета награда в категория БЪЛГАРСКА МАРКА – ХРАНИ И НАПИТКИ. Credissimo стана марка №1 в категория ФИНТЕХ КОМПАНИИ и спечели трето място в БЪЛГАРСКА МАРКА.  \r\nВ категория ВИСОКОАЛКОХОЛНИ НАПИТКИ най-предпочитаната марка е Tullamore DEW, следвана от Jim Beam и Grant’s. Първенството в категория БУТИЛИРАНИ ВОДИ за четвърта поредна година спечели българският бранд Хисар в оспорвана надпревара с водите Михалково и Бачково. Предпочитаната марка КАФЕ И ТОПЛИ НАПИТКИ на българския потребител за трета година е Spetema, като след нея се нареждат Tchibo и чай Биопрограма. Ядки Детелина спечелиха потребителския вот в категория ЯДКИ, ЧИПС И СОЛЕТИ, следвани от миналогодишният победител Солети Златна Добруджа и Ядки Вуйчо Ваньо. В ЗАХАРНИ ИЗДЕЛИЯ приза грабнаха обичаните Лукчета, като след тях останаха Бонбони Черноморец и Локум и халва „Сладки времена”. В категория МЕСНИ ПРОДУКТИ първо място потребителите отново отредиха на ТАНДЕМ, на второ се нарежда брандът Compass, а на трето – Орехите. В раздел МЛЕЧНИ ПРОДУКТИ най-много гласове събра родната марка Верея, като след нея са Боженци и Кисело мляко БИЛЛА. Майонеза Краси отново стана №1 в раздел МАЙОНЕЗИ, ЛЮТЕНИЦИ И СОСОВЕ, следвана от Олинеза и Дерони. Био храни Моравско село грабнаха приза в БИО ПРОДУКТИ И СУПЕР ХРАНИ, като второто и третото място си поделиха Fitness Микс Класик „Детелина” и dmBio.  \r\nRefan отново спечели в категория КОЗМЕТИКА, следван от Dove и Bilka. Weleda стана победител за втора поредна година в категория БИО И НАТУРАЛНА КОЗМЕТИКА, като след нея се нареждат Refan и Alteya Organics. В раздел ДЕРМО И МЕДИЦИНСКА КОЗМЕТИКА голямата награда потребителите отново присъдиха на международния бранд Bioderma. Второ място потребителите отредиха на швейцарската козметика Skincode, а трето на Pharma Hyaluron. В следващите две категории – БЕБЕШКА КОЗМЕТИКА и БЕБЕШКИ И ДЕТСКИ ПРОДУКТИ първото място потребителите отредиха съответна на брандовете Sebamed, следван от Mustela и Weleda и Ganchev, следван от Water Wipes и Dr.Theiss Sensibel Нахткерцен. В раздел АВТОМОБИЛИ тази година първото място спечели Infiniti, като след тях се нареждат Peugeot и Alfa Romeo. Предпочитаната марка в категория БЯЛА И ЧЕРНА ТЕХНИКА отново е Samsung, като второ място потребителите отредиха за TESY, а трето – за Елдоминвест.  \r\nHappy Bar&Grill – традиционен победител в раздел ЗАВЕДЕНИЯ, като след него се нареждат Пицария Виктория и Spaghetti Kitchen. Focus-news.net отново е №1 в раздел УЕБ МЕДИИ И САЙТОВЕ, с малка преднина пред АБВ Поща и mail.bg. Радио Витоша този път грабна титлата в категория РАДИО, следвано от Radio Fresh и Magic FM. NOVA е предпочитаната телевизия за поредна година в класацията ЛЮБИМИТЕ МАРКИ, като след нея се нареждат bTV и 24 Kitchen. В категория ЗАСТРАХОВАТЕЛНИ КОМПАНИИ И БРОКЕРИ тази година първото място спечели SDI Застрахователен брокер, на второ място се класира миналогодишният победител Дженерали, а на трето – застрахователният гигант Армеец. TESY спечели първо място в раздел БЪЛГАРСКА МАРКА, следван от Техномаркет и Credissimo. Happy Bar&Grill е лидер в БЪЛГАРСКА МАРКА – ХРАНИ И НАПИТКИ, като второ място потребителите отредиха на лидерът Захарни заводи, а трето – на Майонеза Краси. В раздел ФАРМАЦЕВТИЧНИ ПРОДУКТИ надпреварата за поредна година спечели No Spa, следван от Magne B6 и Xyzal. Във ВИТАМИНИ И ХРАНИТЕЛНИ ДОБАВКИ на първо място се класира отново Doppelherz, като след тях се нареждат Прополки и Магне Б6 Лека нощ.  \r\nFibank е безспорен лидер в БАНКИ, като на второ и трето място потребителите определиха Пощенска Банка и Уникредит Булбанк. Credissimo е първенец във ФИНТЕХ КОМПАНИИ, като след него се нареждат Easy Credit и Paysafe. Zornica Sands грабна приза в раздел ТУРИСТИЧЕСКИ ХОТЕЛИ И КОМПЛЕКСИ, като на второ място остана Био хотел Моравско село – Предела, а на трето - Apolonia Resort. Любимото място за пазаруване на българина за пета поредна година е SERDIKA CENTER, който спечели първото място в категория ТЪРГОВСКИ ЦЕНТРОВЕ – МОЛ, следван от PARK CENTER и Mall Veliko Tarnovo. А в раздел ТЪРГОВСКИ ВЕРИГИ първенец за трета година стана BILLA, с малка разлика от LIDL, които спечелиха втора награда, а третата остана за Kaufland. В ЕЛЕКТРОННА ТЪРГОВИЯ първото място спечели technomarket.bg, като второ и трето място си поделиха shop.biohotel-bg.com - био магазин Моравско село и twiggyshop.bg. В IT И СОФТУЕРНИ ПРОДУКТИ първо място отново спечели Hewlett Packard Enterprise Company, следван от SAP на второ място и Matrix Global Bulgaria – на трето място. LIDL спечели приза в категория ЛЮБИМ РАБОТОДАТЕЛ, като след него се нареждат Fibank и TESY. Samsung грабнаха приза и в категория ИНОВАТИВНИ МАРКИ, следван от Fibank и Happy Bar & Grill. В категория ПЕРИЛНИ И ПОЧИСТВАЩИ ПРЕПАРАТИ първото място тази година грабна Domestos, като второ и трето място си поделиха Coccolino и Cif.  Всяка година в класацията „ЛЮБИМИТЕ МАРКИ” взимат участие над 30 000 потребители. Инициативата е израз на потребителските предпочитания към дадени брандове в различни отрасли. И не просто на предпочитанията, а на една истинска емоционална привързаност към конкретни марки, които ако изчезнат биха ни липсвали. Любимите ни марки се избират единствено чрез гласуване от страна на крайните потребители.  \r\nЗа разлика от други класации, „ЛЮБИМИТЕ МАРКИ” не разчита на жури при номинациите – те са свободни, основани единствено на потребителските предпочитания и не включват специални пазарни критерии. По този начин „ЛЮБИМИТЕ МАРКИ” представя не експертното, а потребителското мнение за брандинга .", "date": "2018.07.12", "title": "На официална церемония ще бъдат връчени сертификатите на победителите в десетото юбилейно издание на класацията „Любимите марки“"}
{"url": "http://www.focus-news.net/news/2018/07/12/2544413/prezidentat-rumen-radev-rakovodi-balgarskata-delegatsiya-za-uchastie-prez-vtoriya-den-ot-sreshtata-na-darzhavnite-i-pravitelstvenite-rakovoditeli-na-stranite-chlenki-na-nato-v-bryuksel.html", "text": "Президентът Румен Радев ръководи българската делегация за участие в Срещата на държавните и правителствените ръководители на страните-членки на НАТО в Брюксел.  Това съобщиха от  прессекретариата на държавния глава .  \r\nФинансовите средства, отделяни за отбрана от държавите-членки, изграждането на съвременни отбранителни способности, засилването на ролята на Алианса в борбата с тероризма, политиката на отворени врати на НАТО, както и развитието на отношенията НАТО-ЕС са темите, които се обсъждат в рамките на Срещата на върха.   \r\nВ делегацията, водена от президента Румен Радев, са вицепремиерите Екатерина Захариева, министър на външните работи, и Красимир Каракачанов, министър на отбраната.", "date": "2018.07.12", "title": "Президентът Румен Радев ръководи българската делегация за участие през втория ден от Срещата на държавните и правителствените ръководители на страните-членки на НАТО в Брюксел"}
{"url": "http://www.focus-news.net/news/2018/07/12/2544425/balgariya-komentari-v-svetovnite-medii-agentsiya-fokus.html", "text": "Българските власти съобщиха, че са избили 1800 животни след първото избухване на огнище на територията на европейския съюз на остро заразната болест чума по дребните преживни животни, предава   Reuters. \r\nМиналият месец балканската държава съобщи, че има огнище на заболяването в югоизточното село Воден край границата с Турция. „Общо 1800 животни са евтаназирани“, съобщи пред парламента министърът на земеделието Румен Порожанов. Той допълни, че три проби от фермите края Ямбол са дали положителни резултати за заболяването. \r\nМинистърът допълни, че граничният контрол трябва да се засили, за да може болестта да се контролира.  Вирусът не е опасен за хората. Властите са наложили карантинна зона около три села и са наредили кръвни проби на дребния рогат добитък в радиус от 10 км от огнището на заболяването. \r\n***   Присъединяването на България и Румъния към Шенгенската зона е възпрепятствано от Холандия и Франция. Министърът на външните работи на България Екатерина Захариева заяви това в интервю пред руското издание   „Известия“.  \r\n„От началото на 2011 г. Европейската комисия  и Европейския парламент са издали много резолюции и доклади, които призовават страните от Европейския съюз да приемат България и Румъния в Шенгенското пространство, но това не произвежда видими резултати“, заяви Захариева. „Две държави - Холандия и Франция - все още изразяват загриженост относно приемането на България и Румъния в Шенгенското пространство. След избухването на миграционната криза мога да разбера техните притеснения, но не мога да намеря истински аргументи за отказа“, уточни тя. „ До 2011 г. вече сме изпълнили всички технически изисквания и сега, в условията на масов приток на бежанци в ЕС, доказахме своята способност да защитим външните граници на Европейския съюз. По този начин няма причина България и Румъния да не бъдат включени в Шенгенското пространство“, убеден е министърът. \r\nТя  подчерта, че София продължава да води преговори с двете страни, за да ги убеди да приемат страната  в Шенгенското пространство.  \r\n„Неефективно борба с корупцията е по-скоро пресилен претекст, който позволява да се отложи приемането на страните от Шенген“ , коментира ръководителят на отдела за европейска интеграция на руския Институт по Европа Олга Потьомкина. Тя свързва загрижеността на страните от ЕС със сложна миграционна ситуация. Въпреки факта, че в сравнение с 2015 г. притокът на бежанци е станал значително по-малък, балканското направление остава доста уязвимо. След блокиране на „либийския път“ трафикантите  ще търсят начини за транспортиране на хора през Черно море през България и Румъния, смята експертът. \r\nСпоред нея участието в Шенген за България и Румъния има не само важно техническо значение, но и такова за имиджа на страните: така те ще се почувстват равностойни участници в Европейския съюз и ще получат по-голяма тежест. \r\n***   Президентът на България  Румен Радев заяви, че неговият американски колега Доналд Тръмп е заръчал на съюзниците по НАТО да увеличат разходите си за отбрана до 4% от БВП, предава   Reuters. \r\n„Президентът Тръмп, който говори първи на срещата в Брюксел, повдигна въпроса не само да постигнем 2% за отбрана още от днес, но и постави нова бариера от 4%“, заяви Радев пред репортери на срещата на високо равнище на Алианса, която се провежда в Белгийската столица. \r\n***  Делегация от Узбекистан, водена от вицепремиера на страната Нодир Отажонов и съставена от заместник-министъра на външната търговия Сахиб Саифназаров и други представители на правителството, пристигна на официално посещение в България, предава   Uzreport. \r\nЦел на посещението е разширяването на търговското, икономическото и инвестиционното сътрудничество между Узбекистан и България и подготовката за провеждането на петото заседание на узбекско-българската междуправителствена комисия по икономическо и научно-техническо сътрудничество.  \r\nПо време на пребиваването си в София делегацията от Узбекистан планира да се срещне с министъра на земеделието Румен Порожанов, в министъра на регионалното развитие и благоустройството Николай Нанков, както и с министъра по икономическата и демографската политика Валери Симеонов.   \r\n***", "date": "2018.07.12", "title": "България – коментари в световните медии ( Агенция „Фокус“ )"}
{"url": "http://www.focus-news.net/news/2018/07/12/2544427/sofiya-vavezhda-se-organizatsiya-na-dvizhenieto-za-sportno-sabitie.html", "text": "Въвежда се организация на движението за спортно събитие в София. Това съобщиха от пресцентъра на  Столична община . \r\nОт 08.00 часа днес до 08.00 часа на 15 юли 2018 г. се забраняват престоят и паркирането, с изключение на автомобилите, обозначени със съответните пропуски, в участъка на ул. „Метличина поляна” от ул. „Рикардо Вакарини”, покрай спортната зала, до следваща пряка.", "date": "2018.07.12", "title": "София: Въвежда се организация на движението за спортно събитие"}
{"url": "http://www.focus-news.net/news/2018/07/12/2544431/sofiya-vavezhda-se-organizatsiya-na-dvizhenieto-za-zasnemane-na-film.html", "text": "Въвежда се организация на движението в София за заснемане на филм. Това съобщиха от пресцентъра на  Столична община .  \r\nЗабранява се престоят и паркирането на пътни превозни средства, с изключение на автомобилите на снимачния екип и извън местата в режим на платено паркиране „служебен абонамент”, както следва:  \r\n- От 06.00 до 17.00 часа днес на ул. „Ген. Гурко” между бул. „Евлоги и Христо Георгиеви” и бул. „Васил Левски”, от страната на Княжеска градина.  \r\n- От 17.00 до 20.00 часа днес на ул. „Ген. Гурко” между бул. „Евлоги и Христо Георгиеви” и бул. „Васил Левски”, от страната на Княжеска градина.", "date": "2018.07.12", "title": "София: Въвежда се организация на движението за заснемане на филм"}
{"url": "http://www.focus-news.net/news/2018/07/12/2544433/sofiyskiyat-rayonen-sad-shte-razgleda-deloto-obrazuvano-po-zhalba-na-lozan-panov-sreshtu-kpkonpi.html", "text": "Софийският районен съд ще разгледа делото, образувано по жалба на Лозан Панов срещу КПКОНПИ. Това съобщиха от пресцентъра на  Софийския районен съд . От 13.20 ч. в сградата на бул. \"Генерал Михаил Д. Скобелев\" № 23, СРС, НО, 18 съдебен състав, ще разгледа делото, образувано по  жалба на Лозан Панов – Председател на Върховен касационен съд срещу Наказателно постановление на Комисия за противодействие на корупцията и за отнемане на незаконно придобитото имущество (КПКОНПИ).", "date": "2018.07.12", "title": "Софийският районен съд ще разгледа делото, образувано по жалба на Лозан Панов срещу КПКОНПИ"}
{"url": "http://www.focus-news.net/news/2018/07/12/2544432/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata.html", "text": "„Софийска вода” временно ще прекъсне водоснабдяването в някои части на столицата, съобщиха от пресцентъра на  дружеството . \r\nВъв връзка с пресвързване на уличен водопровод  на ул. „Добруджански край“ в кв. „Красно село“, се налага спиране на водоподаването от 09:00 до 21:00 часа на клиентите на „Софийска вода”, живеещи в района на ул. „Йоаким Кърчовски“, ул. „Дамян Груев“, ул. „Йорданка Филаретова“, ул. „Добруджански край“. \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Добруджански край“, ъгъла с ул. „Георги Данчов - Зографина“. \r\nВъв връзка с подмяна на спирателни кранове  на ул. „Гълъбец“ в кв. „Подуене“, се налага спиране на водоподаването от 10:00 до 20:00 часа на клиентите на „Софийска вода”, живеещи в района на: \r\n- ул. „Кутловица“ от ул. „Гълъбец“ до ул. „Юндола“; \r\n- ул. „Гълъбец“ от бул. „Ситняково“ до ул. „Георги Пеячевич“; \r\n- ул. „Добромирка“, бул. „Ситняково“ №19 и №21. \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Кутловица“, ъгъла с ул. „Гълъбец“. \r\nВъв връзка с подмяна на сградно водопроводно отклонение на ул. „Лашова“ в с. Бусманци, се налага спиране на водоподаването от 09:30 до 18:30 часа на клиентите на „Софийска вода”, живеещи в района на ул. „Св. Св. Кирил и Методий“, ул. „Сух Искър“. \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Св. Св. Кирил и Методий“, ъгъла с ул. „Лашова“. \r\nВъв връзка с изграждане на сградно водопроводно отклонение  на ул. „Доло“ в кв.„Требич“, се налага спиране на водоподаването от 09:30 до 17:30 часа на клиентите на „Софийска вода”, живеещи в района на ул. „Доло“, бивш стопански двор. \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Доло“, пред входа на бивш стопански двор.\t \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. \r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2018.07.12", "title": "„Софийска вода” временно ще прекъсне водоснабдяването в някои части на столицата"}
{"url": "http://www.focus-news.net/news/2018/07/12/2544428/denyat-12-yuli-v-balgarskata-istoriya.html", "text": "Българското население в Кукуш отправя петиция до папата на този ден през 1859 г., с която обявява, че се отмята от Цариградската патриаршия поради беззаконията, насилията и безчинствата на своя архипастир - гърка Мелетий. За да запазят вярата си, жителите на Кукуш молят Пий IХ да ги приеме в лоното на католическата църква. През 1877 г. в хода на Руско - турската война предният отряд на руската армия освобождава гр. Елена. Наредбата-закон за гражданския брак влиза в сила през 1945 г. Първият граждански брак е сключен в София на следващия ден. 16 пленум на ЦК на БРП (к) се провежда през 1948 г. С оглед на конфликта между Сталин и Тито пленумът решава да бъде спряна насилствената \"македонизация\" на Пиринския край, но не ревизира погрешната си теза, че населението там е \"македонско\", и политиката на даване на \"културна автономия\" продължава. През 1948 г.са ликвидирани частните книгоиздателства и дейността им се поема от държавата, кооперативните сдружения и обществените организации. През 1968 г. е открита зала \"Фестивална\" в София. 12 юли е празник на Националната гвардейска част.  историкът проф. Пламен Павлов, Димитър Пенев - български футболист и треньор, белетристът Димитър Аджарски, Борис Сарафов, деец на национално-освободителните борби на българите в Македония и Одринско.  Вили Арам Казасян, български джаз музикант, композитор, аранжор и пианист от арменски произход, българският диригент и композитор Венедикт Бобчевски, Петър Великов Гочев - български геолог палеонтолог.  2012 г.  \r\nПрезидентът на Република България Росен Плевнелиев връчва орден „Св. св. Кирил и Методий”на Пенчо Пенев - огърлие 2011 г.  \r\nПрезидентът на Република България Георги Първанов връчва орден стара планина на Александър Кашукеев - първа степен 2006 г.  \r\nПрезидентът на Република България Георги Първанов връчва орден стара планина на \r\nПетр Докладал извънреден и пълномощен посланик на Чешката република в Република България - първа степен 2006 г.  \r\nВ района на Националната гвардейска част в София се открива Паметник на загиналите във войните за освобождението и независимостта на България елитни български войни. Изпълнителният директор на Фонд “13 века България” Тошо Пейков поднася венец с надпис: “На героите – гвардейци!”. Скулптурната композиция на паметника е на младия скулптор Шекеров и е изградена с помощ, предоставена и от Фонд “13 века България” в знак на преклонение към паметта на войните-гвардейци. Строителството на паметника е започнато със средства на Националната гвардейска част – представителна войскова единица – един от символите на българската държавност. Присъстват министъра на отбраната Веселин Близнаков, Знеполския митрополит Николай, командващият поделението полковник Крум Александров, адмирали, генерали, офицери и гвардейци, Талантливият е поставил на видно място на лицевата част на паметника Знака на Фонд “13 века България”. 2001 г.  \r\nСимеон Сакскобургготски заявява, че ще приеме министър-председателския пост. На 6 април 2001 г. Симеон ІІ декларира своето желание да се установи в България и да работи активно като приложи целия натрупан опит през годините на изгнание и използва всичките си създадени контакти за възраждането на страната. В обръщение към българския народ, той оповестява намерението си да създаде Национално движение с неговото име. Като лидер на това движение българският цар се явява на парламентарните избори на 17 юни 2001 г. 2001 г.  \r\nПрезидентът на Република България Петър Стоянов връчва орден стара планина на Лейла Ибрахим Ахмед Емера, извънреден и пълномощен посланик на Арабска Република Египет в Република България\t - първа степен 1991 г.  \r\nПубликувано е обръщение на президента Желю Желев по повод новата конституция. Според него тя е несъвършена, но е основа за осъществяване на демократичните процеси в България. Конституцията е основният закон на всяка държава, който урежда политическата, икономическата и социалната система. Конституцията е правна основа на законодателната дейност и на цялото законодателство. В историческото си развитие България има 4 конституции: Конституция на Българското княжество, изработена от Учредителното събрание в Търново през 1879 г., поради което е известна като Търновска конституция; Конституция на Народна република България – 1947 г., известна още като Димитровска конституция; Конституция на Народна република България – 1971 г., известна още като Живкова, и Конституция на Република България, изработена от VII Велико народно събрание – 1991 г. Приета е Конституцията на Република България с подписите на 309 депутати, подписана от още 4-ма депутати по-късно. Не я подписват някои от присъстващите, включително и заместник-председателят на ВНС Иван Глушков. Иван Костов, тогава финансов министър, напуска сградата на парламента, за да не я подпише. Някои от депутатите протестират, а Венцислав Медарски се сбива с полицията. Изборите за VII ВНС се провеждат на 10 и 17 юни 1990 г. В тях участват със свои кандидати 40 политически партии. Според приетия специален закон за избора на ВНС 200 депутати са избрани по мажоритарната система. Най-голям брой места във ВНС печели Българската социалистическа партия (БСП) - 211, следвана от Съюза на демократичните сили (СДС) - 144. Останалите се заемат от Движението за права и свободи (ДПС), Отечествения съюз и др. VII ВНС е свикано в София на 10 юли 1990 г. и е открито от Йосиф Петров като най-възрастен сред депутатите. След това се избира бюро в състав: председател - акад. Николай Тодоров, и заместник-председатели - Гиньо Ганев (от Отечествения съюз), Иван Глушков (от БЗНС) и Никодим Попов (от БЗНС \"Никола Петков\" в СДС). Задачата на VII ВНС е да изработи и приеме нова Конституция на Република България, която да даде юридически израз на прехода на българското общество от социалистическата система към принципите на пазарното стопанство. Дебатите в парламента по проекта за Конституцията продължават цяла година и на 12 юли 1991 г. приключват с приемането и подписването й. Срещу Конституцията се обявяват 39 депутати от СДС, които напускат и самото ВНС. Тяхната опозиция не възпрепятства работата на парламента и след подписването на Конституцията VII ВНС се саморазпуска. Продължава да изпълнява функциите на Обикновено народно събрание до избирането на ХХXVI Народно събрание (4 ноември 1991 г.). 1974 г.  \r\nПубликувани са три закона: за опазване на селскостопанското имущество, за държавен и народен контрол и за Държавния архивен фонд. 1968 г.  \r\nОткрита е зала \"Фестивална\" в София. 1955 г.  \r\nНаправено е постановление на правителството за намаляване на апарата на Министерския съвет от 620 на 465 души (т.е. с 25 %). 1948 г.  \r\nПровежда се 16-ти пленум на ЦК на БРП (к), на който е взето решение да бъде спряна насилствената \"македонизация\" на населението в Пиринския край. В обстановката, създадена след разправата на Москва с ЮКП, Георги Димитров се отказва от възгледите си от времето на 14-ти пленум (4 януари 1948 г.). Съгласява се, че е допуснато подценяване на \"изострянето на класовата борба\", че са били грешни постановките за \"хармоничното съчетаване\" на трите сектора в стопанския живот, че в партията \"не е имало яснота\" за перспективите и темповете на движението към социализма и това забавило разгрома на опозицията. В резолюцията на пленума са включени изисквания за възпитание на българския народ в \"непоколебима вярност\" към СССР, за изкореняване на национализма и \"великобългарския шовинизъм\" и за вслушване в \"мъдрите съвети на великия учител\" Сталин. Взето е решение за насрочване на партиен конгрес. С оглед на конфликта между Сталин и Тито, пленумът решава да бъде спряна насилствената \"македонизация\" на Пиринския край, но не ревизира погрешната си теза, че населението там е \"македонско\", и политиката на даване на \"културна автономия\" продължава. 1948 г.  \r\nВ България са ликвидирани частните книгоиздателства и дейността им се поема от държавата, кооперативните сдружения и обществените организации. 1945 г.  \r\nВлиза в сила наредбата-закон за гражданския брак. Първият граждански брак е сключен в София на следващия ден. 1937 г.  \r\nБългарска църковна делегация (митрополит Стефан Софийски и протопрезвитер проф. Стефан Цанков) взима участие във втората световна конференция на движението за \"Практическо християнство\" в Оксфорд. Делегацията продължава участието си до 26 юли 1937 г. Митрополит Стефан Софийски е висш духовник. Роден е в с. Широка лъка, Смолянско през 1878 г. Той завършва Духовна семинария в Самоков и Духовна академия в Киев. След завръщането си става учител в Пловдив, а от 1910 г., след като приема вече монашество, е изпратен за протосингел в Българската екзархия в Цариград. През 1915 г.-1919 г. в на специализация в Швейцария, като същевременно изпълнява и някои дипломатически мисии на българските правителства. През 1921 г. е ръкоположен за епископ Маркианополски, а през следващата година получава назначение за софийски митрополит. На този пост остава до 1945 г., когато е избран за български екзарх. Една от големите му заслуги като висш духовник е спечеленото съгласие от Вселенската патриаршия за вдигане на схизмата, наложена от нея на Българската екзархия още през 1872 г. На екзархския пост Стефан Софийски не се задържа дълго. Поради отрицателното му отношение към отечествено-фронтовската власт през 1948 г. е отстранен от него, а скоро след това и въдворен в с. Баня, Карловско, където умира през 1957 година. 1922 г.  \r\nВ София е основана Македонска католическа благотворителна лига с патронен празник на Петровден и с девиз: \"За Бог и Родина\". 1896 г.  \r\nПо инициатива на Капитан Петко Войвода и на братя Петър и Никола Драгулеви във Варна се създава Одринско емигрантско дружество \"Странджа\", което от 25 с.м. издава в. \"Странджа\". На 29 декември дружеството организира първи митинг във Варна. 1879 г.  \r\n12 юли е празник на Националната гвардейска част. Националната гвардейска част е приемник на създадената през 1879 г. лична гвардия на княз Александър І Батенберг. На 12 юли е осъществен първият официален ескорт на български княз. 1877 г.  \r\nВ хода на Руско-турската война (1877 - 1878) Предният отряд на руската армия, командван от ген. Гурко, освобождава за първи път град Елена. По това време градът е слабо охраняван от османските войски. В началото на декември 1877 частите на Сюлейман паша (19 000 войника и 39 оръдия) действуват с главните си сили срещу гр. Елена от изток, а от юг 6 табура при Твърдишкия проход нанасят удар срещу десния фланг на руската позиция. Силите на Еленския Руски отряд (5000 войника и 28 оръдия, командвани от генерал-майор Домбровски) са разположени в три групи. Османската атака започва на 22 ноември/4 декември 1877 г. при съотношение на силите 4:1. Руските части са изтласкани и се изтеглят. С армията тръгва и българското население. Шест дни по-късно Плевен капитулира и след още четири дни Сюлейман Паша нарежда изтегляне от град Елена. Повторното освобождение на града е на 2/14 декември. 1876 г.  \r\nГрупа от около 50 доброволци начело със Сидер Грънчаров се отделят от сформираната на сръбска територия чета на Филип Тотю и се отправят към вътрешността на България с намерение да подпомогнат евентуални въстанически действия в района на Стара планина. \r\nСидер Грънчаров (Сидер войвода) е деец на националноосвободителното движение, роден в Горна Оряховица през 1839 г. Привлечен е в националнореволюционната борба от Васил Левски. Като член на местния революционен комитет и на окръжния комитет в родния си град взема дейно участие в подготовката на Априлското въстание през 1876 г. Сидер войвода се занимава с прехвърлянето на революционни дейци и оръжие през Дунав. След погрома на въстанието той участва като доброволец в Сръбско-турската война (1876 г.). През юли 1876 г. Грънчаров прави опит да се свърже с оцелели дейци и чети от Априлското въстание. Той и придружаващите го петдесетина въстаници попадат на турска потеря и след сражение край връх Мургаш (Стара планина) загива. 1859 г.  \r\nБългарското население в Кукуш отправя петиция до папата, с която обявява, че се отмята от Цариградската патриаршия поради беззаконията, насилията и безчинствата на своя архипастир - гърка Мелетий. За да запазят вярата си, жителите на Кукуш молят Пий IХ да ги приеме в лоното на католическата църква. На тази дата са родени: 1958 г.  \r\nВ село Пейчиново, Община Бяла, е роден историкът проф Пламен Павлов. Завършва история във Великотърновския университет \"Св. св. Кирил и Методий\" през 1982 г. Преподавател е във ВТУ от 1984 г. по история на Византия и балканките държави (IV - XV в.). Докторска степен защитава през 1991 г. с дисертация на тема \"България, Византия и куманите\". От 1995 г. е доцент. Бил е председател на Държавната агенция за българите в чужбина към Министерски съвет на Република България (1998 - 2002); председател на асоциация \"Световната България\" (от 2002 г.), водещ на телевизионното предаване \"Час по България\". 1945 г.  \r\nРоден е Димитър Пенев - български футболист и треньор. Той е централен защитник на \"ЦСКА\" и националния отбор. Облича червения екип 19-годишен, като през следващите 13 години печели 7 пъти шампионската титла на България, 5 пъти Купата на страната и достига до полуфинал за КЕШ. През 1967 г., 22-годишен е избран за Футболист 1 на България, отличие, което дублира и през 1971 г. Като треньор на \"ЦСКА\" Пенев създава футболисти като Емил Костадинов, Любослав Пенев, Христо Стоичков, с които отборът му става шампион в сезона 1986 г. - 1987 г., а през 1988 г. - 1989 г. стига до титлата и Купата на страната. Същата година Пенев извежда \"ЦСКА\" до полуфинал за Купата на носителите на национални купи, където отборът е победен от \"Барселона\", но оставя много добри впечатления. От 1991 г. е треньор на българския национален отбор по футбол. Под негово ръководство българските футболисти постигат най-големия си успех - четвърто място на Световното първенство в САЩ ' 94, а Димитър Пенев е обявен за най-успешния български футболен треньор за всички времена. Една година след \"американската експедиция\" българските футболисти продължават успешните си игри и след историческа победа в София над Германия с 3:2 се класират за финалите на Европейското първенство в Англия. Там отпадат в предварителния кръг. След него Пенев напуска националния отбор. 1904 г.  \r\nВ село Дойренци, Ловешко, е роден белетристът Димитър Аджарски (1904 - 1944). Завършва Учителския институт в Шумен. Първите му публикации са от 1926 г. Сътрудничи със стихове, разкази и статии на сп. \"Угар\", \"Фар\", \"Стожер\", в-к \"Светлоструй\", \"Сеяч\", \"Дума\", \"Мисъл\", \"Мост\" и др. Участва в издаването на антология \"Светлоструй\". Умира на 20 октомври 1944 г. 1872 г.  \r\nВ Либяхово е роден Борис Сарафов (1872 - 1907). Борис Сарафов е деец на национално-освободителните борби на българите в Македония и Одринско. Брат е на Кръстьо Сарафов. Борис Сарафов завършва Солунската мъжка гимназия (1890) и Военното училище в София (1893). Служи като офицер в Белоградчик. Войвода е на чета в четническата акция на ВМОК (1895). От май 1899 г. до март 1901 г. е председател на ВМОК. Сътрудничи с Гоце Делчев и Гьорче Петров - задгранични представители на ВМОРО в България. Началник е на Главния щаб на въстанието в Битолски революционен окръг по време на Илинденско-Преображенското въстание. През 1903 г.-1904 г. пътува из Европа и популяризира идеите и делото на ВМОРО. Участва в Рилския конгрес (1905) като представител на Битолския революционен окръг. Избран е заедно с Иван Гарванов и Христо Матов в Задграничното представителство на ВМОРО в България. Борис Сарафов е убит заедно с Иван Гарванов от Тодор Паница в София на 28 ноември. На тази дата умират: 2008 г.  \r\nУмира Вили Арам Казасян е български джаз музикант, композитор, аранжор и пианист от арменски произход. Роден е на 8 декември 1934 г. в София. Завършва ВМЕИ (днес Технически университет) в София през 1957 г., учи и в теоретичния отдел на Българската държавна консерватория (дн. Национална музикална академия „П. Владигеров“). Завежда секция „Естрадно изкуство“ при СМДБ (от 1985). Диригент е на Естрадния оркестър на Комитета за телевизия и радио. Умира в София след едноседмична кома. 1957 г.  \r\nУмира българският диригент и композитор Венедикт Бобчевски (1895 - 1957). Роден е на 8 ноември 1895 г. във Варна. Започва обучението си по пиано и музикална теория в родния си град при Добри Христов. През 1920 – 1922 г. учи музика във Виена. Продължава обучението си по композиция и диригентство при З. Хаузегер в Мюнхен през 1922 – 1924 г. Диригент е в Народната опера в София. Негови са композициите \"Тържествена увертюра\" - за хилядагодишнината на Симеон I, две сюити - \"В гората\" и \"Хаджи Димитър\", мелодрама \"Цар Самуил\" - за хор и оркестър, оперета \"Княз-отшелник\", \"40 песни за един глас със съпровод на пиано\", \"25 хорови песни\" и много др. 1938 г.  \r\nВ София умира Петър Великов Гочев - български геолог палеонтолог. От 1936 г. е в минното отделение при Министерството на търговията, промишлеността и труда. Гочев извършва стратиграфски и палеонтологични изследвания на палеогена в България. Автор е на съчинения: \"Еоценът в Североизточна България\" (1926 г.), \"Бележки върху стария терциер в Южна и Югоизточна България\" (1927 г., на немски език), \"Геологични наблюдения по Черноморското крайбрежие между устието на р. Камчия и н. Емине\" (1932 г.), \"Опит за паралелизация на палеогена в балканските страни\" (1935 г.). За изготвянето на историческата справка на Агенция “Фокус” са използвани следните източници: \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни” и други.;", "date": "2018.07.12", "title": "Денят 12 юли в българската история"}
{"url": "http://www.focus-news.net/news/2018/07/12/2544435/burgas-v-hudozhestvena-galeriya-petko-zadgorski-gostuva-izlozhba-na-polski-hudozhnitsi.html", "text": "От 18.00 часа ,в Бургаска художествена галерия „Петко Задгорски“ ще бъде открита изложба на полски художници от град Гданск. Това съобщиха от пресцентъра на  Община Бургас . Изложбата е озаглавена „От море до море“.", "date": "2018.07.12", "title": "Бургас: В Художествена галерия „Петко Задгорски“ гостува изложба на полски художници"}
{"url": "http://www.focus-news.net/news/2018/07/12/2544434/denyat-12-yuli-v-svetovnata-istoriya.html", "text": "На 12 юли 1776 г. Джеймс Кук  се отправя от Плимут на последната си експедиция. На този ден през 1920 г. е официалното откриване на Панамския канал. На 12 юли 1940 г. е подписано английско-съветско споразумение за съюз срещу Хитлер. През 1997 г. останките на латиноамериканския революционер Ернесто Че Гевара са пренесени в Куба. Че Гевара е латиноамерикански революционер, един от ръководителите на Кубинската революция (1959 г.). През 2000 г. на международна конференция по борба със СПИН в ЮАР британските учени съобщават за създаването на ваксина против СПИН тип А, от който страдат 24,5 млн. африканци. През 2011 г. в Русия е обявен Ден на национален траур в памет на загиналите от пътническия кораб \"България\" потънал в река Волга на път за Казан.  Ален Кюни - френски актьор, Амедео Модиляни, живописец и скулптор, Стефан Георге - германски поет, есеист и преводач, американският изобретател Джордж Ийстман.  Габриел Липман - френски физик от еврейски произход, американският държавник Александър Хамилтън, холандският философ и писател сатирик Еразъм Ротердамски.  2017 г.   \r\nГигантският айсберг, с дължина от около 6 000 кв. км, се откъсва от ледовете на антарктическия шелф Ларсен С. 2017 г.  \r\nТурските власти разпореждат арестуването на 105 души, работещи в сферата на информационните технологии, за които се смята, че са участвали в опита за сваляне на правителството през 2016 г.  2017 г.  \r\nВластите в Хаити обявяват, че след 20 – годишен период на прекъсване, ще възстановят въоръжените сили на страната. 2017 г.   \r\nУчени от Китайската академия на науките успешно телепортират фотон от наземна станция в Тибет до спътник, който обикаля около Земята на разстояние от 500 километра. Това е първият път, когато даден обект е телепортиран от планетата в космоса. 2016 г. \r\nНай-малко 23 души загиват, а 50 са ранени, след като два пътнически влака се ударят челно в Южна Италия, близо до Бари, в железопътен участък, където има само един релсов път. 2016 г.  \r\nМеждународен екип от астрономи обяви съществуването на нова планета джудже в нашата Слънчева система. \r\nНебесният обект се намира след Нептун и обикаля Слънцето по изключително голяма орбита. За момента Международният астрономически съюз е кръстил планетата RR245, преди да й бъде дадено официално име. \r\nRR245 има диаметър 700 км., а орбитата й я изпраща 120 пъти по-далеч от Слънцето в сравнение със Земята. 2015 г.  \r\nЕврогрупата подготвя компромисен проект за Гърция, която залага активи за 50 млрд. евро за трета спасителна програма. 2014 г.  \r\nНад 120 човека са убити в Ивицата Газа от началото на бомбардировките на израелските ВВС. 2013 г.  \r\nДържавният департамент на САЩ призовава въоръжените сили на Египет да освободи сваленият президент на страната Мохамад Морси. 2012 г.  \r\nРусия и Украйна подписват в Ялта декларация за бъдеща делимитация на морската граница между двете страни. 2011 г.  \r\nПолицията в Белфаст използва водни струи и гумени куршуми за да предотврати стълкновение между католици и протестанти. Всяка година на този ден се състои шествие на протестантския орден на \"Оранжевата гвардия\" по случай военната победа на протестантския крал Уилям Орански над католическя крал Джеймс II през XVII век, която установява трайно протестантско надмощие в района. Тази победа полага началото на съвременната английска парламентарна демокрация: никога след това монархът не е държал абсолютна власт, а Законът за правата от 1689 г. става един от най-важните документи в политическата история на Великобритания. 2011 г.  \r\nВ Русия е обявен Ден на национален траур в памет на загиналите от пътническия кораб \"България\" потънал в река Волга на път за Казан. 2009 г.  \r\nМонтазери издава фатва във връзка с президентските избори: Ако някой светски и религиозен ръководител пренебрегне задълженията си и злоупотреби с доверието на хората, то той автоматично се счита за свален. Ако той се опита със сила, лъжи и измама да се задържи на власт, то вярващите са длъжни с всички позволени от закона средства да го свалят. Никой вярващ не може под какъвто и да е претекст да се оттегли от това задължение... Ако правителството няма подкрепата на народа, то то не е легитимно да го управлява. 2008 г.  \r\nОснована е политическата Партия на обединените демократи на Македония. 2006 г.  \r\nВ Париж започва срещата на външните министри на Великобритания, Франция и Германия, САЩ, Китай и Русия. По време на срещата те обменят мнение за ситуацията с иранската ядрена програма. На събранието присъства и върховният представител на ЕС за външната политика и сигурността Хавиер Солана. Участниците в срещата настояват Техеран да прекрати обогатяването на уран, което е главното условие за осъществяването на предложенията за техническо и икономическо сътрудничество с Иран. След срещата френският външен министър Филип Дуст-Блази заявява, че са се споразумели за предаване на иранското ядрено досие в Съвета за сигурност на ООН. “Иранците не показаха по никакъв начин, че са готови да се ангажират сериозно по нашите предложения. Иран не успя да направи необходимите стъпки, които да позволят започването на преговори” казва Дуст-Блази. “Нямаме друг избор освен да се обърнем към Съвета за сигурност на ООН и да придвижим напред процеса, който беше спрян преди две години” добавя той. 2006 г.  \r\nИзраелско-ливанската война е двустранен въоръжен конфликт в Близкия Изток, в който участват Израел, от едната страна, и военизираната шиитска групировка Хизбула, базирана в Ливан, от другата страна. Военните операции засягат предимно Северен Израел и Южен Ливан. Кризата започва на 12 юли 2006 г., когато бойци на Хизбула пленяват двама израелски войници и убиват други трима. Израел обявява това за военен акт и обещава тежки последствия за Ливан. Израелските сили отговарят с военна офанзива в Ливан, разрушават части от енергийната и транспортната инфраструктура в страната, като акцентът на нападенията пада върху разбиването на магистралите, които според Израел се използват за транспортиране на ракети, изстрелвани от Южен Ливан, за да поразяват селищни центрове. Няколко дена след началото на израелските атаки лидерът на Хизбула Хасан Насрала обявява открита война. 2005 г.  \r\nПринц Албер II е коронясан за княз на Монако. 2000 г.  \r\nНа международна конференция по борба със СПИН в ЮАР британските учени съобщават за създаването на ваксина против СПИН тип А, от който страдат 24,5 млн. африканци. 1997 г.  \r\nВ Куба са пренесени останките на латиноамериканския революционер Ернесто Че Гевара (1928 - 1967). Че Гевара е латиноамерикански революционер, един от ръководителите на Кубинската революция (1959). Роден е на 14 юни 1928 г. Завършва медицина. По време на управлението на Перон е принуден да емигрира от Аржентина (1952). През 1955 г. в Мексико се среща с Фидел Кастро. От 1956 г. е в редиците на революционен отряд в провинция Ориенте в Куба. През 1957 г. е назначен за командир на партизанска колона. През декември 1958 г. колоната му завзема провинция Лас Вилас, като побеждава войските на Батиста в гр. Санта Клара и заедно с колоната на К. Сиенфуегос влиза в столицата Хавана. След победата на революцията (1959), е командир на гарнизонната крепост Ла Кабана в Хавана, директор е на Управлението за промишлено развитие на Куба. От ноември 1959 г. до февруари 1961 г. е президент на Националната кубинска банка. От февруари 1961 г. е министър на промишлеността. Един от лидерите на движението \"26-и юли\", а след това е член на Националното ръководство на Единната партия на социалната революция. През април 1965 г. с писмо до Фидел Кастро съобщава, решението си, че ще продължи революционната въоръжена борба в някоя от страните по света, и напуска Куба. От ноември 1966 г. е в Боливия за организирането на партизанско движение. През октомври 1967 г. създаденият от него партизански отряд е обкръжен и разгромен от правителствени войски. Ернесто Че Гевара е заловен близо до Игерас, Боливия на 8 октомври 1967 г. и убит. 1970 г.  \r\nНорвежкият мореплавател Тур Хейердал достига до остров Барбадос с тръстиковата ладия „Ра-2”, изработена по модела на лодките на древен Египет. Плаването започва от мароканския град Сафи и продължава 57 дни. 1957 г.  \r\nАмериканският лекар Лерой Барни за първи път изнася информацията, че тютюнопушенето има пряка връзка с рака на белите дробове. 1943 г.  \r\nСъстои се най-голямото танково сражение в историята. Край Прохоровка от съветска и германска страна в сражението се включват над 1500 танка и самоходни оръдия. Германците губят над 350 танка и повече от 10 000 убити. 1941 г.  \r\nСССР и Великобритания подписват споразумение за съвместни действия във войната срещу Германия. В хода на Втората световна война германската авиация започва бомбардировки над Москва. На 22 юни 1941 г. Германия започва война със СССР. За няколко месеца германската армия завладява Белорусия, Молдавия, Украйна и голяма част от европейската част на Русия. С цената на много жертви Червената армия успява да спре германското настъпление и да разбие германците в битката за Москва водена през периода 30 септември 1941 – 20 април 1942 г. 1940 г.  \r\nПодписано е английско-съветско споразумение за съюз срещу Хитлер. 1920 г.  \r\nОфициално е открит Панамският канал. Панамският канал е воден път с международно значение в централна Америка. Дължината му е 81 600 м. Каналът свързва пристанищата на Карибско море (Кристобал, Колон) и на Тихия океан (Панама, Балбоа). Построен е през 1914 г., но официално е открит през 1920 г. От 1914 г. до 1979 г. се намира под юрисдикцията на САЩ. До 2000 г. Панамският канал се управлява от специална комисия, след което преминава под пълната власт на Панама. Ширината на канала е - от 150 до 300 м, дълбочина на фарватера - 12,8-25,9 м и има 12 шлюза. 1920 г.  \r\nВеликобритания настоява да се спре настъплението на Червената армия по време на Полско-съветската война. 1917 г.  \r\nПо време на Първата световна война германската армия използва боен газ, наречен Иприт, заради полесражението по течението на река Ипр. 1914 г.  \r\nСлед едногодишни борби между френски и германски банкови групи, е сключен консолидационен външен заем за 500 000 000 франка от \"Дисконто Гезелшафт\" при 5 % лихва. Берлинските банки получават право да строят жп линия до Егейското крайбрежие и да разработят държавни мини \"Перник\". На 15 юли заемът е одобрен с решение на XVII ОНС след скандали и силова разправа в залата. 1906 г.  \r\nФренският артилерийски офицер Алфред Драйфус, обвинен в държавна измяна, е оневинен. Рангът му е възстановен и той отново е върнат на служба в полка си. Алфред Драйфус е роден през 1859 г. Той е френски офицер. Заподозрян е като автор на писмо, в което се съобщава на чужд агент за изпращането на тайни военни документи. Той е осъден от военен съд на вечно заточение през 1894 г. и изпратен на Дяволския остров (Кайена). След застъпничеството на видни французи и главно на Е. Зола процесът на Драйфус е 2 пъти ревизиран. Оправдан и върнат на служба през 1906 година. 1876 г.  \r\nИталианската циркова артистка Мария Спелтерина преминава за 11 минути над Ниагарския водопад по опънато над него въже. За още 10 минути успява да се върне обратно, ходейки назад, а седмица по-късно повтаря опита си, но вече със завързани очи. 1776 г.  \r\nАнглийският мореплавател Джеймс Кук (1728 - 1779) се отправя от Плимут на последната си експедиция. Джеймс Кук е роден през 1728 г., в Мартън, графство Йоркшир. Ръководи 3 околосветски експедиции и открива много нови земи. По време на първата си експедиция (1768 г.-1771 г.) посещава остров Таити, изследва Нова Зеландия, открива източния бряг на Австралия. От 1772 г. до 1775 г. организира втора експедиция, по време на която открива остров Нова Каледония, Норфолк, Южните Сандвичеви острови, Южна Джорджия. Третата му експедиция има за цел да открие нови земи в северните райони на Тихия океан; завършва с откриването на Хавайските острови, след което се отправя на север, стига до Аляска, Камчатка, Берингово море; завръща се на Хаваите, където на 14 февруари 1779 г. е убит от местното население. На тази дата са родени: 1908 г.  \r\nРоден е Ален Кюни - френски актьор. Учи в Школата за изящни изкуства в Париж. През 1938 г. постъпва в актьорските курсове на Шарл Дюлен. От 1941 г. работи в различни театри и в киното - “Буксир”. Участва във “Вечерните посетители” (1942 г.). Снима се също в “Парижката Св. Богородица” (1957 г.), “Сладък живот” (1960 г.), “Сатирикон” (1969 г.), “Валпарайсо, Валпарайсо” (1973 г.), “Емануела I “ (1974 г.), “Височайшите трупове” (1976 г.), “Коломбо” (тв, 1981 г.), “Октопод III” (тв, 1984 г.), “Камий Клодел” (1988 г.), “Завръщането на Казанова” (1992 г.), “Сбогом, скъпа война” (1992 г.). 1884 г.  \r\nРоден е Амедео Модиляни. Той е италиански живописец и скулптор, представител на Парижката школа. Модиляни учи в Художествената академия във Флоренция. От 1906 г. живее в Париж. Изпитва влиянието на творчеството на А. дьо Тулуз-Лотрек, П. Сезан, П. Пикасо. Уменията му на скулптор се изграждат под въздействието на К. Бранкузи, има предпочитание към опростените геометрични форми и удължените пропорции (“Глава”, 1913 г., Галерия “Тейт”, Лондон). 1868 г.  \r\nРоден е Стефан Георге - германски поет, есеист и преводач, един от изтъкнатите представители на немския символизъм. След като завършва гимназия, той пътува из Европа и следва филология, философия и история на изкуството в Париж, Берлин, Мюнхен и Виена. Изпитва силното влияние на експресионизма. Стилът му се отличава с изискана сложност на синтаксиса и изобилие на архаични образи. В Париж се запознава с Огюст Роден и поетите-символисти Маларме и Верлен, които оказват голямо въздействие върху мисловната му нагласа. Публикува стихосбирките \"Химни\" (1890 г.) и \"Поклонничества\" (1891 г.). Във Виена Георге се сближава с Хуго фон Хофманстал. Става съиздател на списание \"Блетер фюр ди кунст\", в което за дълги години пропагандира възгледа \"изкуство за изкуството\" и се противопоставя на натурализма. Публикува стихосбирките \"Годината на душата\" (1897 г.) и \"Килимът на живота и песните за мечтата и смъртта\" (1899 г.). Около поета се създава така нареченият \"Кръг Георге\", сдружение от избраници, включващо млади лирици, есеисти и учени, които го боготворят като свой пророк и учител. Това намира израз в стихосбирката му \"Седмият пръстен\" (1907 г.). В \"Звездата на сдружението\" (1914 г.) Георге представя себе си като посредник между Бог и Човек и проклина поквареното си съвремие. През 1927 г. е удостоен във Франкфурт на Майн с първата \"Гьоте-награда\". Тогава публикува стихосбирката \"Новият Райх\" (1928 г.), в която провъзгласява настъпването на нова героична епоха. Националсоциалистите се опитват да привлекат Георге за политическите си цели, но поетът съзира своя Нов Райх единствено в царството на духа. С поемането на властта от Хитлер министърът на пропагандата Гьобелс предлага на Георге поста президент на Академията за литература, но поетът отказва и емигрира в Швейцария. Там умира през зимата на 1933 г. Приживе той забранява да го погребват в Германия. 1854 г.  \r\nРоден е американският изобретател Джордж Ийстман (1854 - 1932). Създател е на фотоапаратите с марка \"Кодак\". На тази дата умират: 1921 г.  \r\nУмира Габриел Липман - френски физик от еврейски произход. Завършва Екол нормал в Париж (1808 г.), след което следва в Хайделберг. От 1883 е професор в Парижкия университет. Липман открива цветната фотография, основана на интерференцията на светлината, а през 1908 г. - способа на интегралната фотография. Габриел Липман е носител на Нобелова награда за физика (1908 г.). 1804 г.  \r\nУмира американският държавник Александър Хамилтън. Получава популярност като оратор и публицист по време на Войната за независимост на САЩ (1775 - 1783). От 1776 г. до 1781 г. Хамилтън служи в армията, секретар е на Джордж Вашингтон. През 1789 г. застава начело на Партията на федералистите. Защитник е на конституционната монархия по английски образец като форма на държавна организация. В периода 1789 г.-1795 г. е министър на финансите. Александър Хамилтън отстоява концепцията за централизирана държава, която да допринася за развитието на капиталистическата система. Изследването му върху проблемите на стойността, парите и цените оказва значително влияние върху по-нататъшното развитие на икономическата теория в САЩ. 1536 г.  \r\nУмира холандският философ и писател сатирик Еразъм Ротердамски (1469 - 1536). Еразъм Ротердамски (псевдоним на Герхард Герхардс) е виден представител на Ренесанса. Роден е на 28 октомври 1469 г. в Ротердам. Автор е на прочутите \"Колоквии\" и \"Възхвала на глупостта\". Издава римски класици, като с това подтиква Реформацията, без да участва в нея. Противник е на политическата борба. Възможност за прогрес вижда в развитието на науката и просвещението. Обявява се против Мартин Лутер Кинг и Улрих фон Хубен. За изготвянето на историческата справка на Агенция “Фокус” са използвани следните източници: \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни” и други.;", "date": "2018.07.12", "title": "Денят 12 юли в световната история"}
{"url": "http://www.focus-news.net/news/2018/07/12/2544436/plovdiv-intenziven-e-trafikat-po-uchastaka-na-am-trakiya-v-oblastta-sashto-po-patishtata-plovdiv-karlovo-i-plovdiv-asenovgrad-smolyan.html", "text": "Интензивен е трафикът по участъка на АМ „Тракия“ в областта, също по пътищата Пловдив-Карлово и Пловдив-Асеновград-Смолян. Това съобщиха за  Радио „Фокус“ – Пловдив  от Областното пътно управление. Натоварено е движението и по пътя Пловдив-Пещера. Пътните настилки на територията на областта са сухи и нормално проходими. Движението по пътя Югово-Лъки се осъществява в една лента, поради пропадане на част от пътното платно. Движението се регулира с пътни знаци. Срокът на временното ограничение е до 3 август. До 15 септември движението по пътя Пловдив-Асеновград, от изхода на град Пловдив до град Асеновград, ще се извършва двупосочно в едното платно, поради ремонтни дейности. Остава забранено движението за моторни превозни средства с височина на 4 метра през тунелите по пътя Асеновград-Нареченски бани. Обходният маршрут за водачите е по пътя Кричим-Девин. Все още е забранено и преминаването на камиони над 12 тона по пътя Поповица-Болярци, заради намален габарит на пътното платно на мост в село Поповица. От Областното пътно управление предупреждават за опасност от падащи камъни по пътищата Асеновград-Смолян, Кричим-Девин и Югово-Лъки. Водачите трябва да шофират с повишено внимание и съобразена скорост по посочените направления. \r\nТрафикът на територията на град Пловдив също е интензивен към този час. Колони от автомобили се образуват по булевардите „Цар Борис III Обединител“, „Христо Ботев“, „Найчо Цанов“, „Шести септември“, „Руски“, „Васил Априлов“, „Пещерско шосе“, „Източен“, „Освобождение“ и „Санкт Петербург“. Натоварено е движението по по булевардите „Дунав“ и „България“. Пътните настилки на територията на града са сухи и нормално проходими. \r\nТони МИХАЙЛОВ", "date": "2018.07.12", "title": "Пловдив: Интензивен е трафикът по участъка на АМ „Тракия“ в областта, също по пътищата Пловдив-Карлово и Пловдив-Асеновград-Смолян"}
{"url": "http://www.focus-news.net/news/2018/07/12/2544437/sveti-kipriyanovi-molitvi-shte-badat-otsluzheni-v-mitropolitskata-katedrala-sv-nedelya.html", "text": "В митрополитската катедрала „Св. Вмца Неделя” в София, след редовната света Литургия, от 10.00 часа ще бъдат отслужени молитви на св. Киприян, предаде репортер на  Агенция \"Фокус\".   Тези молитви се четат срещу влиянието на всички зли сили. Ще бъде извършен и водосвет. Вечернята ще започне в 17.00 часа.  \r\nНикола ПЕТКОВ", "date": "2018.07.12", "title": "Свети Kиприянови молитви ще бъдат отслужени в митрополитската катедрала „Св. Неделя”"}
{"url": "http://www.focus-news.net/news/2018/07/12/2544439/kyustendil-vazmozhnostite-za-startirane-na-biznes-s-evropeyski-sredstva-shte-badat-predstaveni-v-grada.html", "text": "Възможностите за стартиране на бизнес с европейски средства ще бъдат представени в Кюстендил. Това съобщи за  Радио „Фокус” – Кюстендил  Любомира Велинова, управител на Областния информационен център в града. Информационната среща ще се проведе от 10.30 часа в офиса на Областния информационен център. „На срещата ще бъдат представени условията за кандидатстване по процедура \"Насърчаване на предприемачеството“ по Оперативна програма „Иновации и конкурентоспособност”, която е насочена към създаване и развитие на нови предприятия в сектори, определени като приоритетни в Националната стратегия за насърчаване на малките и средни предприятия, както и в специфични сфери, свързани с преодоляването на европейски и регионални предизвикателства”, каза Любомира Велинова. По думите й  ще бъдат разяснени и условията на финансовия инструмент „Микрокредитиране със споделен риск“. Финансирането чрез този финансов инструмент е предназначено за стартиращи и социални предприятия. \r\nВенцеслав ИЛЧЕВ", "date": "2018.07.12", "title": "Кюстендил: Възможностите за стартиране на бизнес с европейски средства ще бъдат представени в града"}
{"url": "http://www.focus-news.net/news/2018/07/12/2544438/pregled-na-osnovnite-temi-v-dobrudzhanskiya-pechat.html", "text": "За Къщата-музей „Адриана Будевска“ е заглавие на тема от днешното издание на вестник", "date": "2018.07.12", "title": "Преглед на основните теми в добруджанския печат"}
{"url": "http://www.focus-news.net/news/2018/07/12/2544440/burgas-zapochva-festivalat-dzhaz-v-burgas.html", "text": "Със закупен билет за „Джаз в Бургас“ можете да спечелите ваучер за безплатно посещение на остров Света Анастасия и археологическия комплекс „Акве калиде“. Това съобщиха от пресцентъра на  Община Бургас . За тази цел във всяка една от фестивалните вечери през месеците юли и август ще бъде разигравана малка томбола. \r\nКакто обявихме по-рано, първите три дни на джаз фестивала (днес, 13 и 14 юли) тази година ще зарадват почитателите на стилната музика с изпълнения на проектите: „So nice …south jazz“, „Golden project „, „Zootcase“, „Jazz fusion trio PLAYIS „, „Lilly Ilieva & „The Minimum Quartet“, „Джазта-праста трио“ и „Хилда Казасян квинтет“. \r\nВтората порция джаз очаквайте през август, когато на 3 август (петък) на откритата сцена в експо център „Флора“ ще изгреят зашеметяващият квинтет „Фънкалеро“ и проектът с американско участие „Two Cities One World“. \r\nКулминационен завършек на „Джаз в Бургас 2018“ ще поставят на 4 август музикантите от „Стик“, Теодосий Спасов и Людмил Крумов Дуо, а за доброто настроение до малките часове на всяка една от фестивалните вечери ще допринася фестивален джемсешън. \r\n„Джаз в Бургас“ се осъществява с любезната подкрепа на Фондация „Америка за България“, чрез Програмата „ИЗКУСТВО В ДВИЖЕНИЕ“, администрирана от Фондация „Арт Офис“, банка ДСК, Арт ателие, All the Jazz. За поредна година фестивалът ще бъде домакин на най-добрите български музиканти в този стил, както и на световно доказани техни колеги от Холандия, Германия и САЩ.", "date": "2018.07.12", "title": "Бургас: Започва фестивалът „Джаз в Бургас“"}
{"url": "http://www.focus-news.net/news/2018/07/12/2544442/pernik-shte-bade-predstaven-stsenariyat-na-uchenieto-testvashto-reaktsiite-na-kmeta-vyara-tserovska-i-ekipat-y-pri-zemetresenie-ot-61-po-rihter-s-chastichni-razrusheniya-na-teritoriyata-na-obshtinata.html", "text": "Учение ще тества реакциите на кмета Вяра Церовска и екипът й при земетресение от 6,1 по Рихтер с частични разрушения на територията на община Перник, с епицентър промишлената зона в град Батановци. Това за щастие не е реална ситуация, а сценарий, описващ обстановката, съобщиха от  Общината .  \r\nВ изпълнение на мисията местната власт ще разиграе практически действия при следните ситуации. \r\nПървата е поради силния трус са регистрирани разрушения в промишлената зона на бившия циментов завод. Под отломките са затиснати работници, които не са могли да се евакуират. Възникнал е пожар в следствие на разлив на гориво, предизвикан от пробив на тръбна и спирателна арматура на площадката на цех за производство на биодизел, един работник е леко пострадал.  \r\nПри втората е за намаляване на риска от поражение на стената на язовир „Студена“ при следващи вторични трусове е взето решение от общинския щаб за контролирано изпускане на водоема. Възниква опасност от заливане на махала „Делниче“ в град Батановци, което поражда необходимост от изграждане на предпазни диги.  \r\nУчението се организира и ще бъде наблюдавано от представители на Главна дирекция и Регионална дирекция - „Пожарна безопасност и защита на населението“ – МВР. То ще протече на два етапа. Сценарият на занятието ще бъде представено от 09.00 часа, в зала „Панорама“, след което ще започнат практическите действия.", "date": "2018.07.12", "title": "Перник: Ще бъде представен сценарият на учението, тестващо реакциите на кмета Вяра Церовска и екипът й при земетресение от 6,1 по Рихтер с частични разрушения на територията на общината"}
{"url": "http://www.focus-news.net/news/2018/07/12/2544443/pazardzhik-opasnost-ot-padashti-kamani-ima-v-rodopskata-chast-na-oblastta.html", "text": "Натоварено е движението по главните пътища на област Пазарджик, съобщи за  Радио „Фокус“ – Пазарджик  дежурният в Областно пътно управление -Пазарджик. Пътните настилки са мокри, на места хлъзгави. Ограничение има на моста в село Бошуля, който е част от републиканската пътна мрежа. Там е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля. В Родопската част на областта остава опасността от падащи камъни. Тя е най-голяма по направленията Пещера – Батак – Широка поляна, Варвара – Гара Костандово и Белово – Юндола. \r\nАлбена ЖИЛЕКОВА", "date": "2018.07.12", "title": "Пазарджик: Опасност от падащи камъни има в Родопската част на областта"}
{"url": "http://www.focus-news.net/news/2018/07/12/2544446/shumen-intenziven-e-trafikat-po-republikanskata-patna-mrezha-v-oblastta.html", "text": "Интензивен е трафикът по републиканската пътна мрежа в област Шумен, предаде репортер на  Радио „Фокус“- Шумен . Сред натоварените участъци са пътна връзка Белокопитово с автомагистрала „Хемус“, районът на кръговото кръстовище при 7-ми км и кръговото кръстовище за кв. Макак по главен път София- Варна. Спокойно се пътува в посока Силистра. Няма въведени нови промени в организацията на движение в областта.  В сила е забраната за товарни автомобили над 10 тона по пътя Радко Димитриево- Друмево, обходът е Шумен- Овчарово- Друмево. Върбишки проход е затворен за всички видове пътни превозни средства. Ришки проход е отворен без ограничения. Пътните настилки в региона са сухи. Видимостта е нормална. Времето е ясно, слънчево, температурата на въздуха е около 21 градуса. \r\nИвелина ИВАНОВА", "date": "2018.07.12", "title": "Шумен: Интензивен е трафикът по републиканската пътна мрежа в областта"}
{"url": "http://www.focus-news.net/news/2018/07/12/2544448/sofiya-vavezhda-se-vremenna-organizatsiya-na-dvizhenieto-za-zasnemane-na-film.html", "text": "Въвежда се временна организация на движението за заснемане на филм. Това съобщиха от пресцентъра на  Столична община . Забранява се престоят и паркирането на пътни превозни средства, с изключение на автомобилите на снимачния екип и извън местата в режим на платено паркиране „служебен абонамент”, както следва:  \r\nОт 06.00 до 15.00 часа на ул. „Ген. Гурко” между бул. „Евлоги и Христо Георгиеви” и бул. „Васил Левски”, от страната на Княжеска градина.  \r\nОт 17.00 до 21.00 часа при вход Г на Националния стадион „Васил Левски”.", "date": "2018.07.12", "title": "София: Въвежда се временна организация на движението за заснемане на филм"}
{"url": "http://www.focus-news.net/news/2018/07/12/2544447/anton-nalbantov-bchk-zanizhen-roditelski-kontrol-e-osnovnata-prichina-za-golemiya-broy-udavyaniya-na-detsa-vav-vatreshni-vodoemi.html", "text": "Около 70 % от удавянията през годината са регистрирани във вътрешни водоеми, 30% са трагичните случаи в морето. Това каза за сутрешния блок „Добро утро, България“ на  Радио „Фокус“  директорът на Водноспасителната служба на БЧК Антон Налбантов, като уточни, че тенденцията е тази голяма разлика в процентите да расте. \"Статистиката не е изненадваща, тъй като тези водоеми не са охраняеми\", добави той. По думите му заниженият родителски контрол е сред основните причини по-голямата част от загиналите тази година да са деца. „БЧК провежда множество разяснителни кампании сред децата и техните родители. Проблемът е, че най-често инцидентите стават с деца от ромски произход, които не посещават учебни заведения и съответно не са информирани за рисковете“, обясни той. Налбантов коментира още, че най-често причината за подобни инциденти е оплитане в подводни растения или предмети по дъното на вътрешните водоеми. „Друга причина нерядко е и употребата на алкохол около вътрешни водоеми. Когато говорим за реките, там причина за инциденти са бързите течения, които рязко сменят скоростта си, а също и непрозрачната и мътна вода, която затруднява видимостта под равнището ѝ. Що се касае до язовирите – вследствие на високите температури, най-горният воден слой е топъл, но само няколко сантиметра под водното равнище температурата рязко спада, което води до физиологични промени и паника“, обясни Антон Налбантов. Той апелира тези вътрешни водоеми да не бъдат подценявани. Според него е необходимо да демонстрираме по-висока култура и познаване на причините, които могат да доведат до инциденти, което да доведе и до по-високи нива на безопасност. \"Ако станем свидетел на подобен инцидент, следва първо да се погрижим за собствената си сигурност, а след това да помогнем на този в беда, като се стараем да няма пряк физически контакт, за да не поставяме и себе си в риск\", апелира още директорът.", "date": "2018.07.12", "title": "Антон Налбантов, БЧК: Занижен родителски контрол е основната причина за големия брой удавяния на деца във вътрешни водоеми"}
{"url": "http://www.focus-news.net/news/2018/07/12/2544430/tass-prezidentat-na-finlandiya-e-obsadil-s-donald-tramp-rusko-amerikanskata-sreshta-s-helzinki.html", "text": "Президентът на Финландия Саули Ниинисьо е обсъдил накратко с президента на САЩ Доналд Тръмп предстоящата руско-американска среща на високо равнище в Хелзинки, където ще се срещне с руския президент Владимир Путин, предава  ТАСС. \r\nФинландският президент не е коментирал съдържанието на разговора със своя американски колега, състоял се по време на работната среща на високо равнище на НАТО в Брюксел, но е съобщил, че сега „по-оптимистично от преди“ гледа на срещата в Хелзинки. \r\n„По-оптимистично, тъй като на трапезата имаше повече от двадесет речи, в които нямаше думи против значението на трансатлантическото сътрудничество и нищо, което да унищожи НАТО“, уточни Ниинестьо. „Що се отнася до срещата в Хелзинки, всички, които я  споменаха, посочиха, че тя е абсолютно необходима, тя е нещо хубаво. От друга страна, разбира се, много хора имаха и мисли за това как ще се проведе. Това е друг въпрос“, допълни финландския президент.  Виктор Турмаков", "date": "2018.07.12", "title": "ТАСС: Президентът на Финландия е обсъдил с Доналд Тръмп руско-американската среща с Хелзинки"}
{"url": "http://www.focus-news.net/news/2018/07/12/2544450/kyustendil-turisticheskoto-druzhestvo-v-grada-shte-otbelezhi-90-godini-ot-postroyavaneto-na-parvata-hizha-v-osogovska-planina.html", "text": "Туристическото дружество в града ще отбележи 90 години от построяването на първата хижа в Осоговска планина. Това съобщи за  Радио „Фокус” – Кюстендил  Силвия Михова, секретар на туристическо дружество „Осогово”. Празникът на хижата ще започне от 12.00 часа, а преди това туристите ще направят преход до връх Кюнек, разположен на 1925 метра надморска височина. „Хижарят Росен Димитров е организирал курбан, който ще бъде осветен и раздаден за здраве на всички присъстващи гости. Очакваме туристи от България и Македония, които ще отбележат заедно тази голяма годишнина за първата туристическа хижа в Осоговска планина”, каза Силвия Михова. По думите й за празника на хижа „Осогово” е подготвен и концерт от страна на Туристически хор „Осоговско ехо”. \r\nВенцеслав ИЛЧЕВ", "date": "2018.07.12", "title": "Кюстендил: Туристическото дружество в града ще отбележи 90 години от построяването на първата хижа в Осоговска планина"}
{"url": "http://www.focus-news.net/news/2018/07/12/2544449/burgas-normalna-e-patnata-obstanovka-v-oblastta-nyama-zatvoreni-patishta.html", "text": "Нормална е пътната обстановка в област Бургас, няма затворени пътища. Това съобщи за  Радио „Фокус“  – Бургас дежурният от Областно пътно управление. Продължават да са в сила ограниченията за движение на моторни превозни средства по някои от пътищата в областта. Едното е по пътя Варовник – Вълчаново ханче от км 20+000 до 39+200  за МПС над 10 т. поради стесняване на пътното платно. Другото ограничение в областната пътна мрежа е по пътя от разклона за с. Варовник до до кръстовището с път II-79 от км 22+400 до км 39+300, където е ограничено движението за тежкотоварни автомобили над 10 т поради намален габарит на пътното тяло. Същото ограничение важи и за пътя Черница – Сунгурларе – Чубра. Срокът за всички изброени ограничения е до 31 декември 2018г. \r\nПо-натоварено е движението по основните улици и булеварди в града. \r\nМария ГЕОРГИЕВА", "date": "2018.07.12", "title": "Бургас: Нормална е пътната обстановка в областта, няма затворени пътища"}
{"url": "http://www.focus-news.net/news/2018/07/12/2544429/d-r-borislav-tsekov-novata-geopoliticheska-arhitektura-na-sveta-e-bazirana-na-tri-osnovni-stalba-sasht-kitay-i-rusiya.html", "text": "Новата геополитическа архитектура на света е базирана на три основни стълба – САЩ, Китай и Русия. Това каза в интервю за  Агенция „Фокус“  д-р Борислав Цеков - доктор по конституционно право, основател на Института за модерна политика,  познавач на политическите процеси в Америка и привърженик на политиката на президента Тръмп, по повод срещата на върха на НАТО. „Това са държавите с глобален военно-политически потенциал и влияние. Тръмп търси баланс в интересите и това е най-важното. Упорито някои повтарят клишето, че той понеже бил бизнесмен и затова мерел всичко в пари, а не в политически ценности. Това са пълни глупости. Тръмп и консерваторите имат за цел да се установи международен ред, основан на една основна ценност – баланса“, коментира Цеков. По думите му при това е съчетан с конкуренцията и взаимно зачитане на интересите като основна ценност, а не е базиран на силовия “износ на демокрация” по троцкистки маниер, както соросоидите. „Казвам “троцкистки” не като метафора. Същото е, само че при троцкизма се наричаше “износ на революция”. Между впрочем, малцина у нас знаят, че генезиса на американските неоконсерватори е изцяло троцкистки. Основателите на това идеологическо течение през 60-те години като Ървин Кристъл и  други нюйоркски интелектуалци, по онова време са убедени троцкисти. В този контекст, политиката на президента Тръмп към НАТО е съвсем разбираема“, подчерта Цеков. По думите му опитите на Туск и други евробюрократи да обясняват как ЕС е бил най-важният  съюзник на САЩ са неточни. „Най-важните и лоялни съюзници на САЩ винаги са били и ще си останат Великобритания, Япония и Австралия. Не Германия, не Франция, не Европейската комисия. НАТО в този смисъл вече е повече бреме, отколкото полезен инструмент на американската политика. Бреме в най-буквалния смисъл – американските данъкоплатци плащат от джоба си сигурността на богатите държави от Западна Европа. Плащат, за да могат Берлин, Париж и Брюксел да се изживяват като “велики” глобални сили. Това очевидно вече не е приемливо за САЩ“, каза още Борислав Цеков. Пълния текст на интервюто четете по-късно в „Мнение”", "date": "2018.07.12", "title": "Д-р Борислав Цеков: Новата геополитическа архитектура на света е базирана на три основни стълба – САЩ, Китай и Русия"}
{"url": "http://www.focus-news.net/news/2018/07/12/2544452/gabrovo-ogranichenie-za-tovarni-avtomobili-nad-5-tona-e-vavedeno-v-uchastak-ot-patya-mezhdu-selo-draganovtsi-i-gabrovo.html", "text": "Ограничение за товарни автомобили над 5 тона е въведено в отсечка от пътя между село Драгановци и областния център. В участъка от км 18+000 до км 18+965 тече  ремонт на пътно съоръжение при км 18+693. Това съобщиха за  Радио „Фокус“ – Велико Търново  от Областно пътно управление – Габрово. От там уточниха, че движението по направление Габрово – Севлиево се пренасочва през пътен възел „Попови“ по път III-5004 към село Рязковци, оттам по път III-4403 към село Козирог и по път III-4041 към Севлиево. Поставена е необходимата сигнализация, а срокът за приключване на дейностите е 12 септември 2018 г. Условията за пътуване в региона са нормални. Времето е ясно, без валежи. Настилките са сухи. Ограничено е движението и в района на село Новаковци, по път II-44 Севлиево – Габрово, от км 18+000 до км 18+965. Причината отново е ремонт на пътно съоръжение, при км 18+693. Движението по направление Габрово – Севлиево се организира през селата Горна Росица, Райновци, Враниловци и град Севлиево. Трафикът по направление Севлиево – Габрово се организира по път III-4402 през селата Горна Росица, Гъбене, Райновци, Враниловци и град Габрово. Поставена е необходимата пътна сигнализация. Срокът за приключване отново е 12 септември. Отворен за движение е прохода Шипка, но остава в сила забраната за товарни автомобили над 12 тона. Други въведени ограничения в региона няма. \r\nЛуиза ТРАНЧЕВА", "date": "2018.07.12", "title": "Габрово: Ограничение за товарни автомобили над 5 тона е въведено в участък от пътя между село Драгановци и Габрово"}
{"url": "http://www.focus-news.net/news/2018/07/12/2544451/v-targovishte-shte-se-provede-izvanredno-zasedanie-na-obshtinskiya-savet.html", "text": "Извънредно заседание на Общински съвет ще се проведе в Търговище. Това съобщиха от  Общината . Сесията ще започне от 9.00 часа в зала „Христо Самсаров“. Съветниците отново ще обсъдят решението си за прехвърляне на 1000 кв. м от Центъра за спешна медицинска помощ в „МБАЛ-Търговище“ АД от публична общинска в частна общинска собственост и отписването им от актовите книги на Общината, за включване в инвестиционен проект по Приоритетна ос 4 „Регионална здравна инфраструктура“ по Оперативна програма „Региони в растеж“ 2014-2020.", "date": "2018.07.12", "title": "В Търговище ще се проведе извънредно заседание на Общинския съвет"}
{"url": "http://www.focus-news.net/news/2018/07/12/2544453/sofiya-vavezhda-se-promyana-v-organizatsiyata-na-dvizhenie-na-avtobusna-liniya-505.html", "text": "Въвежда се промяна в организацията на движение на автобусна линия 505. Това съобщиха от пресцентъра на  Столична община . До 15 юли 2018 г. автобусите по линия 505 ще се движат до парк-музей „Врана“ във връзка с осигуряване на транспорт за гражданите по време на цикъл от концерти на Софийската филхармония.  Днес автобусите ще спират на съответните спирки:   \r\n18.15 ч. – пл.“Орлов мост“;  \r\n18.19 ч. – хотел „Плиска“;  \r\n18.23 ч. – УМБАЛ „Св.Ана“  \r\n18.27 ч. - „Цариградско шосе“  \r\n18.30 ч. - парк-музей „Врана“  \r\n19.15 ч. – пл.“Орлов мост“;  \r\n19.19 ч. – хотел „Плиска“ ;  \r\n19.23 ч. – УМБАЛ „Св.Ана“;  \r\n19.27 ч. – МС „Цариградско шосе“;  \r\n22.30 ч. парк-музей „Врана“;  На 13 юли 2018 г.:  \r\n18.15 ч. – пл.“Орлов мост“;  \r\n18.19 ч. – хотел „Плиска“;  \r\n18.23 ч. – УМБАЛ „Св.Ана“  \r\n18.27 ч. „Цариградско шосе“  \r\n21.30 ч. - парк-музей „Врана“  На 14 юли 2018 г.  \r\n19.15 ч. – пл.“Орлов мост“;  \r\n19.19 ч. – хотел „Плиска“ ;  \r\n19.23 ч. – УМБАЛ „Св.Ана“;  \r\n19.27 ч. – МС „Цариградско шосе“;  \r\n22.30 ч. парк-музей „Врана“;  На 15 юли 2018 г.  \r\n19.15 ч. – пл.“Орлов мост“;  \r\n19.19 ч. – хотел „Плиска“ ;  \r\n19.23 ч. – УМБАЛ „Св.Ана“;  \r\n19.27 ч. – МС „Цариградско шосе“;  \r\n22.30 ч. - парк-музей „Врана“;", "date": "2018.07.12", "title": "София: Въвежда се промяна в организацията на движение на автобусна линия 505"}
{"url": "http://www.focus-news.net/news/2018/07/12/2544441/die-zeit-za-donald-tramp-germaniya-e-protivnik.html", "text": "Трансатлантическите отношения не са в криза – това определение би било омаловажаващо ситуацията. Държавният глава на САЩ Доналд Тръмп подкопава нашия просперитет и сигурност, коментират в редакцията на германския национален ежедневник  Die Zeit .  \r\nГермания е \"напълно контролирана\" от Русия, Берлин е един вид „заложник\" на Москва. С тази теза американският президент атакува генералния секретар на НАТО Йенс Столтенберг на откриването на срещата на върха на НАТО в Брюксел. И тогава последва цяла поредица от обвинения срещу Германия: Берлин харчи твърде малко за отбрана и е допуснал да стане зависим от Русия чрез проекта за газопровода „Северен поток 2“.  \r\nВсъщност това не бе най-лошото, това бе само „закуската“. Тръмп изнесе цяла тирада на шокирания Столтенберг, в която изясни кой е според него е основният противник: канцлерът на ФРГ Ангела Меркел.  \r\nСъщата, която наложи санкции срещу Русия; тази, която прекрати напредването на руските войски в Украйна чрез усилията за подписването на Минските споразумения. Това е Германия на Ангела Меркел. Що за лудост?! \r\nДоналд Тръмп, както знаете, е човекът, в чиято полза руските тайни служби се намесиха масово в американските избори; който е заплашен с призовка от специален следовател Робърт Мюлер поради връзките на Русия с обкръжението. Интересно, но той не каза нито една критична дума за политиката на Владимир Путин в Украйна или Сирия. Същия този човек твърди, че руският лидер е сложил Меркел в джоба си.  \r\nЗа да предотврати впечатлението, че самият той е пряко или непряко зависим от Путин, Тръмп прехвърля обвиненията на германското правителство. Прозрачна маневра. И все пак Берлин трябва да подходи сериозно към ситуацията.  \r\nНе става въпрос за това каква част от потреблението на газ в Германия се покрива от руските доставки. Каквито и лъжи да говори Тръмп, скоро ще измисли нови. По-скоро е важно да бъде ясно в лицето на безпрецедентните атаки: американският президент всъщност разглежда Берлин като противник. Той атакува германския икономически модел с налагането на назидателни търговски мита, за да ограничи успеха на германските износители. И, разбира се, не му е удобно, че Германия е приела толкова много бежанци и мигранти. И сега лъже за нивата на престъпност в страната. По този начин подкопава германската архитектура на сигурността, която позволи на гражданите й десетилетия наред да живее мирно и спокойно.  \r\nМеждувременно тривиализацията означава разискване за криза в трансатлантическите отношения. Още по-лошо е това, че най-важният ни съюзник цели унищожаването на основите на нашия просперитет и сигурност.  \r\nТръмп подписа заключителния документ, приет на срещата на върха в Брюксел. Става въпрос за новите командни центрове, за по-голямата готовност на войските на НАТО и, разбира се, всички страни обещаха да изпълнят задълженията си, в крайна сметка дори и да отделят по два процента от БВП за разходите за отбрана. Сега много от членовете на Алианса ще бъдат обзети от фалшиво спокойствие, защото най-лошото не се е случи – прогнозите за провала на срещата не се сбъднаха. Но пукнатините във връзките не може да бъдат заличени дори от най-хармоничното комюнике. Тереза Герова", "date": "2018.07.12", "title": "Die Zeit: За Доналд Тръмп Германия е противник"}
{"url": "http://www.focus-news.net/news/2018/07/12/2544454/plovdiv-apelativniyat-sad-shte-gleda-zhalba-sreshtu-zadarzhaneto-pod-strazha-na-turskiya-grazhdanin-prichinil-katastrofata-na-am-trakiya-pri-koyato-zaginaha-chetirima-dushi.html", "text": "От 10.00 часа в зала № 1 Пловдивският апелативен съд ще разгледа жалбата на турския гражданин с инициали Дж. К. срещу задържането му под стража от Окръжния съд. Това съобщиха от пресцентъра на  Съдебна палата - Пловдив . На 1 юли Дж. К. е управлявал „Фолксваген Транспортер“, с който се е блъснал в спрял на аварийната лента на автомагистрала „Тракия“ товарен автомобил „Мерцедес“ и се е преобърнал. При катастрофата загиват двегодишния му син, тъщата и двете сестри на съпругата му. От показанията на свидетели и огледа на местопроизшествието се стига до извода, че Дж. К. е карал с несъобразена скорост в аварийната лента на автомагистралата.", "date": "2018.07.12", "title": "Пловдив: Апелативният съд ще гледа жалба срещу задържането под стража на турския гражданин, причинил катастрофата на АМ „Тракия“, при която загинаха четирима души"}
{"url": "http://www.focus-news.net/news/2018/07/12/2544455/pirogovski-lekari-spasiha-ratsete-na-dvama-motoristi-za-2-sedmitsi-prez-speshnoto-na-bolnitsata-preminaha-nad-20-motoristi.html", "text": "Доц. Людмил Симеонов и екипът му спасиха ръцете на двама млади мъже, пострадали при ПТП с мотори през няколко дни. Това съобщиха от пресцентъра на УМБАЛ \"Н. И. Пирогов\". Благодарение на началника на Клиниката по хирургия на ръката и реплантация в университетската спешна болница доц. Людмил Симеонов двамата пострадали запазват ръцете си. 23-годишен мъж претърпя общо 3 операции, за да може доц. Симеонов да възстанови тежките последствия след падането с мотора.  \r\nДругият пострадал, 32-годишен мъж пристига в „Пирогов” със сложно счупване в областта на китката. Доц. Симеонов и екипът му го оперираха часове наред. Към момента пациентът се възстановява успешно в Клиниката по хирургия на ръката след продължителната операция.  \r\nЛекарите констатират увеличен травматизъм с мотори в летния сезон. За последните 2 седмици през Спешното отделение на университетската болница са преминали над 20 мотористи, пострадали при ПТП.", "date": "2018.07.12", "title": "Пироговски лекари спасиха ръцете на двама мотористи, за 2 седмици през спешното на болницата преминаха над 20 мотористи"}
{"url": "http://www.focus-news.net/news/2018/07/12/2544458/kyustendil-poradi-svlachishte-ostava-v-sila-vremennata-organizatsiya-na-dvizhenie-po-patya-rila-rilski-manastir.html", "text": "Поради свлачище остава в сила временната организация на движение по пътя Рила – Рилски манастир. Това съобщи за  Радио „Фокус” – Кюстендил  дежурният в Областно пътно управление – Кюстендил. Въведено е ограничение на скоростта в участък от пътя Рила – Рилски манастир заради свлачище. В района на свлачището са предприети аварийни и укрепителни дейности. Необходимо е шофьорите да карат внимателно, да спазват пътната сигнализация и въведеното ограничение на скоростта – до 40 км/ч, тъй като в участък с дължина 250 метра движението се извършва в една лента.  Срокът е до 31 юли 2018 г. В участък от пътя Бобов дол – Жедна се изгражда нов път заради свлачище. Водачите на моторни превозни средства трябва да се движат с повишено внимание, мястото е сигнализирано съгласно проект за временна организация и безопасност на движението със срок до 8 септември. С нормална интензивност е трафикът по автомагистрала „Струма”, по път Е-79, както и по направлението София – Кюстендил. Слабо натоварен е трафикът по посока ГКПП – „Гюешево”. \r\nВенцеслав ИЛЧЕВ", "date": "2018.07.12", "title": "Кюстендил: Поради свлачище остава в сила временната организация на движение по пътя Рила – Рилски манастир"}
{"url": "http://www.focus-news.net/news/2018/07/12/2544457/sofiya-vavezhda-se-organizatsiya-na-dvizhenieto-vav-vrazka-s-protest-ot-sdruzhenie-na-targovtsite-i-prevozvachite-na-goriva.html", "text": "Въвежда се организация на движението във връзка с протест от Сдружение на търговците и превозвачите на горива в София. Това съобщиха от пресцентъра на  Столична община .  \r\nОт 8.00 часа до 17.00 часа днес и 13 юли се забраняват престоят и паркирането на пътни превозни средства , извън местата в режим „служебен абонамент“ на пл. „Княз Александър I“ -30 паркоместа.", "date": "2018.07.12", "title": "София: Въвежда се организация на движението във връзка с протест от Сдружение на търговците и превозвачите на горива"}
{"url": "http://www.focus-news.net/news/2018/07/12/2544459/pregled-na-osnovnite-temi-vav-velikotarnovskiya-pechat.html", "text": "„1500  фермери изкарват стада и изливат мляко при Шереметя“ е заглавие от първа страница на областния всекидневник  „Янтра Днес” .  Над 1500 овцевъди и козевъди от страната идват със стада на пътя София – Варна при търновското село Шереметя. Там ще разлеят мляко в знак на протест срещу несправедливата политика на държавата в бранша. „Със 75 хил. лв. правят ремонти в селата от община Велко Търново“, пише още вестникът.  Ремонтни дейности предстоят по пътя между Килифарево и най-близкото съседно село Плаково. Всички компрометирани участъци по отсечката с дължина от 6 км. ще бъдат преасфалтирани. „Три жени са в болница след катастрофа до Елена“  е новина от криминалната хроника. В изданието ще откриете и материал, разказващ за състоянието на църквата в село Вонеща вода, за чиито ремонт са нужни 800 хил. лв.   \r\n„Над 600 души са получили безплатен адвокат, рекордьор е затворникът Георги Вълев“  е заглавие от другия областен ежедневник  „Борба“ .  614 са исканията за безплатна адвокатска защита от началото на година в областта, които са постъпили и са одобрени от адвокатската колегия. Малка част от тях са по Закона за правната помощ, когато се помага на социални слаби. „Модерен 4D ехограф дариха на болницата в Горна Оряховица от „Зонта“ – Велико Търново“ е друга тема от вестника. Нов 4 D ехограф, дарение от  „Зонта Интернешънъл“ – Велико Търново беше открит вчера в АГ отделението на болницата в Горна Оряховица. Ехографът е закупен със средствата, събрани на традиционния благотворителен бал „Бяло лято“. „Отличен старт на кандидат-студентската кампания в Стопанска академия“ е друга тема от всекидневника. Стопанска академия „Димитър А. Ценов“ обяви резултатите от проведеното първо класиране за „Кандидатстудентска кампания 2018“ и най-нетърпеливите студенти се записаха още в първия ден. На първа страница на областния ежедневник е поместен и материал, разказващ за 30-годишен свищовлия, който срещна любовта в Тбилиси, Грузия.", "date": "2018.07.12", "title": "Преглед на основните теми във великотърновския печат"}
{"url": "http://www.focus-news.net/news/2018/07/12/2544460/ria-novosti-izraelskata-ataka-v-siriya-e-v-otgovor-na-narushavaneto-na-vazdushnoto-y-prostranstvo.html", "text": "Самолети на ВВС на Израел нанесоха ракетни удари по военни обекти в Сирия, предава  РИА Новости , като се позовава на държавната информационна агенция на близкоизточната република – SANA. \r\nТе са нанесени в граничната провинция Кунейтра, в района на две населени места. Дамаск вече поясни, че сирийската противовъздушна отбрана е отразила успешно атаката.  \r\nНа свой ред израелските военни твърдят, че атаката е в отговор на нахлуване на безпилотен летателен апарат във въздушното пространство на страната. \r\nДруги подробности не се съобщават. Тереза Герова", "date": "2018.07.12", "title": "РИА Новости: Израелската атака в Сирия е в отговор на нарушаването на въздушното й пространство"}
{"url": "http://www.focus-news.net/news/2018/07/12/2544461/smolyan-zaradi-svlachishte-dvizhenieto-v-uchastak-po-patya-smilyan-rudozem-se-osashtestvyava-v-ednata-lenta.html", "text": "Нормално проходими са пътищата в област Смолян, пътните настилки са предимно мокри, събщиха за  Радио „Фокус“ – Смолян  дежурният в Областно пътно управление – Смолян. Заради валежите от последните седмици и преовлажняването на почвите е повишена опасността от свличане на земни маси и падащи камъни по всички пътища в област Смолян и водачите трябва да шофират с повишено внимание и съобразена скорост. Заради свлачище движението в участък от пътя Смилян – Рудозем се осъществява в едната лента. Очаква се движението да бъде възстановено до 17.30 ч. По направлението Девин – Михалково движението ще се спира през интервали от 15 минути заради заснемани на филм. Ограничението е до 19.00 часа днес. \r\nПропаднали пътни банкети и пътни платна затрудняват движението по направленията Хвойна – Чепеларе – местност Рожен, Широка лъка – Девин, Рудозем – Бяла река, Рудозем – Смилян. Движението по път ІІІ-866 Девин – Михалково, в отсечката от новопостроения път при строителството на язовир „Цанков камък“ собственост на НЕК, която не се поддържа от ОПУ-Смолян се осъществява с повишено внимание, съобразно създадената организация на движение, поради опасност от паднали камъни и свлечени земни маси върху платното за движение. Движението по пътя Рудозем – Бяла река се осъществява в една лента поради пропадане на пътното платно. Участъкът е сигнализиран с пътни знаци \r\nОстава затворен пътят Смолян – Мадан, край село Тикале заради голямото срутище. Обходният маршрут за автомобили до 12 тона е Влахово – Орешец, на който в момента също има две свлачища. Другите алтернативни маршрути на затворения път са Смолян – Смилян – Рудозем за тежкотоварни автомобили и Смолян – Фатово – Рудозем за леките автомобили. \r\nАвтомобилният трафик в сутрешните часове в Смолян е по-интензивен по бул. „България“, прилежащите към него улици и кръстовища. \r\nНели ГЕРГЬОВСКА", "date": "2018.07.12", "title": "Смолян: Заради свлачище движението в участък по пътя Смилян – Рудозем се осъществява в едната лента"}
{"url": "http://www.focus-news.net/news/2018/07/12/2544463/pregled-na-temite-v-burgaskiya-pechat.html", "text": "„Проектът за златна мина до границата с Турция стои замразен“ е водещото заглавие в днешния брой на вестник  „Черноморски фар“ . „Риск за екологията крие бъдещото находище“ е подзаглавието на статията. Преди години имаше проект за изграждане на открита мина на границата от турска страна за добив на злато. При среща на участниците в проект „Превенция на риска за устойчиво развитие на региона“ от българска страна беше повдигнат въпроса дали построяването на въпросната мина е все още в дневния ред на региона. Експерти от Одрин отговориха, че проектът е замразен, поради сериозния риск от замърсяване. Това уточняват текстът. \r\n„700 асансьора са проверени в региона“ е друго заглавие от първа страница на днешния брой. От началото на годината до началото на този месец инспекторите към регионалния отдел на Държавната агенция, който отговаря за Бургас и региона, са проверили над 700 броя асансьори. Всички от тях има устройство за двустранна разговорна връзка, уточнява статията. „Софиянец иска тишина в центъра на Бургас“ е още едно заглавие от първите страници на ежедневника. \r\n„Ръст на потреблението в подстанциите по морето отчитат от EVN“ е темата на деня. Ученици от Механото започват работа в компанията, е подзаглавието на статията.", "date": "2018.07.12", "title": "Преглед на темите в бургаския печат"}
{"url": "http://www.focus-news.net/news/2018/07/12/2544462/plovdiv-apelativniyat-sad-shte-razgleda-zhalba-sreshtu-zadarzhaneto-pod-strazha-na-turskiya-grazhdanin-prichinil-katastrofata-na-am-trakiya-pri-koyato-zaginaha-chetirima-dushi.html", "text": "От 10.00 часа в зала № 1 Пловдивският апелативен съд ще разгледа жалбата на турския гражданин с инициали Дж. К. срещу задържането му под стража от Окръжния съд. Това съобщиха за  Радио „Фокус“ – Пловдив  от пресцентъра на съдебната палата. На 1 юли Дж. К. е управлявал „Фолксваген Транспортер“, с който се е блъснал в спрял на аварийната лента на автомагистрала „Тракия“ товарен автомобил „Мерцедес“ и се е преобърнал. При катастрофата загиват двегодишния му син, тъщата и двете сестри на съпругата му. От показанията на свидетели и огледа на местопроизшествието се стига до извода, че Дж. К. е карал с несъобразена скорост в аварийната лента на автомагистралата.", "date": "2018.07.12", "title": "Пловдив: Апелативният съд ще разгледа жалба срещу задържането под стража на турския гражданин, причинил катастрофата на АМ „Тракия“, при която загинаха четирима души"}
{"url": "http://www.focus-news.net/news/2018/07/12/2544466/veliko-tarnovo-s-20-sm-se-e-povishilo-nivoto-na-reka-dunav-pri-svishtov-za-izminaloto-denonoshtie.html", "text": "С 20 см се е повишило нивото на река Дунав при Свищов за изминалото денонощие. Това съобщиха от  Хидрометеорологичната станция  в града. Водният стоеж на реката е 354 см., а температурата на водата 22.6 градуса. Предимно слънчево ще е времето над българския участък на Дунав днес. Възможни са временни увеличения на облачността в следобедните часове, но валежи не се очакват. Максималните температури ще са между 26° и 31°.", "date": "2018.07.12", "title": "Велико Търново: С 20 см се е повишило нивото на река Дунав при Свищов за изминалото денонощие"}
{"url": "http://www.focus-news.net/news/2018/07/12/2544464/dots-hristo-mihaylov-abv-v-sektor-ekologiya-shte-dokazhem-na-balgarite-che-sme-partiyata-koyato-namira-balansa-mezhdu-interesite-na-obshtestvoto-investitorite-i-darzhavata.html", "text": "В сектор „Екология“ ще докажем на българите, че сме партията, която търси и намира разумния баланс между интересите на обществото, инвеститорите и като цяло на държавата. Това каза доц. Христо Михайлов, експерт на АБВ в областта на околната среда, в интервю за  Агенция „Фокус“  за промените в Закона за опазване на околната среда и целите на партията в сектора. По думите на доц. Михайлов приоритет на АБВ, освен социалната и енергийната сигурност, солидарността, данъчната реформа и промените в социалната сфера, са и екологичните въпроси. „Няма да спрем да работим през летните месеци. С редица публични прояви в сектора екология ще докажем на българските граждани, че сме партията, която търси и намира разумния баланс между обществените интереси, на гражданите, на инвеститорите и като цяло на държавата“, коментира доц. Михайлов. Експертът посочи, че въпросите на околната среда, на водите, на въздуха, на биоразнообразието, на „Натура“ зоните са от изключително важно значение за Европа и това, което има България е най-ценното като капитал в момента. „В тази посока не трябва с лека ръка да допускаме намеси“, коментира доц. Михайлов.  \r\nДеница КИТАНОВА Пълния текст на интервюто четете по-късно в „Мнение”", "date": "2018.07.12", "title": "Доц. Христо Михайлов, АБВ: В сектор „Екология“ ще докажем на българите, че сме партията, която намира баланса между интересите на обществото, инвеститорите и държавата"}
{"url": "http://www.focus-news.net/news/2018/07/12/2544465/daniel-panov-nsorb-sred-vodeshtite-uspehi-na-evropredsedatelstvoto-e-uvelichenieto-s-nad-13-mlrd-lv-na-sredstvata-za-koheziya-v-balgarskite-obshtini-za-sledvashtiya-programen-period-ot-2021g.html", "text": "Сред водещите успехи на европредседателството е увеличението с над 1,3 милиарда лева на средствата за кохезия в българските общини за следващия програмен период от 2021 година. Това каза за сутрешния блок „Добро утро, България“ на  Радио „Фокус“  Даниел Панов, кмет на община Велико Търново и председател на Националното сдружение на общините в България (НСОРБ). По думите му добрата ни външна политика и добрите контакти на правителството както с ЕК, така и с местната власт, е довело до нарастващото отражение на кохезионната политика на Общността у нас. „Доскоро чувахме закани от някои политически сили, като „Какво ще правим след 2020 г., когато еврофондовете спрат?“. Но виждате, че фактите говоря друго. И се надяваме, че за следващия програмен период и средствата за Велико Търново ще бъдат по-добри. Но новата финансова макрорамка предвижда именно най-много средства да бъдат вложени в регионите и местната власт, за да може да бъде постигната целта на сближаването, като това разкрива и нови възможности пред общините. Политиката не се прави само в Брюксел, а във всеки един регион, във всеки един град и във всяко едно населено място в европейското голямо семейство. Още от предишния програмен период Велико Търново бе в топ седемте на българските градове по целесъобразно усвояване на европейските средства и се надявам, че и в настоящия планов период ще затвърдим и подобрим това място, което ние сме заели“, коментира Даниел Панов и добави, че през юли предстои окончателното обсъждане на бюджета 2019 г. Според председателя на Националното сдружение на общините комуникацията на сдружението с изпълнителната власт е на много добро ниво. Той прогнозира, че тенденцията за реално увеличение на субсидията за поддръжката на четвъртокласната пътна мрежа ще продължи. Според Панов общините вече са достатъчно отговорни, имат добра събираемост на данъците, а бонусова система за общините с най-висока процентна събираемост би стимулирала и изоставащите общини да догонват първенците и това да даде резултат на национално ниво.", "date": "2018.07.12", "title": "Даниел Панов, НСОРБ: Сред водещите успехи на европредседателството е увеличението с над 1,3 млрд. лв. на средствата за кохезия в българските общини за следващия програмен период от 2021г."}
{"url": "http://www.focus-news.net/news/2018/07/12/2544445/makfaks-makedoniya-zoran-zaev-shte-prieme-ofitsialno-pokanata-za-pregovori-za-prisaedinyavane-na-makedoniya-kam-nato.html", "text": "На церемония, която ще се проведе в новата централа на НАТО в Брюксел, в рамките на втория ден от срещата на високо равнище на държавните и правителствени лидери на страните от Алианса, министър-председателят на Македония Зоран Заев ще приеме официално поканата за започване на присъединителни преговори с НАТО. Тя ще бъде връчена от генералния секретар на Организацията на Севверноатлантическия пакт, предава македонската информационна агенция  „Макфакс“ > \r\nЦеремонията ще започне в обедните часове на деня. \r\nВ сряда Столентебер обяви, че Македония е поканена да се присъедини към Алианса след ратифицирането на споразумението с Гърция. Тереза Герова", "date": "2018.07.12", "title": "„Макфакс“ (Македония): Зоран Заев ще приеме официално поканата за преговори за присъединяване на Македония към НАТО"}
{"url": "http://www.focus-news.net/news/2018/07/12/2544456/faz-v-kakvo-se-koreni-omrazata-na-donald-tramp-kam-germaniyai.html", "text": "Германия е противникът, срещу когото американският президент Доналд Тръмп обича да работи - дори и на срещата на върха на НАТО. В какво се корени омразата му към Берлин? Клаус-Дитер Франкенбергер дава отговор на въпроса в статия за водещия германски национален ежедневник  Die Frankfurter Allgemeine Zeitung . Обяснението: оценката, която канцлерът на ФРГ Ангела Меркел получава в собствената му страна. \r\nПреди началото на срещата в Брюксел, Тръмп нападна Германия заради руските доставки на газ, като я определи като „заложник“ на Москва. Меркел реагира на тази атака с отрязване на реалността: посочвайки опита от съветската окупация в Източна Германия и факта, че Германия прави политиката си сама. В момента идеята, че САЩ и Германия са близки партньори, е повече от илюзорна. Германия е противникът на Тръмп. Но защо? \r\nИма политическа рационалност в атаките, в които САЩ са представени единствено в ролята на жертвата, която е експлоатирана от всички. Дори и забележките на американския президент да имат някакво основание (Германия отделя твърде малко средства за отбрана, проектът „Северен поток 2“ е спорен), проблемът се корени в това, че Тръмп вижда в демократична Германия не история на успеха, за който САЩ са допринесли, а един сериозен съперник.  \r\nТръмп винаги ще намери нещо ново, за да атакува Германия. И канцлера й. В края на краищата, Ангела Меркел бе обявена за нов лидер на Запада от либералните вестници в САЩ, с които Тръмп постоянно враждува. Всеки, който е толкова ценен, колкото е Меркел, ще спечели омразата на Доналд Тръмп. Тереза Герова", "date": "2018.07.12", "title": "FAZ: В какво се корени омразата на Доналд Тръмп към Германия?"}
{"url": "http://www.focus-news.net/news/2018/07/12/2544469/varna-spryano-e-dvizhenieto-na-tezhkotovarni-avtomobili-pri-83-km-po-patya-kranevo-varna-obhodniyat-marshrut-e-prez-kichevo-obrochishte.html", "text": "Сухи са пътните настилки във Варненска област, предаде репортер на  Радио „Фокус“ – Варна . Трафикът по републиканската пътна мрежа се осъществява нормално. По данни на Агенция „Пътна инфраструктура“ трафикът по пътя Варна – Бургас в участъка от км 2+329 до км 3+238 се осъществява при пълно затваряне на платното посока Бургас и пренасочване на движението в платното посока Варна поради ремонт на виадукт „Звездица”. Спряно е движението на тежкотоварни автомобили при 83 км по пътя Кранево – Варна, обходният маршрут е през Кичево – Оброчище. По пътя Старо Оряхово – Гроздьово от км 0+000 до км 17+377 трафикът се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. Полицейското присъствие в региона е засилено с цел ограничаване на тежките инциденти през сезона. Призовават се водачите да шофират с повишено внимание и съобразена скорост. \r\nМарияна ВАЛЕНТИНОВА", "date": "2018.07.12", "title": "Варна: Спряно е движението на тежкотоварни автомобили при 83 км по пътя Кранево – Варна, обходният маршрут е през Кичево – Оброчище"}
{"url": "http://www.focus-news.net/news/2018/07/12/2544468/sliven-obshtinata-otkriva-detska-gradina-v-kv-nadezhda-tazi-esen.html", "text": "Община Сливен открива детска градина тази есен в кв. „Надежда“. Това съобщиха от пресцентъра на  Община Сливен . Предложението на кмета Стефан Радев е внесено за разглеждане на сесията на общинския съвет, която ще се проведе на 19 юли. Това ще бъде първата детска градина в ромския квартал. Нейното построяване стана с помощта на швейцарски донори. А финансирането ще идва от държавни и общински бюджети.  \r\nПо данни от ЕСГРАОН – гр. Сливен, за периода 2011 – 2014 г. в кв. „Надежда” в гр. Сливен са родени: 2011 г. -314 деца; 2012 г. – 318 деца; 2013 г. -324 деца; 2014 г. – 309 деца. Големият брой деца, които всяка година се раждат в кв. „Надежда” създава предпоставка за недостиг на свободни места в детските градини в близост до квартала. Към настоящият момент всички 5- и 6-годишни деца подлежат на задължителна предучилищна подготовка, като по-голямата част от децата от кв. „Надежда” биват записвани при навършване на 5-годишна възраст в полудневните подготвителни групи към двете най-близки до квартала училища: ОУ „Братя Миладинови” и ОУ „Юрий Гагарин”. Съгласно действащата нормативна уредба, полудневната организация осигурява възпитание, социализация, обучение и отглеждане на децата в рамките на 6 последователни астрономически часа на ден преди обяд през учебната година. Голяма част от децата от кв. „Надежда” не постъпват в детска градина преди да са навършили петгодишна възраст, поради което имат по-големи затруднения при постъпване в подготвителни групи и в 1 клас, в сравнение с децата, посещавали детска градина от тригодишна възраст. Община Сливен е водеща организация при реализирането на „Интегриран проект за социално включване на роми и други уязвими групи в гр. Сливен”, финансиран със средства от Българо-Швейцарската програма за сътрудничество и съфинансиран от държавата. По проекта беше изградена и предстои да бъде оборудвана детска градина с яслени групи в кв. „Надежда” с капацитет 2 яслени групи за деца от десетмесечна до двегодишна възраст и 4 целодневни групи за деца от тригодишна до шестгодишна възраст. Предвид това кметът предлага на Общински съвет-Сливен да даде съгласие за иницииране на процедура по откриване на общинската детска градина с яслени групи, публична общинска собственост, поземлен имот с идентификатор 67338.605.369.2 по КК, в кв. 40 на квартал „Надежда”, УПИ I – „за социални дейности, кметство, женска и детска консултация, поликлиника, детска градина с яслени групи и здравно-образователен център”, с административен адрес гр. Сливен, ул. „Калиакра” № 4. Адресът на който ще се провежда обучението е гр. Сливен, ул. „Калиакра” № 4. Кметът предлага също общинската детска градина с яслени групи да се казва „Надежда” и да започне дейността си от учебната 2018/ 2019 год. със следния капацитет: – 2 яслени групи за деца на възраст от 10 месеца до 2 год. с максимален брой от 18 деца в група; – една група за деца на възраст 3 години /първа възрастова група/ с максимален брой от 25 деца; – една група за деца на възраст 4 години /втора възрастова група/ с максимален брой от 25 деца; – една група за деца на възраст 5 години /трета възрастова група/ с максимален брой от 25 деца; – една група за деца на възраст 6 години /четвърта възрастова група/ с максимален брой от 25 деца. Финансирането на общинската детска градина с яслени групи ще се извършва от държавния бюджет с дофинансиране от бюджета на Община Сливен, съгласно действащите законови и подзаконови разпоредби. Кадровото ѝ обезпечаване ще се извършва съобразно действащата нормативна уредба. Сградата на детската градина разполага с асансьор и рампи за осигуряване на достъпна архитектурна среда за деца със специални образователни потребности.", "date": "2018.07.12", "title": "Сливен: Общината открива детска градина в кв. „Надежда“ тази есен"}
{"url": "http://www.focus-news.net/news/2018/07/12/2544471/pss-otlichni-sa-usloviyata-za-turizam-v-planinite.html", "text": "Отлични са условията за туризъм в планините. Това съобщиха за  Агенция „Фокус“  от Планинската спасителна служба (ПСС) при БЧК. Времето е спокойно, навсякъде е ясно и тихо. Прогнозите на метеорологичните служби са, че времето се стабилизира. Температурите са между 4-5 градуса по най-високите върхове рано сутринта до 14-15 градуса в пояса, в който се намират хижите. Работят лифтовете на Банско, Боровец и Пампорово – втора и четвърта линия.  \r\nПрез изминалото денонощие имаше една спасителна акция за транспорт на една пострадала жена с контузия на глезен в района на Попово езеро. Акцията приключи благополучно към 20.00 часа снощи.  \r\nИнформация за обстановката в планините може да намерите на  . \r\nТелефоните на ПСС са: 02/ 9632000 и 088 1470", "date": "2018.07.12", "title": "ПСС: Отлични са условията за туризъм в планините"}
{"url": "http://www.focus-news.net/news/2018/07/12/2544470/stara-zagora-vremenno-dvizhenieto-po-izprevarvashtata-lenta-v-dvete-posoki-na-am-trakiya-ot-km-158-do-km-159-e-ogranicheno-poradi-remont-na-mantinela.html", "text": "Временно движението по изпреварващата лента в двете посоки на АМ \"Тракия\" от км 158 до км 159 е ограничено поради ремонт на мантинела. Това съобщиха от пресцентъра на  Агенция \"Пътна инфраструктура\" . Движението се осъществява в активната лента.", "date": "2018.07.12", "title": "Стара Загора: Временно движението по изпреварващата лента в двете посоки на АМ \"Тракия\" от км 158 до км 159 е ограничено поради ремонт на мантинела"}
{"url": "http://www.focus-news.net/news/2018/07/12/2544474/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata-na-13-yuli.html", "text": "„Софийска вода” временно ще прекъсне водоснабдяването в някои части на столицата на 13 юли, съобщиха от пресцентъра на  водоснабдителното дружество . Във връзка с реконструкция на уличен водопровод на ул. „Житница“ кв. „Лагера“, се налага спиране на водоподаването от 10:00 до 20:00 часа на клиентите на „Софийска вода”, живеещи в района на ул. „Житница“ от ул. „Костенец“ до ул. „Владайска река“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Житница“ при бл. 255. \r\nВъв връзка с подмяна на сградно водопроводно отклонение на ул. „Родината“ с. Бусманци, се налага спиране на водоподаването от 09:00 до 16:00 часа на клиентите на „Софийска вода”, живеещи в района на ул. „Родината“ от ул. „Татарски път“ до края в посока Запад, ул. „Ген. Гурко“ №1, №3. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Татарски път“ ъгъла с ул. „Родината“. \r\nВъв връзка с изграждане на сградно водопроводно отклонение  на ул. „Петуния“ кв. „Илиянци“, се налага спиране на водоподаването от 09:30 до 21:30 часа на клиентите на „Софийска вода”, живеещи в района на ул. „Петуния“ от ул. „Жасмин“ до ул. „Балчо Нейков“ и ул. „Балчо Нейков“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Петуния “ ъгъла с ул. „Грозден“. \r\nВъв връзка с реконструкция на уличен водопровод на ул. „Синьо лято“ кв. „Симеоново“, се налага спиране на водоподаването от 09:00 до 21:00 часа на клиентите на „Софийска вода”, живеещи в района на ул. „Синьо лято“, ул. „Йоасаф Бдински“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Синьо лято“ ъгъла с ул. „Йоасаф Бдински“. \r\nВъв връзка с подмяна на уличен водопровод  на ул. „Боянска“ местност „Парк Ботаническа градина“ община „Витоша“, се налага спиране на водоподаването от 09:00 до 19:00 часа на клиентите на „Софийска вода”, живеещи в района на ул. „Боянска“ от ул. „Невена Коканова“ до края на улицата; на ул. 201; на ул. „Проф. Любомир Андрейчин“ от №34 до ул. „Боянска“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Боянска“№28. \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.", "date": "2018.07.12", "title": "„Софийска вода” временно ще прекъсне водоснабдяването в някои части на столицата на 13 юли"}
{"url": "http://www.focus-news.net/news/2018/07/12/2544475/sliven-dvizhenieto-v-oblastta-e-natovareno-patishtata-sa-suhi-i-normalno-prohodimi.html", "text": "Движението в Сливенска област е натоварено, пътищата са сухи и нормално проходими, съобщиха от  Областно пътно управление . Затворени за тежки автомобили над 10 т са проходите Твърдишки и Вратник. Котленският проход е отворен за всички превозни средства. Опасност от падащи камъни има по пътя Сливен – Ичера – Градец. Движението в участъка от с.Мокрен до кръстовище Петолъчката от км 232+550 до км 233+550 се осъществява в едната лента поради извършване ремонтни дейности на асфалтовата настилка. Движението се регулира с пътни знаци. Ремонтът ще приключи в края на август. Движението по път ІІ-57 в участъка от село Пет могили до село Новоселец от км 31+900 до км 40+650 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Ремонтът ще приключи в края на февруари 2019 г.", "date": "2018.07.12", "title": "Сливен: Движението в областта е натоварено, пътищата са сухи и нормално проходими"}
{"url": "http://www.focus-news.net/news/2018/07/12/2544472/der-standard-sreshtata-na-vatreshnite-ministri-ot-es-krizata-s-migratsionnata-politika-se-prenasya-v-insbruk.html", "text": "Министрите на вътрешните работи на страните от Европейския съюз ще обсъдят въпросите за убежището и миграцията на среща на върха в Инсбрук, припомня австрийският национален ежедневник   Der Standard . \r\nПредложението за връщането на бежанците, или реформата на Дъблинския регламент, са още една точка в спора за политиката на ЕС в областта на убежището. На срещата на върха в края на юни част от проблемите бяха решени, поне на повърхностно ниво. Бе прието създаването на приемни центрове за бежанци извън територията на страните от Общността. Лицата, които получат право на убежище, следва да бъдат разпределяни доброволно сред европейските държави. Къде обаче ще бъдат построени тези центрове, остава неясно засега. \r\nСрещата в Инсбрук ще бъде интересна, защото на нея за първи път в качеството си на министър на вътрешните работи на Италия ще присъства Матео Салвини. Другата колоритна личност на форума ще бъде Хорст Зеехофер, федерален министър на вътрешните работи на Германия. В навечерието на срещата в Инсбрук двамата разговаряха на четири очи. Берлин все още се нуждае от постигането на споразумение с Рим за връщането на мигранти. Предстои да стана ясно дали двете държави ще намерят общ тон в преговорите. Австрия също е ухажвана за споразумение.  \r\nИма няколко политически спорни точки в европейската реформа в областта на убежището. Остава открит въпросът занапред къде и как ще може да се кандидатства за убежище в държава от ЕС. Вече бе пояснено, че целта на новите мерки е до 2025 г. в страните от Общността да получават убежище само онези, които „зачитат европейските ценности“.  Тереза Герова", "date": "2018.07.12", "title": "Der Standard: Срещата на вътрешните министри от ЕС: Кризата с миграционната политика се пренася в Инсбрук"}
{"url": "http://www.focus-news.net/news/2018/07/12/2544478/pregled-na-osnovnite-temi-v-shumenskiya-pechat.html", "text": "„Махнаха грозната спирка до Градската градина“, е водещото заглавие във  вестник „Шуменска заря“ . Най-после започна благоустрояването на района около автобусната спирка до входа на Градската градина в посока към кв. Тракия“. Сменя се тротоарната настилка. Цветни бетонови павета се нареждат до началото на алеята. Изгражда се нова спирка с две отделни помещения с нови пейки. Допълнително ще бъде издигната и декоративна подпорна стена, която ще разделя парка от тротоара. Ремонтът се извършва от фирма „ЖСП Стил“ по договор с Община Шумен. „Шуменският детски танцов ансамбъл  „Пъргавелче”,фестивал в Македония“, пише още от първа страница изданието. Ансамбълът, с главен художествен ръководител Чавдар Чанов, получи диплом за първо място в Международния фолклорен фестивал “Златно славейче” в Охрид, Македония. „Изложба за раждането на свободата“, е акцент от стр. 2 в броя. Във връзка с предстоящото честване на 140-ата годишнина от Освобождението на Шумен на 18 юли 1878 г., в шуменската Градска художествена галерия „Елена Карамихайлова“ е експонирана изложба с творби от постоянния фонд на културния институт, свързани с темата. Тя ще може да бъде разгледана до месец септември. „Интересни астрономически събития ще наблюдаваме от шуменската Астрономическа обсерватория“, съобщава ежедневникът. Две интересни астрономически събития – пълно лунно затъмнение и Велико противостояне на Марс, ще се случат в една и съща нощ – на 27 юли и ще могат да бъдат наблюдавани от Астрономическата обсерватория на Шуменското плато. Екипът астрономи на Шуменския университет „Епископ Констан- тин Преславски“ кани всички интересуващи се в нощта на 27 юли. Инициативата ще започне в 20 ч. и ще продължи до 1 ч. след полунощ. „Общоармейски шампионат по военен трибой“, пише изданието. Шуменският факултет „Артилерия, ПВО и КИС” на Националния военен университет „Васил Левски” във Велико Търново за пореден път е домакин на Общоармейския шампионат по военен трибой. В него участват сборни отбори на Сухопътните войски, Военновъздушните сили, Военноморските сили, Силите за специални операции, службата „Военна полиция”, НВУ ”Васил Левски”, 61-ва Стрямска механизирана бригада и Втора тунджанска механизирана бригада.", "date": "2018.07.12", "title": "Преглед на основните теми в шуменския печат"}
{"url": "http://www.focus-news.net/news/2018/07/12/2544476/pregled-na-nyakoi-ot-osnovnite-temi-v-evropeyskiya-pechat-agentsiya-fokus.html", "text": "Министрите на вътрешните работи на страните от Европейския съюз ще обсъдят въпросите за убежището и миграцията на среща на върха в Инсбрук, припомня австрийският национален ежедневник   Der Standard . \r\nПредложението за връщането на бежанците, или реформата на Дъблинския регламент, са още една точка в спора за политиката на ЕС в областта на убежището. На срещата на върха в края на юни част от проблемите бяха решени, поне на повърхностно ниво. Бе прието създаването на приемни центрове за бежанци извън територията на страните от Общността. Лицата, които получат право на убежище, следва да бъдат разпределяни доброволно сред европейските държави. Къде обаче ще бъдат построени тези центрове, остава неясно засега. \r\nСрещата в Инсбрук ще бъде интересна, защото на нея за първи път в качеството си на министър на вътрешните работи на Италия ще присъства Матео Салвини. Другата колоритна личност на форума ще бъде Хорст Зеехофер, федерален министър на вътрешните работи на Германия. В навечерието на срещата в Инсбрук двамата разговаряха на четири очи. Берлин все още се нуждае от постигането на споразумение с Рим за връщането на мигранти. Предстои да стана ясно дали двете държави ще намерят общ тон в преговорите. Австрия също е ухажвана за споразумение.  \r\nИма няколко политически спорни точки в европейската реформа в областта на убежището. Остава открит въпросът занапред къде и как ще може да се кандидатства за убежище в държава от ЕС. Вече бе пояснено, че целта на новите мерки е до 2025 г. в страните от Общността да получават убежище само онези, които „зачитат европейските ценности“. \r\n***  Трансатлантическите отношения не са в криза – това определение би било омаловажаващо ситуацията. Държавният глава на САЩ Доналд Тръмп подкопава нашия просперитет и сигурност, коментират в редакцията на германския национален ежедневник  Die Zeit .  \r\nГермания е \"напълно контролирана\" от Русия, Берлин е един вид „заложник\" на Москва. С тази теза американският президент атакува генералния секретар на НАТО Йенс Столтенберг на откриването на срещата на върха на НАТО в Брюксел. И тогава последва цяла поредица от обвинения срещу Германия: Берлин харчи твърде малко за отбрана и е допуснал да стане зависим от Русия чрез проекта за газопровода „Северен поток 2“.  \r\nВсъщност това не бе най-лошото, това бе само „закуската“. Тръмп изнесе цяла тирада на шокирания Столтенберг, в която изясни кой е според него е основният противник: канцлерът на ФРГ Ангела Меркел.  \r\nСъщата, която наложи санкции срещу Русия; тази, която прекрати напредването на руските войски в Украйна чрез усилията за подписването на Минските споразумения. Това е Германия на Ангела Меркел. Що за лудост?! \r\nДоналд Тръмп, както знаете, е човекът, в чиято полза руските тайни служби се намесиха масово в американските избори; който е заплашен с призовка от специален следовател Робърт Мюлер поради връзките на Русия с обкръжението. Интересно, но той не каза нито една критична дума за политиката на Владимир Путин в Украйна или Сирия. Същия този човек твърди, че руският лидер е сложил Меркел в джоба си.  \r\nЗа да предотврати впечатлението, че самият той е пряко или непряко зависим от Путин, Тръмп прехвърля обвиненията на германското правителство. Прозрачна маневра. И все пак Берлин трябва да подходи сериозно към ситуацията.  \r\nНе става въпрос за това каква част от потреблението на газ в Германия се покрива от руските доставки. Каквито и лъжи да говори Тръмп, скоро ще измисли нови. По-скоро е важно да бъде ясно в лицето на безпрецедентните атаки: американският президент всъщност разглежда Берлин като противник. Той атакува германския икономически модел с налагането на назидателни търговски мита, за да ограничи успеха на германските износители. И, разбира се, не му е удобно, че Германия е приела толкова много бежанци и мигранти. И сега лъже за нивата на престъпност в страната. По този начин подкопава германската архитектура на сигурността, която позволи на гражданите й десетилетия наред да живее мирно и спокойно.  \r\nМеждувременно тривиализацията означава разискване за криза в трансатлантическите отношения. Още по-лошо е това, че най-важният ни съюзник цели унищожаването на основите на нашия просперитет и сигурност.  \r\nТръмп подписа заключителния документ, приет на срещата на върха в Брюксел. Става въпрос за новите командни центрове, за по-голямата готовност на войските на НАТО и, разбира се, всички страни обещаха да изпълнят задълженията си, в крайна сметка дори и да отделят по два процента от БВП за разходите за отбрана. Сега много от членовете на Алианса ще бъдат обзети от фалшиво спокойствие, защото най-лошото не се е случи – прогнозите за провала на срещата не се сбъднаха. Но пукнатините във връзките не може да бъдат заличени дори от най-хармоничното комюнике. \r\n***  Лидерите на страните членки на НАТО решиха, че следващата среща на високо равнище на Алианса ще се проведе догодина – по повод на 70-та годишнина от създаването на Алианса, пише   Politico. \r\nВ края на приетото след срещата на високо равнище в Брюксел официално комюнике лидерите пишат, че „днешните решения демонстрират нашето единство, солидарност и сила“. „Решихме да се срещнем догодина отново, за да видим прогреса и да отбележим 70 години от нашия устойчив Алианс“, пише в документа \r\nСъбитието следващата година  най-вероятно ще бъде среща на лидерите, а официално не среща на високо равнище. Все още не е избрано място за събирането догодина, но осведомени лица сочат или Лондон, или Вашингтон. \r\n***   Английската мечта на Световното първенство по футбол в Москва бе разбита, след като Хърватия спря момчетата на селекционера Гарет Саутгейт да достигнат до първите финали на страната за последните 52 години. Същевременно Хърватия за първи път достигне до финал на Мондиала след победен гол на Марио Манджукич, пише    Daily Express. \r\nВъпреки поражението, в социалните мрежи феновете нарекоха играчите в английския отбор „национални герои“. \r\n„Това е масивен прогрес и трябва да сме горди. Момчетата са млади, но играха зряло“, смята бившият английски национал Стан Колимор.  \r\n„Аз съм абсолютно опустошен, особено след победния гол на хърватите. Това е ужасен начин да напуснем първенството. Досега всичко бе фантастично“, смята 34-годишният Крис Трелър, наблюдавал мача на голям екран в лондонския „Хайд Парк“. \r\n„Макар и да загуби, Англия си съдра з*****а, за да достигне до полуфиналите. Справихме се добре, ние сме победителите в моите очи“, коментира потребител в социалните мрежи. \r\nДукът на Кеймбридж, който е председател на Футболната федерация на Англия заяви, че е разочарован от поражението но и че отборът трябва да бъде горд с представянето си. \r\n***", "date": "2018.07.12", "title": "Преглед на някои от основните теми в европейския печат (Агенция „Фокус“)"}
{"url": "http://www.focus-news.net/news/2018/07/12/2544467/radio-svobodna-evropa-makedoniya-vmro-dpmne-poiska-ostavkata-na-nikola-dimitrov-zaradi-diplomaticheskoto-fiasko.html", "text": "Опозиционната ВМРО-ДПМНЕ поиска оставката на министъра на външните работи Никола Димитров заради „дипломатическо фиаско“, предава  Радио „Свободна Европа“  в македонската си редакция.  \r\n„Македония не получи нито безусловна покана за НАТО, нито дата за началото на преговорите с Европейския съюз. Със СДСМ Македония преживя истинско дипломатическо фиаско\", се казва в съобщение от партията на Християн Мицковски, в което е дадена оценка за крах на дипломацията на управляващото правителство. Поради тази причина ВМРО-ДПМНЕ призовава за поемането на отговорност. „Тъкмо затова първа стъпка на управляващите е оставката на Никола Димитров, който заедно с (премиера) Зоран Заев доведе страната до задънена улица“, се казва още в текста, разпространен от опозиционната партия.  Тереза Герова", "date": "2018.07.12", "title": "Радио „Свободна Европа“ (Македония): ВМРО-ДПМНЕ поиска оставката на Никола Димитров заради „дипломатическото фиаско“"}
{"url": "http://www.focus-news.net/news/2018/07/12/2544477/nimh-rechnite-niva-v-zapadnobelomorskiya-baseyna-shte-se-ponizhavat-ili-shte-sa-bez-sashtestveni-izmeneniya.html", "text": "Днес и през следващите два дни речните нива в Западнобеломорския басейна ще се понижават или ще са без съществени изменения, сочи справка на сайта  Националния институт по метеорология и хидрология към Българската академия на науките (НАИМ към БАН) . Краткотрайни и незначителни повишения на водните нива са възможни в долните части от водосбора на река Места в следобедните и вечерни часове на 13 юли, в резултат на валежи. Водните количества ще бъдат под праговете за внимание.", "date": "2018.07.12", "title": "НИМХ: Речните нива в Западнобеломорския басейна ще се понижават или ще са без съществени изменения"}
{"url": "http://www.focus-news.net/news/2018/07/12/2544479/brig-gen-valentin-tsankov-makedoniya-shte-poluchi-mnogo-po-golyama-podkrepa-po-patya-si-kam-nato-otkolkoto-balgariya.html", "text": "Македония ще получи много по-голяма подкрепа по пътя си към НАТО, отколкото България, заради геополитическото си позициониране. Това каза в интервю за сутрешния блок „Добро утро, България“ на  Радио „Фокус“  бригаден генерал от резерва Валентин Цанков, заместник-председател на Асоциацията на сухопътни войски във връзка с официалната покана към Скопие от военния съюз за присъединителни преговори. По думите му единственото по-сериозно условие за членство, поставено от Алианса, е окончателно разрешаване на спора за името, тема, по която Македония демонстрира категорична воля. Що се касае до останалите изисквания като военна реформа и възможност за поемане на финансови ангажименти към Алианса, бриг.ген. Цанков коментира, че много страни, сред които и България, при приемането им в НАТО, не са отговаряли на необходимите критерии. „Само да напомня, че нито една страна през последните 15 години, в това число и България, не беше готова изцяло – нито структурно, нито финансово, а да не говорим по отношение на въоръженията. Така че Македония тепърва ще изпитва трудности. Външни фактори вече не биха могли на този етап да променят курса, поканата е отправена, настояването от сегашното македонско правителство е сериозно и амбицията е твърде сериозна, защото приемането в НАТО за тях е знак, че постепенно ще бъдат пуснати в европейското семейство, тоест да бъдат приети за член на ЕС. И това е може би генералната цел, която си поставя македонското правителство“, коментира бригаден генерал Валентин Цанков. Той каза още, че последните години доказват, че пътят към ЕС минава през НАТО, като в това отношение Македония изпреварва останалите страни от региона.", "date": "2018.07.12", "title": "Бриг. ген. Валентин Цанков: Македония ще получи много по-голяма подкрепа по пътя си към НАТО, отколкото България"}
{"url": "http://www.focus-news.net/news/2018/07/12/2544480/kyustendil-preminavaneto-na-motorni-prevozni-sredstva-prez-gkpp-gyueshevo-e-normalno.html", "text": "Преминаването на моторни превозни средства през ГКПП „Гюешево” е нормално. Това съобщи за  Радио „Фокус” – Кюстендил  дежурният на българо-македонския пункт. Трафикът към този час на деня е слаб. Екип на „Гранична полиция” извършва проверки край село Гърляно. \r\nВенцеслав ИЛЧЕВ", "date": "2018.07.12", "title": "Кюстендил: Преминаването на моторни превозни средства през ГКПП „Гюешево” е нормално"}
{"url": "http://www.focus-news.net/news/2018/07/12/2544481/pregled-na-osnovnite-temi-vav-varnenskiya-pechat.html", "text": "„Студенти от Варна впечатлиха Европейската космическа агенция“, е водещо заглавие в днешния брой на варненския  вестник „Черно море“ . Двама студенти от Варна триумфираха в конкурс на Европейската космическа агенция, след като разработиха мащабен проект за космическо летище. Той беше отличен в конкуренцията на повече от 200 екипа от цял свят, а финалът на състезанието, в което българи участват за първи път, се проведе в аерокосмическия център в Париж. „Международно учение „Бриз 2018“ започва утре“, четем още в броя. Международното морско учение „Бриз 2018“ ще се проведе от 13 до 23 юли в Черно море, съобщи командирът на ВМС контраадмирал Митко Петев в сутрешния блок на тв „Черно море“ с водещ Иван Барбов. В него ще участват близо 2300 души от 11 държави. В учението ще се включат 25 кораба и катера, от които 16 български, 5 хеликоптера 2 от тях са български, 1 подводница и 2 самолета. Негов домакин през т.г. ще бъде Бургас. „В разгара на летния туристически сезон Очакват от „синята зона“ да разтовари трафика в центъра“, е друга тема в изданието. В разгара на летния туристически сезон работещата „синя зона“ на Варна вече е факт. Очаква се това да повлияе положително на трафика в централната част на града, както и на възможността за паркиране. Това каза пред екип на Медийна група „Черно море“ управителят на общинското предприятие „Паркинги и синя зона“ инж. Младен Иванов. На практика платеното паркиране в града ще стартира от 12 август, тъй като през следващия месец има гратисен период. „Майките на деца с увреждания готови да затварят улици“, четем още в броя. Майките на деца с увреждания дадоха срок на парламента до 1 октомври да приеме трите законопроекта, за които настояват – за хората с увреждания, за социалните услуги и за личната помощ. Ако това не се случи, те заявиха, че ще преминат към ефективни протестни действия, в това число и затваряне на улици. „Вече са заети местата за обучение чрез работа в Гимназията по дървообработване“, информира вестникът. Вече са заети местата за обучение чрез работа в Гимназията по дървообработване във Варна. Дуалната форма беше изпробвана експериментално през изминалите две учебни години и 14 ученици я преминаха успешно, като се дипломираха в специалност „Мебелно производство“. „Французи споделиха опит за борбата с наркотрафика“, допълва изданието. Дискусионен форум на тема „Трафик на наркотици – новите предизвикателства пред европейските законодателни системи и органи по правоприлагане“ се проведе във Варна. Организатор на събитието са дирекция „Превенции“ и Общинският съвет по наркотичните вещества. Във форума взеха участие апелативни, окръжни и районни съдии и прокурори, полицейски и митнически служители, общински съветници и членове на съвета по наркотичните вещества. „Корея с интерес за развитие на туризъм и инвестиции във Варна“, информира още вестникът. Република Корея има интерес да развива по-активно туризъм и бизнес контакти в България и в частност във Варна и региона. Вече има и конкретна инвестиция в Аврен – в сферата на млекопреработването и млекопроизводството.", "date": "2018.07.12", "title": "Преглед на основните теми във варненския печат"}
{"url": "http://www.focus-news.net/news/2018/07/12/2544473/targovtsite-na-goriva-shte-plashtat-globa-ot-25-do-250-hil-leva-za-narusheniya.html", "text": "Народните представители приеха окончателно текстове от новия Закон за административното регулирани на икономическите дейности, свързани с нефт и продукти от нефтен произход, предаде репортер на  Агенция „Фокус“ . Те решиха търговците на едро и дребно, съхраняващите нефт и нефтени продукти, както и дистрибуторите, които извършват дейността си без регистрация или в нарушение да се наказват с глоба от 25 до 250 хил. лева. От НФСБ отправиха предложение глобата да бъде от 1000 до 10 хил. лева, но то беше отхвърлено.  \r\nНефт или продукти от нефтен произход, превозвани без регистрация се отнемат в полза на държавата, независимо чия собственост са. От БСП предложиха този текст да отпадне, но депутатите не ги подкрепиха.  \r\nЛице, което като законен представител на юридическо лице или едноличен търговец, е допуснало нарушение се наказва с глоба от 1000 до 10 хил. лева. За повторно нарушение глобата е от 50 до 500 хил. лева. \r\nДепутатите решиха за непредставяне на документ за обезпечение или за документ с невярна информация глобата да бъде от 2 до 5 хил. лева. За повторно нарушение- от 5 до 20 хил. лева. \r\nБиляна ИВАНОВА", "date": "2018.07.12", "title": "Търговците на горива ще плащат глоба от 25 до 250 хил. лева за нарушения"}
{"url": "http://www.focus-news.net/news/2018/07/12/2544486/vidin-dvama-mazhe-i-zhena-sa-nastaneni-vav-vidinskata-bolnitsa-sled-sbivane-v-selo-medovnitsa.html", "text": "Двама мъже и жена са настанени във видинската болница след сбиване в село Медовница, съобщиха от пресцентъра на  ОДМВР – Видин . Вчера в 16.30 часа на тел.112 е получен сигнал за сбиване в частен имот в село Медовница. Към мястото незабавно се насочили служители на районните управления от Видин и Белоградчик. Униформените установили, че в двора на имота възникнало сбиване между двама братя – на 31 и 39 години, които взаимно си причинили наранявания с дървета и вила. Пострадала е и 20-годишна обитателка на имота. Двамата мъже и жената, с различни наранявания, но без опасност за живота, са настанени във видинската болница. Работата по случая продължава, в РУ-Белоградчик е образувано досъдебно производство", "date": "2018.07.12", "title": "Видин: Двама мъже и жена са настанени във видинската болница след сбиване в село Медовница"}
{"url": "http://www.focus-news.net/news/2018/07/12/2544485/kmetat-na-sofiya-yordanka-fandakova-napalno-bezplatni-shte-badat-parvite-1000-karti-ot-novata-usluga-za-zakupuvane-na-prevozni-dokumenti-chrez-mobilen-telefon.html", "text": "Напълно безплатни ще бъдат първите 1000 карти от новата услуга за закупуване на превозни документи чрез мобилен телефон. Това каза кметът на София Йорданка пред журналисти след демонстрацията на новото мобилно приложение за закупуване на дневни и нощни карти за всички линии на градския транспорт, предаде репортер на  Агенция „Фокус“ . Фандъкова обясни, че Столична община е възложила на Центъра за градска мобилност да работят активно за подобряване на обслужването на гражданите и създаване на по-добри условия за пътуване в градския транспорт. “Освен модернизацията на градския транспорт, което е много важна стратегическа наша задача, засягаме и по-лесното обслужване на гражданите и стимулирането им да ползват така наречените превозни документи, които поевтиняват в пъти пътуването в градския транспорт“, каза Фандъкова и припомни, че тече процедура за електронно таксуване, която във времето се е забавила доста. „Затова директорът на ЦГМ имаше задача да мисли и за други варианти. Днес сме тук, за да ни представят и да ни демонстриат една нова услуга, която дава възможност на пътниците през своя телефон да закупуват на първо време пилотно дневни карти за пътуване и нощни“, каза тя. Фандъкова уточни, че дневната карта е 4 лв. и нощната от 2 лв. „Разбира се, след като се проследи този пилотен проект ще има възможност за разширение за всички превозни документи“, допълни кметът на столицата.  \r\nДеница КИТАНОВА", "date": "2018.07.12", "title": "Кметът на София Йорданка Фандъкова: Напълно безплатни ще бъдат първите 1000 карти от новата услуга за закупуване на превозни документи чрез мобилен телефон"}
{"url": "http://www.focus-news.net/news/2018/07/12/2544489/varna-zapochva-natsionalnoto-voennomorsko-uchenie-s-mezhdunarodno-uchastie-briz-2018.html", "text": "От 13 до 22 юли Военноморските сили на Република България ще проведат национално военноморско учение „Бриз 2018” отворено за участие на Военноморските сили от страни членки на НАТО. Това съобщиха от пресцентъра на  ВМС . Учението е планирано и ще се ръководи съгласно стандартите и процедурите на НАТО. Провежда в териториалното море, прилежащата зона и изключителната икономическа зона на Република България и в полигони, които са обявени своевременно. \r\nОбщо в учението ще участват 11 държави с 25 бойни и спомагателни кораби и катери,  1 подводница, 4 самолета, 5 вертолета и 2340 военнослужещи от военноморските сили на България, Белгия, Гърция, Германия, Италия, Полша, Румъния, САЩ, Турция, Франция, Холандия, Втората постоянната група кораби на НАТО и Втората постоянната група противоминни кораби на НАТО от силите за отговор на Алианса, както и 124 души от 20 държавни организации, институции и ведомства от 4 министерства, местни органи на управление, неправителствени и частни организации. \r\nЩабът за контрол на учението ще се развърне в Пункт за базиране Бургас на Флотилия бойни и спомагателни кораби.", "date": "2018.07.12", "title": "Варна: Започва националното военноморско учение с международно участие „Бриз 2018”"}
{"url": "http://www.focus-news.net/news/2018/07/12/2544488/dots-hristo-mihaylov-abv-polozhitelnite-strani-na-promenite-v-zakona-za-opazvane-na-okolnata-sreda-svarshvat-s-namalyavaneto-na-administrativnata-tezhest.html", "text": "Положителните страни на промените в Закона за опазване на околната среда свършват с намаляването на административната тежест. Това каза доц. Христо Михайлов, експерт на АБВ в областта на околната среда, в интервю за  Агенция „Фокус“  за промените  в Закона за опазване на околната среда и целите на партията в сектора. „Когато говорим за намаляване на административната тежест и бюрократичните режими - няма трезво мислещ гражданин на републиката, който да не подкрепи такава идея и инициатива. Ние от ПП АБВ винаги сме подкрепяли, подкрепяме, ще подкрепяме и ще работим  и ще налагаме опростяването на тези процедури, олекотяването на режимите и въобще повече въздух за гражданина, за бизнеса и за обществото ни“, каза доц. Михайлов. По думите му оттам насетне започват да се пораждат съмнения, притеснения и смущения. „Всеки, който се е запознал, е видял, че промените в Закона за опазване на околната среда изменят и редица други закони, един от които е Законът за водите. Само за тази година в брой 55-и на „Държавен вестник“ бяха публикувани такива промени. Сега в съвсем кратък период по-късно се обсъждат и вероятно ще бъдат приети нови изменения и допълнения него. Нестандартният прочит и поглед върху закона будят тревоги, че създават предпоставки за узаконяване на действия на министри и на администратори и чиновници, които обслужват лични интереси и различни лобита“, каза доц. Михайлов. По думите му промените ще създадат предпоставка за много елегантно намиране на решение за различните инвестиционни намерения. \r\nДеница КИТАНОВА Пълния текст на интервюто четете по-късно в „Мнение”", "date": "2018.07.12", "title": "Доц. Христо Михайлов, АБВ: Положителните страни на промените в Закона за опазване на околната среда свършват с намаляването на административната тежест"}
{"url": "http://www.focus-news.net/news/2018/07/12/2544490/vidin-vremenno-e-ogranicheno-dvizhenieto-po-pat-i-1-vidin-montana-v-rayona-na-s-medovnitsa-poradi-avariral-tezhkotovaren-avtomobil.html", "text": "Временно е ограничено движението по път I-1 Видин-Монтана в района на с. Медовница поради аварирал тежкотоварен автомобил. Това съобщиха от пресцентъра на  Агенция \"Пътна инфраструктура\" . Движението се извършва по обходен маршрут път I-1 до п.к. Дунавци-път II-11 Aрчар-Добри дол - път III-112 Добри дол -Тополовец-път III-114 Тополовец-Ружинци. Движението се контролира от \"Пътна полиция\"  - Видин.", "date": "2018.07.12", "title": "Видин: Временно е ограничено движението по път I-1 Видин-Монтана в района на с. Медовница поради аварирал тежкотоварен автомобил"}
{"url": "http://www.focus-news.net/news/2018/07/12/2544492/donald-tramp-na-mushkata-na-germanskata-presa-komentari-v-pechata-za-sreshtata-na-nato-agentsiya-fokus.html", "text": "Най-важното заключение, което в Берлин си направиха за резултатите от срещата на върха на НАТО в Брюксел, при това още преди официалното й откриване, бе, че за държавния глава на САЩ Доналд Тръмп Германия не е съюзник, а противник. Страната, разположена в сърцето на Европа, е „напълно контролирана\" от Русия, Берлин е един вид „заложник\" на Москва. С тази теза американският президент атакува генералния секретар на НАТО Йенс Столтенберг на откриването на срещата на върха на НАТО в Брюксел. И след това изля цяла поредица от обвинения срещу Германия: Берлин харчи твърде малко за отбрана и е допуснал да стане зависим от Русия чрез проекта за газопровода „Северен поток 2“.  Всъщност, това не бе най-лошото, това бе само „закуската“: Тръмп изнесе цяла тирада, в която изясни кой е според него е основният противник: канцлерът на ФРГ Ангела Меркел. Пресата в Германия не прости дързостта на Тръмп.   представя коментарите на редакциите на някои от най-авторитетните издания в страната. \r\nТрансатлантическите отношения не са в криза – това определение би било омаловажаващо ситуацията. Държавният глава на САЩ Доналд Тръмп подкопава нашия просперитет и сигурност, написа водещият национален ежедневник  Die Zeit .  \r\nГермания е „напълно контролирана\" от Русия, Берлин е един вид „заложник\" на Москва. С тази теза американският президент атакува генералния секретар на НАТО Йенс Столтенберг на откриването на срещата на върха на НАТО в Брюксел. И тогава последва цяла поредица от обвинения срещу Германия: Берлин харчи твърде малко за отбрана и е допуснал да стане зависим от Русия чрез проекта за газопровода „Северен поток 2“.  \r\nВсъщност това не бе най-лошото, това бе само „закуската“. Тръмп изнесе цяла тирада на шокирания Столтенберг, в която изясни кой е според него е основният противник: канцлерът на ФРГ Ангела Меркел.  \r\nСъщата, която наложи санкции срещу Русия; тази, която прекрати напредването на руските войски в Украйна чрез усилията за подписването на Минските споразумения. Това е Германия на Ангела Меркел. Що за лудост?! \r\nДоналд Тръмп, както знаете, е човекът, в чиято полза руските тайни служби се намесиха масово в американските избори; който е заплашен с призовка от специален следовател Робърт Мюлер поради връзките на Русия с обкръжението. Интересно, но той не каза нито една критична дума за политиката на Владимир Путин в Украйна или Сирия. Същия този човек твърди, че руският лидер е сложил Меркел в джоба си.  \r\nЗа да предотврати впечатлението, че самият той е пряко или непряко зависим от Путин, Тръмп прехвърля обвиненията на германското правителство. Прозрачна маневра. И все пак Берлин трябва да подходи сериозно към ситуацията.  \r\nНе става въпрос за това каква част от потреблението на газ в Германия се покрива от руските доставки. Каквито и лъжи да говори Тръмп, скоро ще измисли нови. По-скоро е важно да бъде ясно в лицето на безпрецедентните атаки: американският президент всъщност разглежда Берлин като противник. Той атакува германския икономически модел с налагането на назидателни търговски мита, за да ограничи успеха на германските износители. И, разбира се, не му е удобно, че Германия е приела толкова много бежанци и мигранти. И сега лъже за нивата на престъпност в страната. По този начин подкопава германската архитектура на сигурността, която позволи на гражданите й десетилетия наред да живее мирно и спокойно.  \r\nМеждувременно тривиализацията означава разискване за криза в трансатлантическите отношения. Още по-лошо е това, че най-важният ни съюзник цели унищожаването на основите на нашия просперитет и сигурност.  \r\nТръмп подписа заключителния документ, приет на срещата на върха в Брюксел. Става въпрос за новите командни центрове, за по-голямата готовност на войските на НАТО и, разбира се, всички страни обещаха да изпълнят задълженията си, в крайна сметка дори и да отделят по два процента от БВП за разходите за отбрана. Сега много от членовете на Алианса ще бъдат обзети от фалшиво спокойствие, защото най-лошото не се е случи – прогнозите за провала на срещата не се сбъднаха. Но пукнатините във връзките не може да бъдат заличени дори от най-хармоничното комюнике. \r\nГермания е противникът, срещу когото американският президент Доналд Тръмп обича да работи - дори и на срещата на върха на НАТО. В какво се корени омразата му към Берлин? Клаус-Дитер Франкенбергер дава отговор на въпроса в статия за водещия германски национален ежедневник  Die Frankfurter Allgemeine Zeitung . Обяснението: оценката, която канцлерът на ФРГ Ангела Меркел получава в собствената му страна. \r\nПреди началото на срещата в Брюксел, Тръмп нападна Германия заради руските доставки на газ, като я определи като „заложник“ на Москва. Меркел реагира на тази атака с отрязване на реалността: посочвайки опита от съветската окупация в Източна Германия и факта, че Германия прави политиката си сама. В момента идеята, че САЩ и Германия са близки партньори, е повече от илюзорна. Германия е противникът на Тръмп. Но защо? \r\nИма политическа рационалност в атаките, в които САЩ са представени единствено в ролята на жертвата, която е експлоатирана от всички. Дори и забележките на американския президент да имат някакво основание (Германия отделя твърде малко средства за отбрана, проектът „Северен поток 2“ е спорен), проблемът се корени в това, че Тръмп вижда в демократична Германия не история на успеха, за който САЩ са допринесли, а един сериозен съперник.  \r\nТръмп винаги ще намери нещо ново, за да атакува Германия. И канцлера й. В края на краищата, Ангела Меркел бе обявена за нов лидер на Запада от либералните вестници в САЩ, с които Тръмп постоянно враждува. Всеки, който е толкова ценен, колкото е Меркел, ще спечели омразата на Доналд Тръмп. \r\nДържавният глава на САЩ поиска от страните-членки на НАТО да инвестират повече средства за отбрана. Но много от тях допринасят за гарантирането на мира по други начини. При това много по-успешно от САЩ, коментират в редакцията на  Die Sueddeutsche Zeitung , най-тиражираният вестник в Германия, като привеждат детайлно сравнение за приноса на държавите от Алианса по ключови въпроси. \r\nИзданието е категорично – НАТО не може да гарантира равното участие на всички големи, средни и малки държави в изграждането на капацитета за отбрана на Алианса. В крайна сметка всяка една страна е изправена пред различни икономически предизвикателства.  \r\nПоради тази причина в заключителната декларация от срещата на върха на НАТО в Уелс през 2014 г. бе направен опит за създаването на обща рамки за инвестираните в армиите средства. Тогава бе определена целта от два процента от БВП, а срокът за изпълнението й е 10 г. Някои от членовете на НАТО – като Гърция, Естония, Великобритания и Латвия, вече харчат много повече от два процента от БВП за войските си. Други, сред които и Германия, отделят по-скромни средства. \r\nНо тези суми не доказват всъщност доколко е ангажирана една страна с изпълнението на ангажиментите на НАТО. Значително повече войници от малка Словения например участват в мисиите на НАТО в Афганистан и Косово, отколкото всички останали държави-членки на отбранителния съюз, ако се вземе предвид размера на съответните им въоръжени сили. \r\nЕкспертите също така посочват, че използването на войници от различни държави-членки на НАТО в рамките на плана за засиленото присъствие  в Естония, Латвия, Литва и Полша също трябва да бъде взето предвид, когато става въпрос за един адекватен принос към отбранителната способност на организацията. \r\nПомощта, отпускана за развитие на проблемни страни като фактор на мира и сигурността е също от голямо значение. Канцлерът на ФРГ Ангела Меркел още през 2017 г. припомни, че дипломацията и оказването на подкрепа в крайна сметка играят съществена роля за мира.", "date": "2018.07.12", "title": "Доналд Тръмп на мушката на германската преса (Коментари в печата за срещата на НАТО - Агенция „Фокус“)"}
{"url": "http://www.focus-news.net/news/2018/07/12/2544482/pazardzhik-peti-den-prodalzhava-izdirvaneto-na-6-godishnoto-momiche-ot-panagyurishte-izcheznalo-kray-reka-luda-yana.html", "text": "Пети ден ще продължат издирвателните действия за установяване на 6-годишното дете от Панагюрище, което изчезна в неделя край река Луда Яна, съобщи за  Радио „Фокус“ – Пазарджик  говорителят на ОД на МВР Мирослав Стоянов. „Днес усилията на полицаи и огнеборци от РУ и РСПБЗН в Панагюрище ще бъдат съсредоточени основно в най-близкия участък от намирането на тялото на 8-годишната ѝ сестричка, а именно от края на Панагюрище по посока на течението до пречиствателната станция. Локализирането на този участък е направено след внимателен анализ на получените до момента данни от записите, направени от двата дрона и от помощта на петима мъже от сдруженията „Пещерно спасяване“ – София, „Пещерно спасяване“ – Пазарджик и „Българско каяк общество“ – София, водени от Росен Вътев“, коментира Стоянов. Той обясни, че през вчерашния ден петимата, с помощта на две лодки и необходимото оборудване са направили детайлно претърсване и анализ на коритото на река Луда Яна в участъка между Панагюрище и село Бъта. „Това е много тежък терен, с бързеи, с опасни завои и падове на водата, скали, гъста растителност, съчетани с пълноводието на реката през последната седмица. Работата по случая продължава и днес“, допълни Стоянов. \r\nВаня НИКОЛОВА", "date": "2018.07.12", "title": "Пазарджик: Пети ден продължава издирването на 6-годишното момиче от Панагюрище, изчезнало край река Луда Яна"}
{"url": "http://www.focus-news.net/news/2018/07/12/2544493/burgas-na-1-avgust-v-grada-pristiga-dzhuboksat-za-poeziya-na-ondrzhey-kobza.html", "text": "На 1 август в Бургас пристига джубоксът за поезия на Ондржей Кобза. Това съобщиха от пресцентъра на  Община Бургас . Самият автор на арт инсталацията я нарича „Поезиомат“. Устройството ще остане в Бургас до средата на септември. То ще бъде разположено в КЦ „Морско казино“, на терасата пред зала „Петя Дубарова“. Поезиоматът е предоставен от Чешкия културен институт в гр. София. \r\nПоезиомат е джубокс за слушане на поезия. „Вярвам, че да чуваш истинския глас на поета е едно от най-красивите и вдъхновяващи преживявания, които градът може да предложи“, казва авторът. Поезиоматът обичайно съдържа 20 стихотворения. Репертоарът му отразява съвременната ситуация в дадения град, страна или съвременността като цяло. \r\nВече можете да видите Поезиомат в Прага (чешка ъндърграунд поезия), в Марианске Лазне и Оломоуц в Чехия, в Киев (антивоенна поезия), в Москва, Лондон и Брайтън (млади съвременни европейски поети), във Венеция (поставен специално за Архитектурното биенале), в Ню Йорк (the Beat Generation) и по настоящем се подготвят Поезиомати в Берлин, Брюксел и Лодз. Звуковата инсталация се основава на принципите на звуковите устройства мегафон и грамофон. Съоръжението е изработено от стомана. Състои се от три части, които се сглобяват, след като то е инсталирано на определено място. Вътре има електроника, базирана на Ардуино хардуер и софтуер с отворен код. Устройството има бутонна система за управление, която позволява на всеки лесно да избере любимите си стихотворения. Това е и основната функция на Поезиомат: Избери стихотворение, натисни копчето, изслушай записа. Българският Поезиомат откри миналогодишната Нощ на литературата в София, а тази година пътува из България. След Бургас ще бъде инсталиран и в Русе.", "date": "2018.07.12", "title": "Бургас: На 1 август в града пристига джубоксът за поезия на Ондржей Кобза"}
{"url": "http://www.focus-news.net/news/2018/07/12/2544484/die-sueddeutsche-zeitung-parite-ne-sa-vsichko-ima-i-drugi-nachini-za-dokazvane-na-prinosa-kam-otbranitelnite-sposobnosti-na-nato.html", "text": "Държавният глава на САЩ поиска от страните-членки на НАТО да инвестират повече средства за отбрана. Но много от тях допринасят за гарантирането на мира по други начини. При това много по-успешно от САЩ, коментират в редакцията на  Die Sueddeutsche Zeitung , най-тиражираният вестник в Германия, като привеждат детайлно сравнение за приноса на държавите от Алианса по ключови въпроси. \r\nИзданието е категорично – НАТО не може да гарантира равното участие на всички големи, средни и малки държави в изграждането на капацитета за отбрана на Алианса. В крайна сметка всяка една страна е изправена пред различни икономически предизвикателства.  \r\nПоради тази причина в заключителната декларация от срещата на върха на НАТО в Уелс през 2014 г. бе направен опит за създаването на обща рамки за инвестираните в армиите средства. Тогава бе определена целта от два процента от БВП, а срокът за изпълнението й е 10 г. Някои от членовете на НАТО – като Гърция, Естония, Великобритания и Латвия, вече харчат много повече от два процента от БВП за войските си. Други, сред които и Германия, отделят по-скромни средства. \r\nНо тези суми не доказват всъщност доколко е ангажирана една страна с изпълнението на ангажиментите на НАТО. Значително повече войници от малка Словения например участват в мисиите на НАТО в Афганистан и Косово, отколкото всички останали държави-членки на отбранителния съюз, ако се вземе предвид размера на съответните им въоръжени сили. \r\nЕкспертите също така посочват, че използването на войници от различни държави-членки на НАТО в рамките на плана за засиленото присъствие  в Естония, Латвия, Литва и Полша също трябва да бъде взето предвид, когато става въпрос за един адекватен принос към отбранителната способност на организацията. \r\nПомощта, отпускана за развитие на проблемни страни като фактор на мира и сигурността е също от голямо значение. Канцлерът на ФРГ Ангела Меркел още през 2017 г. припомни, че дипломацията и оказването на подкрепа в крайна сметка играят съществена роля за мира.  Тереза Герова", "date": "2018.07.12", "title": "Die Sueddeutsche Zeitung: Парите не са всичко, има и други начини за доказване на приноса към отбранителните способности на НАТО"}
{"url": "http://www.focus-news.net/news/2018/07/12/2544491/pernik-kmetat-vyara-tserovska-i-ekipat--byaha-zapoznati-sas-stsenariya-na-obuchenieto-pri-zemetresenie-ot-61-po-rihter-s-chastichni-razrusheniya-v-promishlenata-zona-na-grad-batanovtsi.html", "text": "Кметът на Община Перник Вяра Церовска и екипът ѝ бяха запознати със сценария на обучението при земетресение от 6,1 по Рихтер с частични разрушения в промишлената зона на град Батановци. Срещата беше водена от директора на дирекция „Оперативни дейности“ Красимир Шотаров и комисар Емил Мароков -директор Регионална дирекция “Пожарна безопасност и защита на населението”. Това съобщиха от пресцентъра на  Общината . \r\n„За съжаление, Перник познава всички тези ситуации, не на игра, а наистина. Няма някой от тук, който да не помни земетресението през 2012 г. Знам силата на вашето участие и подготовка, значимостта на вашето присъствие в този град. Затова с голямо уважение оценявам тази среща и това, което днес ще се проведе. Защото в поредица от дни, в които е имало много драматични ситуации вие сте били там, където всички перничани са очаквали това. Днешният ден ще даде по-голяма сигурност за нас, че сме готови да посрещнем предизвикателствата, които са все повече и много по-голямо спокойствие на гражданите, че ние сме на постовете, на които трябва да бъдем. Желая успех на мисията. Ползотворно участие на нашите гости от Сърбия“, каза кметът Вяра Церовска.  \r\nУчението е съвместно на Единната спасителна система в област Перник, сектор \"Специализирани оперативни дейности\" при Столична дирекция \"Пожарна безопасност и защита на населението\" и доброволното формирование към Община Перник.  \r\nСпасителите ще издирват и спасяват застрашени и пострадали граждани и ще гасят възникнал пожар вследствие на разлив на гориво.  \r\nПрактическите действия включват още мониторинг и изграждане на защитна дига - водна бариера.  \r\nУчението е по проект за съвместни действия при извънредни ситуации в трансграничния регион на Сърбия и България, финансиран по Програмата за трансгранично сътрудничество със Сърбия.", "date": "2018.07.12", "title": "Перник: Кметът Вяра Церовска и екипът ѝ бяха запознати със сценария на обучението при земетресение от 6,1 по Рихтер с частични разрушения в промишлената зона на град Батановци"}
{"url": "http://www.focus-news.net/news/2018/07/12/2544494/vratsa-nivoto-na-reka-dunav-se-e-povishilo-s-20-sm-kray-oryahovo.html", "text": "Нивото на Дунав в началото на българския участък на реката при Ново село за последното денонощие се е повишило със 17 см, водният стоеж е 306 см, съобщиха от местната Хидрометеорологична станция. Нивото на реката край Видин е 353 см., регистрирано е повишение от 16 см.  Край Лом през последното денонощие е регистрирано понижение  в нивото на реката от 4 см,  водният стоеж е 374 см. Нивото на реката край Оряхово е 289 см., там е регистрирано повишение за последното денонощие от 20 см. Температурата на водата край Ново село е 23,2 градуса,  край Оряхово е 23,1 градуса", "date": "2018.07.12", "title": "Враца: Нивото на река Дунав се е повишило с 20 см край Оряхово"}
{"url": "http://www.focus-news.net/news/2018/07/12/2544496/brig-gen-valentin-tsankov-otdelyaneto-dori-na-2-razhodi-za-otbrana-v-nato-e-tvarde-golyamo-predizvikatelstvo-za-strani-kato-balgariya-iskanite-ot-vashington-4-sa-nepostizhima-tsel.html", "text": "Отделянето дори на 2% разходи за отбрана е твърде голямо предизвикателство за страни като България – исканите от Вашингтон 4% са непостижима цел. Това каза за сутрешния блок „Добро утро, България“ на  Радио „Фокус“  бригаден генерал от резерва Валентин Цанков, заместник-председател на Асоциацията на сухопътни войски. Според него тези сериозни суми целят постигане и утвърждаване на технологичното и военно превъзходство. „Това искане не беше очаквано от съюзниците на САЩ и може би заради това не беше и сериозно обсъждано. Мисля, че увеличението до 4% е непостижима цел, първо, от гледна точка на нежеланието на европейските съюзници да отделят такива крупни суми. Увеличението само до 2% от БВП до 2024 година ще им коства сумата от 266 милиарда. Този нов искан процент съответства на амбициите и ако това е било намерението на американския президент Доналд Тръмп – да даде стандарт или ниво, на което да се придвижват и европейските му съюзници, това вече обяснява в някаква степен исканите 4%“, коментира той. Бригаден генерал Валентин Цанков добави, че едно от другите важни решения на срещата на върха на НАТО в Брюксел е създаването на център за кибероперации, вследствие на което някои заплахи биха могли да се считат за част от хибридната война и повод за нападение. Според него по този начин се създават условия за провокации, тъй като доказването на такива хибридни атаки е твърде трудно, а при ескалиране на такъв проблем би могло да се стигне и до глобална война, уточни бриг. ген. Цанков.", "date": "2018.07.12", "title": "Бриг. ген. Валентин Цанков: Отделянето дори на 2% разходи за отбрана в НАТО е твърде голямо предизвикателство за страни като България – исканите от Вашингтон 4% са непостижима цел"}
{"url": "http://www.focus-news.net/news/2018/07/12/2544495/sport-tsska-s-oferta-ot-milion-leva-za-portugalets.html", "text": "Бразилският нападател Мауридес Роке Жуниор е най-вероятният наследник на Фернандо Каранга в ЦСКА. Португалското издание „Рекорд“ публикува тази сутрин новината, че 24-годишният голмайстор на португалския Беленензеш преговаря с „червените“ и дори е много близо до подписването на договор. Нападателят има договор с клуба до 2020 година, но се предполага, че може да напусне срещу трансферна сума от 500 000 евро. \r\nБразилецът не е взел участие във вчерашната контрола срещу Пеняфиел, а е тренирал по специална програма. \r\nВенцислав ДРАГОМАНОВ", "date": "2018.07.12", "title": "Спорт: ЦСКА с оферта от милион лева за португалец"}
{"url": "http://www.focus-news.net/news/2018/07/12/2544497/od-mvr-pazardzhik-litse-s-psihichni-problemi-koeto-zastrashava-zhivota-i-zdraveto-na-okolnite-ili-e-opasno-za-sebe-si-se-zadarzha-za-srok-ot-24-chasa.html", "text": "Когато има действие на лице с първоначални данни за психични проблеми или психиатрично заболяване, което създава опасност за живота и здравето на близките си, околните или за самия себе си, то се задържа от полицейски екип за срок от 24 часа, каза за  Радио „Фокус“ – Пазарджик  Мирослав Стоянов, говорител на ОД МВР-Пазарджик. По думите му преценката за психичното състояние се прави на място от страна на полицейския екип, който се е отзовал на сигнала, тъй като той няма необходимата медицинска компетентност. „Веднага след като лицето бъде задържано за 24 часа, се уведомява дежурен прокурор, а той внася искане към Районния съд за лечение или принудително настаняване в психиатрично заведение. Такова специализирано лечебно заведение за нашата област е Държавната психиатрична болница в Пазарджик“, уточни Стоянов. Той допълни, че най-често получаваните сигнали за проблеми с психично болни хора са свързани с прояви на буйнства или тормоз на техни близки, както и демонстрации за скачане отвисоко и заливане със запалима течност. \r\nАлбена ЖИЛЕКОВА", "date": "2018.07.12", "title": "ОД МВР-Пазарджик: Лице с психични проблеми, което застрашава живота и здравето на околните или е опасно за себе си, се задържа за срок от 24 часа"}
{"url": "http://www.focus-news.net/news/2018/07/12/2544483/ministrite-na-otbranata-na-nato-razgledaha-konkretni-initsiativi-za-deynostite-po-adaptatsiya-i-transformatsiya-na-aliansa.html", "text": "В рамките на започналата Среща на държавните и правителствени ръководители на НАТО в Брюксел министърът на отбраната на Република България Красимир Каракачанов участва снощи, 11 юли, в работна вечеря, посветена на съгласуваността на дейностите по възпиране и отбрана на Алианса. На нея министрите на отбраната на НАТО разгледаха конкретните инициативи по направление на дейностите по адаптация и трансформация на Алианса в следващите 10 - 15 години. Това съобщиха от пресцентъра на  Министерството на отбраната . \r\nВ изказването си министърът на отбраната Красимир Каракачанов подчерта постигнатите позитивни резултати в интегрирането на различните елементи от архитектурата на сигурността на Алианса. „Считам, че е изградена една солидна и кохерентна основа за по-нататъшна работа по усилването на трите стратегически императива – способност за отговор, готовност и усилване“, изтъкна той.  \r\nМинистър Красимир Каракачанов отбеляза особеното значение на осъществяването на инициативата за повишаване на готовността на Алианса като неотменна част от способността за отговор. Той подчерта наличието на политическа воля в изпълнителната власт на Република България за национален принос, чиито конкретни измерения ще бъдат съобразени с темповете на изпълнение на проектите за модернизация на въоръжените ни сили. \r\nМинистър Каракачанов открои военната мобилност като един от интегралните компоненти на всестранното осигуряване, който следва да гарантираме с общите усилия на НАТО и ЕС. Той подчерта необходимостта от оптимизиране на бързото действие на системата за вземане на решения в колективен формат.", "date": "2018.07.12", "title": "Министрите на отбраната на НАТО разгледаха конкретни инициативи за дейностите по адаптация и трансформация на Алианса"}
{"url": "http://www.focus-news.net/news/2018/07/12/2544499/burgas-yasni-e-okonchatelniyat-list-s-grupi-koito-shte-sviryat-na-tazgodishnoto-izdanie-na-festivala-sea-of-black.html", "text": "Стана ясен и окончателният лист с групи, които ще свирят на тазгодишното издание на фестивала „SEA OF BLACK“. Това съобщиха от  Община Бургас . Специални гости са американските дет метъл легенди „MASTER“, които пристигат за ексклузивно шоу в България. Други чуждестранни участници са „OF VIRTUE“, също от САЩ и холандците „THE ROYAL“. От българска страна ще се изявят бандите „BROND“, „MASS CREMATION“, „HELLRIDER“, „MENS. COCKTAIL“, „BLEAK REVELATION“ и „SCOLOS“. Фестивалът ще се проведе по традиция в Летния театър на Бургас на 4-ти август от 16.00 часа. Събитието е с вход свободен и се провежда със съдействието на Община Бургас.", "date": "2018.07.12", "title": "Бургас: Ясни е окончателният лист с групи, които ще свирят на тазгодишното издание на фестивала „SEA OF BLACK“"}
{"url": "http://www.focus-news.net/news/2018/07/12/2544500/montana-11-nadgrobni-plochi-sa-povredeni-ot-neizvestno-litse-v-tsentralniya-grobishten-park-na-lom.html", "text": "11 надгробни плочи са повредени от неизвестно лице  в централния гробищен парк на Лом, съобщиха от  ОДМВР – Монтана . Вчера  около 11,00 часа в РУ Лом е получен сигнал от 33-годишен жител на гр. Лом, който при посещение на централния гробищен парк е установил, че някой е повредил надгробна плоча, поставена на гроба на покойната му майка. При посещение на полицейски  служители е установено, че чрез поваляне са повредени общо 11 надгробни плочи, на различни гробове, като част от тях са счупени. Извършен е оглед на местопроизшествие и е образувано досъдебно производство по чл. 216 от НК.", "date": "2018.07.12", "title": "Монтана: 11 надгробни плочи са повредени от неизвестно лице  в централния гробищен парк на Лом"}
{"url": "http://www.focus-news.net/news/2018/07/12/2544502/api-vremenno-dvizhenieto-po-pat-i-6-v-uchastaka-vrattsa-zhilentsi-se-osashtestvyava-v-edna-lenta-poradi-avariral-tir.html", "text": "Временно движението по път I-6 в участъка Вратца - Жиленци се осъществява в една лента, поради аварирал ТИР. Това съобщиха от пресцентъра на  Агенция \"Пътна инфраструктура\"  (АПИ). Сигнализирано е с пътни знаци.", "date": "2018.07.12", "title": "АПИ: Временно движението по път I-6 в участъка Вратца - Жиленци се осъществява в една лента, поради аварирал ТИР"}
{"url": "http://www.focus-news.net/news/2018/07/12/2544498/hristian-petrov-tsgm-shte-vidim-kak-startira-proektat-za-zakupuvane-na-prevozni-dokumenti-chrez-mobilen-telefon-no-ambitsiyata-ni-e-poetapno-da-razshiryavame-uslugata.html", "text": "Ще видим как стартира проектът за закупуване на превозни документи чрез мобилен телефон, но амбицията ни е поетапно да разширяваме услугата. Това каза директорът на ЦГМ  Христиа Петров пред жуналисти при  демонстрацията на новото мобилно приложение за закупуване на дневни и нощни карти за всички линии на градския транспорт, предаде репортер на   Агенция „Фокус“ . Петров уточни, че общината не плаща абсолютно нищо за тази услуга. Той обясни, че за регистрация са нужни мейл и телефонен номер, като гражданите в момента могат да избират между дневна и нощна карта. „Имат два начина за плащане  - с банкова карта или с мобилен оператор\", каза той и уточни, че е важно да се избере още от началото с какво ще се плати. По думите му процесът на обработка на плащането и закупуването трае около 45 секунди. Той поясни, че след това в рамките на деня картата си работи.  „Имаме контрольори от ЦГМ, които сканират кода на вашия телефон и се вижда дали кодът е активен или не“, допълни Петров.  \r\nДеница КИТАНОВА", "date": "2018.07.12", "title": "Христиан Петров, ЦГМ: Ще видим как стартира проектът за закупуване на превозни документи чрез мобилен телефон, но амбицията ни е поетапно да разширяваме услугата"}
{"url": "http://www.focus-news.net/news/2018/07/12/2544501/predsedatelyat-na-parlamenta-tsveta-karayancheva-shte-otkrie-ekspozitsiya-posvetena-na-godishninata-ot-priemaneto-na-konstitutsiyata-na-republika-balgariya-ot-sedmoto-veliko-narodno-sabranie.html", "text": "Председателят на парламента Цвета Караянчева ще открие експозиция, посветена на годишнината от приемането на Конституцията на Република България от Седмото Велико народно събрание в 11.30 часа в Северното фоайе. Това съобщиха от пресцентъра на  Народното събрание . На нея са изложени оригиналът на новата българска Конституция и фотоизложба, запечатала моменти от нейното приемане. По този повод парламентът ще проведе „Ден на отворени врати“ на 14 юли от 10.00 до 16.00 часа, когато гражданите ще могат да видят изложбата.", "date": "2018.07.12", "title": "Председателят на парламента Цвета Караянчева ще открие експозиция, посветена на годишнината от приемането на Конституцията на Република България от Седмото Велико народно събрание"}
{"url": "http://www.focus-news.net/news/2018/07/12/2544503/voennosluzheshti-ot-101-vi-alpiyski-polk-ot-suhopatnite-voyski-provezhdat-spetsializirana-alpiyska-podgotovka.html", "text": "Петдневна специализирана алпийска подготовка за всяка от ротите на 101-ви алпийски полк тече в момента, в изпълнение на плана за подготовка на полка, съобщиха от пресцентъра на  Министерство на отбраната . Целта на специализираната алпийска подготовка е да се придобият и усъвършенстват способностите и уменията на военнослужещите. Сред темите на подготовката са: правила за осигуряване и самоосигуряване; движение и осигуряване на различни видове опорни точки; преодоляване на скали и катерене по различни скални форми; катерене с връзка по двама - трима алпинисти и др. \r\nСпециализираната подготовка преминава през четири учебни места. На първото военнослужещите се запознават със специализираната екипировка и видовете алпийски възли. Второто учебно място включва движение по парапет и по стръмен склон при тактически действия. На третото учебно място се тренира спускане по въже по стръмен склон (т.нар. рапел - тренировка на скала), който е включен в бойната тематика като способност за вертикално нападение от горе надолу. Четвъртото учебно място включва изкачване на скала по различни маршрути с категория на трудност и спускане от вертикална скала след изкачване до върха.", "date": "2018.07.12", "title": "Военнослужещи от 101-ви алпийски полк от Сухопътните войски провеждат специализирана алпийска подготовка"}
{"url": "http://www.focus-news.net/news/2018/07/12/2544505/milka-hristova-bsp-sofiya-tryabva-da-zapazim-tramvay-6.html", "text": "Трябва да запазим трамвай № 6. Това каза заместник-председателят на Столичния общински съвет и съветник от БСП Милка Христова за  Агенция „Фокус“  във връзка с решението дали линията на трамвай № 6 да бъде заменена с тролей. \r\nТя обясни, че ситуацията засяга две групи граждани. „Има две групи граждани, които не са удовлетворени и не са доволни от същестуващата ситуация. Това са гражданите, живеещи по бул. „Скобелев“, които повече от 7-8 години са подложени на шум, който определено надвишава нормалните норми на възприемане. Другата група граждани, които не са доволни са тези в район „Лозенец“, на които беше спряно обслужването с трамвай № 6 и те определено имат големи трудности с придвижването в посока центъра\", каза тя.  \r\nПо думите й БСП - София счита, че запазването на трамай № 6 е вариантът, в който могат да бъдат решени проблемите и на гражданите по бул. „Скобелев“ и на гражданите от район \"Лозенец“. Христова поясни, че запазването на трамвая предполага трамваите от бул. „Скобелев“ да влязат под земята, да вървят по съществуващото трасе, като трамваи 1 и 7 завият надясно под бул. „Витоша“, а 6 продължи по стария тунел по „Арсеналски“. „Това означава, че няма да има надземно трасе по „Скобелев“ и ще бъде запазено обслужването на гражданите в район „Лозенец“ с трамвая. Вторият вариант, който се предлага е именно с премахването му и заменянето му с тролей, запазване на трамваите по бул. „Скобелев“, като само ги измества с 3,6 м.  Не знам дали гражданите на „Скобелев“ са наясно с този факт, но не съм убедена, че изместването на трамвайно трасе с 3,6 м  ще реши проблемите на живеещите там“, каза тя.  \r\nПо думите й друг аргумент за запазването на трамвая е, че той е самостоятелен в своето трасе и не се влияе от затрудненията в движението. „Той не е един от участниците в движението и в голяма степен може да гарантира спазването на графика. Тролеят за съжаление споделя пътното платно с останалите участници в движението и много пъти е зависим от различни видове задръствания, трафик, тапи и т.н.“, допълни заместник-председателят на Столичния общински съвет.  \r\nДеница КИТАНОВА", "date": "2018.07.12", "title": "Милка Христова, БСП-София: Трябва да запазим трамвай № 6"}
{"url": "http://www.focus-news.net/news/2018/07/12/2544508/predsedatelyat-na-pg-na-gerb-tsvetan-tsvetanov-uchastva-v-osmata-transatlanticheska-konferentsiya-na-mozachnite-trastove-vav-vashington.html", "text": "Председателят на ПГ на ГЕРБ и зам.-председател на партията Цветан Цветанов участва в Осмата трансатлантическа конференция на мозъчните тръстове. Форумът традиционно се провежда във Вашингтон, където Цветанов е на едноседмично работно посещение, съобщиха от пресцентъра на  ПП ГЕРБ . В събитието участват ръководители на мозъчни тръстове, висши партийни лидери и депутати от ЕНП в Европейския парламент. На конференцията се обсъждат актуални въпроси на двустранните отношения САЩ – ЕС и се формират стратегии за развитието им. Тазгодишното издание на трансатлантическата конференция на мозъчните тръстове съвпадна със Срещата на върха на държавите от НАТО в Брюксел. \r\nВ рамките на форума Цветан Цветанов проведе среща с президента на Центъра за европейски изследвания “Вилфрид Мартенс” и бивш министър-председател на Словакия Микулаш Дзуринда. Центърът е основният мозъчен тръст на Европейската народна партия, базиран е в Брюксел и е в основата на множество изследвания в областта на политиката, икономиката и обществено-социалното развитие. Той е ясен изразител на паневропейската идея и на християндемократическите идеи на политическия консерватизъм. Цветанов и  Дзуринда обсъдиха актуалната политическа обстановка в Европа и различни аспекти на трансатлантическите отношения. Двамата изразиха общо мнение, че заплахите пред демократичните общества са реални, но не са непреодолими и затова са важни добрата съюзна солидарност и надеждните отношения между САЩ и Европа. Като най-голяма заплаха пред Стария континент в момента Цветанов, който е и председател на Комисията по вътрешна сигурност и обществен ред, и Микулаш Дзуринда определиха имиграционния натиск и разнобоя между европейските държави в областта на имиграционната политика. В хода на разговора бяха обсъдени и общи аспекти на бъдеща съвместна дейност, в т.ч. и възможности за участието на младежи от ГЕРБ в общи европейски изследователски проекти. \r\nПо време на Осмата трансатлантическа конференция на мозъчните тръстове във Вашингтон Цветан Цветанов се срещна и с Крейг Кенеди, който е старши ръководител в института “Хъдсън” и президент на фонда “Маршал” в продължение на 18 години. Кенеди е ветеран в областта на трансатлантическите отношения, като той работи в тази сфера от 1980 г., като за тези години е преминал през всички академични степени на научно-изследователската дейност.  \r\nПреди по-малко от месец Европа отбеляза 70 години от стартирането на Плана “Маршал” (3 юни 1948 г.). Благодарение на него страните с демократични правителства успяват бързо да преодолеят последиците от най-разрушителната война в историята на човечеството - Втората световна война. Една година по-късно, през 1949 г., се поставя основата на Организацията на Северноатлантическия договор (НАТО). Именно това са събитията, поставили основите на истинското трансатлантическо сътрудничество. Цветанов и Кенеди се обединиха около мнението, че през всички тези 70 години непрекъснато наблюдаваме реалните резултати от тези исторически действия - обединена Европа, работеща заедно с Америка за благосъстоянието на народите от двете страни на Атлантика. Двамата коментираха, че през тези седем десетилетия е имало и добри, и трудни времена, имало е сътресения, но и много успехи. „Положението днес е същото. Въпреки някои трудности, северноатлантическата идея е силна, жизнена и перспективна. С обединени усилия може да бъде преодоляна всяка трудност по пътя“, подчертаха Цветан Цветанов и Крейг Кенеди.", "date": "2018.07.12", "title": "Председателят на ПГ на ГЕРБ Цветан Цветанов участва в Осмата трансатлантическа конференция на мозъчните тръстове във Вашингтон"}
{"url": "http://www.focus-news.net/news/2018/07/12/2544511/plovdiv-59-godishen-e-izbyagaliyat-ot-bolnitsa-zatvornik.html", "text": "Района прокуратура-Пловдив наблюдава досъдебно производство за бягството на затворник от болница в града – престъпление по чл. 297 ал. 1 от Наказателния кодекс. Това съобщиха от пресцентъра на  Апелативна прокуратура-Пловдив . До момента е установено, че на 11 юли, лишеният от свобода М.М., на 59 г., след 8,40 часа, е напуснал болница в гр. Пловдив, в която е бил настанен за лечение и не е бил изписан от там. М.М. е изтърпявал наказание от една година и шест месеца „лишаване от свобода“ за кражба при първоначален „общ“ режим в Затворническо общежитие от открит тип „Хеброс“ към Затвора в гр. Пловдив, поради което и не е бил под постоянна охрана в болницата. Наказанието му е било наложено от Районен съд-Смолян през 2017 г. В болницата е бил настанен за лечение на 9 юли 2018 г. Под ръководството на Районна прокуратура-Пловдив се провеждат процесуално-следствени действия и оперативни мероприятия за издирване на М.М. Предвиденото от закона наказание за престъпление по чл. 297 ал. 1 от Наказателния кодекс е до три години лишаване от свобода.", "date": "2018.07.12", "title": "Пловдив: 59-годишен е избягалият от болница затворник"}
{"url": "http://www.focus-news.net/news/2018/07/12/2544510/d-r-dora-atanasova-litse-s-psihichni-problemi-mozhe-da-bade-nastaneno-dobrovolno-ili-sas-sadebno-reshenie-v-psihiatrichno-lechebno-zavedenie.html", "text": "В държавата психиатрична болница в Пазарджик има регистър на хора с опасно поведение, но единен за страната няма, каза за  Радио „Фокус“ – Пазарджик  д-р Дора Атанасова, директор на Психиатричната болница в областния град. По думите ѝ човек с психични проблеми може да бъде настанен в специализирано лечебно заведение или доброволно, или по силата на Закона за здравето. Това са случаи, в които то е извършило престъпление и има съдебно решение за неговото диспансеризиране или създава потенциална опасност за близките си. Деца под 18-годишна възраст не могат да бъдат настанявани доброволно или по настояване на техни близки в Държавните психиатрични болници, това става след консултация със специалист по детска психиатрия. В чл. 155 от Закона за здравето е упоменато, че на задължително настаняване и лечение подлежат лицата, които поради заболяването си могат да извършат престъпление, което представлява опасност за близките им, за околните, за обществото или застрашава сериозно здравето им. \r\nДържавна психиатрична болница в Пазарджик разполага с Консултативно-диагностичен блок, където има Съдебно-психиатричен, Наркологичен, Детско-юношески и кабинет по занимателна психотерапия. В Стационарния блок има Отделение за активно лечение на мъже, Отделение за активно лечение на жени и Отделение за активно лечение на мъже и жени. \r\nАлбена ЖИЛЕКОВА", "date": "2018.07.12", "title": "Д-р Дора Атанасова: Лице с психични проблеми може да бъде настанено доброволно или със съдебно решение в психиатрично лечебно заведение"}
{"url": "http://www.focus-news.net/news/2018/07/12/2544487/parlamentat-prie-zakona-za-gorivata.html", "text": "Народните представители приеха окончателно новия Закон за административното регулирани на икономическите дейности, свързани с нефт и продукти от нефтен произход, предаде репортер на  Агенция „Фокус“ . Търговците на едро и дребно, съхраняващите нефт и нефтени продукти, както и дистрибуторите ще трябва да подадат заявление за регистрация в 3-месечен срок, след като Министерството на икономиката публикува информация за необходимите документи. \r\nЗаконът за горивата ще влезе в сила 6 месеца след обнародването му в „Държавен вестник“. 1 месец след влизането му в сила министърът на икономиката трябва да издаде наредба за подаването на заявления от търговците. \r\nБиляна ИВАНОВА", "date": "2018.07.12", "title": "Парламентът прие Закона за горивата"}
{"url": "http://www.focus-news.net/news/2018/07/12/2544512/kathimerini-erdogan-razmaha-prast-na-kiparskite-gartsi.html", "text": "Преди пристигането си в Брюксел за срещата на върха на НАТО, турският президент Реджеп Тайип Ердоган посети северната част на остров Кипър с уверенията, че страната му няма да изостави кипърските турци. Същевременно той разкритикува кипърските гърци за „липсата на визия за мир на острова“, отбелязват в редакцията на електронното издание на гръцкия вестник  Kathimerini .  \r\nСлед първото си официално посещение в Азербайджан след встъпването си в длъжност, държавният глава на Турция посети Никозия, където се срещна лидера на кипърските турци Мустафа Акънджи.  Двамата прекараха работна вечеря, която продължи около час и половина, обсъждайки последните събития по кипърския въпрос, както и други теми от взаимен интерес. \r\nПо-късно Ердоган и Акънджи направиха изявления пред пресата, като лидерът на Анкара заяви, че кипърският казус е „национален въпрос\" за Турция. Същевременно той допълни, че правителството му се стреми към справедливо и трайно уреждане на разделения остров. \r\nНо манталитетът на кипърските гърци не се е променил според Ердоган, който заяви, че гърците на разделения остров все още няма визия за общо бъдеще с турската общност.  \r\nТочно преди кацането на летището в северната част на Никозия, Ердоган написа в социалната мрежа „Туитър“, че Анкара „никога няма да позволи кипърските турци да станат малцинство в държавата на кипърските гърци“.  \r\nПо-късно Ердоган предупреди, че въпросите, свързани с кипърската изключителна икономическа зона (ИИЗ), са обвързани с международното право и Турция е повече от готова да защитава Севернокипърската турска република и правата на кипърските турци на острова. Само по този начин ще бъде преодоляна тяхната „несправедливата изолация“. Тереза Герова", "date": "2018.07.12", "title": "Kathimerini: Ердоган размаха пръст на кипърските гърци"}
{"url": "http://www.focus-news.net/news/2018/07/12/2544506/parlamentat-izmeni-zakona-za-integratsiya-na-horata-s-uvrezhdaniya-po-povod-reshenieto-na-vas-za-otmyana-na-uednakvyavaneto-na-dobavkite.html", "text": "Народните представители приеха окончателни промени в Закона за интеграция на хората с увреждания, предаде репортер на  Агенция „Фокус“ . Хората с трайни увреждания ще имат право на финансова подкрепа след индивидуална социална оценка на потребностите и възможностите им. База за определяне на размера на месечната добавка за социална интеграция ще бъде гарантираният минимален доход, определен от МС. Право на месечна добавка съобразно вида на увреждането имат лица над 18 години със затруднения в придвижването от 50% до 70,9%. Досега процентът беше 70%. Месечната добавка за социална интеграция ще бъде 15% от гарантирания минимален доход. Добавката за лица с 50 и над 50 на сто, със 71 и над 71 на сто, с над 90 на сто намалена работоспособност ще бъде в размер на 20% от гарантирания минимален доход. Лицата с трайни увреждания над 18-годишна възраст с над 90 на сто намалена работоспособност и военноинвалидите ще имат право на добавка която се предоставя веднъж годишно при наличие на медицинско предписание от лекар специалист в трикратен размер от гарантирания минимален доход. \r\nПромените бяха приети скоростно, на първо четене на 6 юли, а след 6 дни и на второ. Те са по повод решението на Върховния административен съд (ВАС) да отмени уеднаквяването на размера на добавките на хора с увреждания. Съдът отмени текстове в Правилника за прилагане на Закона за хора с увреждания. Мотивът е, че обвързването на размера на месечната добавка с гарантирания минимален доход е незаконосъобразно, защото водещ критерий по закона са индивидуалните потребности на хората с увреждания. Към май тази година броят на лицата с увреждания, които получават месечна добавка за социална интеграция за транспортни услуги е 497 145, а за информационни и телекомуникационни услуги- 70 608. \r\nБиляна ИВАНОВА", "date": "2018.07.12", "title": "Парламентът измени Закона за интеграция на хората с увреждания по повод решението на ВАС за отмяна на уеднаквяването на добавките"}
{"url": "http://www.focus-news.net/news/2018/07/12/2544509/st-komisar-atanas-ilkov-odmvr-plovdiv-ne-mozhe-da-se-govori-za-izbyagal-zatvornik.html", "text": "Не може да се говори за избягал затворник. Това каза за  Радио „Фокус”- Пловдив  директорът на ОДМВР Пловдив старши комисар Атанас Илков. Така той коментира информацията от снощи, че има избягал затворник от УМБАЛ „Свети Георги”, където е бил приет, за да му правят изследвания. Ст. комисар Илков не отрече информацията, но отказа да даде подробности. По думите му информация за случая може да бъде оповестена от Главна дирекция „Изтърпяване на наказанията” или затвора в Пловдив. радио \"Фокус\" - Пловдив опита да се свърже с директорът на затвора в града - Божил Иванов, но той не вдига телефона си. \r\n\"Фокус\" припомня, че когато затворник е избягал, докато е изведен извън сградата на затвора по някаква причина, то той се смята за „отклонил се“. \r\nСпоред различни публикации избягалият затворник е Младен Младенов, който излежава присъда от 1 година и 6 месеца за кражба, от която му остават още четири месеца. Бил е в общежитието в Смолян, но наскоро са му открили злокачествено заболяване и са го преместили в Пловдив. В последните седмици Младенов на няколко пъти е приеман в болница, за да му правят изследвания. Досега не е правил опити за бягство. \r\nЦветана ТОНЧЕВА", "date": "2018.07.12", "title": "Ст. комисар Атанас Илков, ОДМВР-Пловдив: Не може да се говори за избягал затворник"}
{"url": "http://www.focus-news.net/news/2018/07/12/2544504/edi-rama-premier-na-albaniya-edinstvenoto-realno-reshenie-mezhdu-belgrad-i-prishtina-e-priznavaneto-na-nezavisimostta-na-kosovo.html", "text": "Единственото реално решение на проблемите между Белград и Прищина е признаване на независимостта на Косово. Това е гледната точка на Тирана, изразена от министър-председателя на Албания Еди Рама, отбелязва скопското електронно издание  МКД . \r\n„Надявам се скоро да приключат преговорите, проявявам съчувствие и разбиране към усилията на президента (на Сърбия Александър) Вучич. Това са болезнени усилия за влизане в процеса и за намирането на решение. Моето мнение е, че единственото реално решение е пълното признаване, това е единственият начин да се разрешат кървавите конфликти и тежкото минало\", коментира Рама. \r\nАлбанският премиер допълни, че решението е в ръцете на двете страни. „Албания се интересува от решение, но никога не говорим от името на Косово, а в полза на Косово. Знам, че нашите възгледи не са приятни за слушане в Белград, но те са такива\", отбеляза Рама. \r\nЩо се отнася до арестите на сърбите на Косово и дали те са „крачка напред, две назад\" в преговорите за нормализиране на двустранните отношения, Рама заяви, че всичко зависи от това „как гледате на нещата“. \r\n„От сръбска гледна точка това е така, от тази на Прищина е обратното. Такова е отношението на Белград. Това просто означава, че диалогът не е лесен, всички тези събития са част от естествения път, който трябва да бъде изминат за помирение. Знам, че на приятеля ми, президента на Сърбия, не е лесно, но за него и мен е ясно, че не можем да останем в тази неуредена ситуация, в която и двете страни оставят проблема на нашите деца. След споразумението ще имаме различно бъдеще\", изрази увереност Рама. Тереза Герова", "date": "2018.07.12", "title": "Еди Рама, премиер на Албания: Единственото реално решение между Белград и Прищина е признаването на независимостта на Косово"}
{"url": "http://www.focus-news.net/news/2018/07/12/2544514/chez-elektro-osiguryava-podarak-za-vseki-registriral-se-za-elektronna-faktura-po-vreme-na-run-green.html", "text": "По инициатива на „ЧЕЗ Електро България“ АД, тази събота – 14 юли, традиционното 5-километрово бягане, организирано от 5kmrun.bg в Южния парк в София, ще бъде под мотото „Run Green“. Събитието ще даде старт на кампанията „Зареждаме Ви с енергия“. Кампанията е  част от прилаганата от „ЧЕЗ Електро България“ АД дългосрочна стратегия за корпоративна и социална отговорност, чиито основни приоритети са опазването и грижата за околната среда и енергийната ефективност. Това съобщиха от пресцентъра на  „ЧЕЗ Електро България“ АД . \r\nЦелта на Run Green е да популяризира използването на електронната фактура, като удобен и сигурен, модерен начин за получаване на месечните сметки, който дава и възможност за личен принос към опазване на природната среда. \r\nПо време на събитието, от 08:30 ч. до 11:30 ч., всеки ще има възможност да заяви безплатните електронни услуги, които „ЧЕЗ Електро България“ АД предлага на своите клиенти – електронна фактура и смс-известяване и ще получи специален еко-подарък. \r\nЗа участниците в Run Green Дружеството осигурява 10 ваучера по 100 лева, както и награда за всеки втори, пробягал разстоянието от 5 км. Всяко дете, пробягало разстоянието от 2 км, ще получи подарък раничка.  \r\nБроят на участниците в Run Green ще определи броя на дърветата, които „ЧЕЗ Електро България“ АД ще закупи и с помощта на доброволци – служители на ЧЕЗ и граждани, ще засади през есента на територията на паркове и населени места в Западна България. \r\nРегистрацията за участие в бягането е безплатна и може да се направи на сайта на 5kmrun.bg - http://5kmrun.bg/reg_form.php или през специалния фейсбук профил на инициативата RUN GREEN.", "date": "2018.07.12", "title": "ЧЕЗ Електро осигурява подарък за всеки, регистрирал се за електронна фактура по време на Run Green"}
{"url": "http://www.focus-news.net/news/2018/07/12/2544513/milka-hristova-bsp-sofiya-tramvayniyat-transport-e-edin-ot-nay-ekologichnosaobraznite-a-sofiya-ima-problem-s-chistotata-na-vazduha.html", "text": "Трамвайният транспорт е един от най-екологичносъобразните, а София има проблем с чистотата на въздуха. Това каза заместник-председателят на Столичния общински съвет и съветник от БСП Милка Христова за  Агенция „Фокус“  във  връзка с решението дали линията на трамвай № 6 да бъде заменена с тролей. Според нея трябва да се мисли стратегически и за интересите на всички граждани и най-вече за запазване на чистотата на въздуха. „В София това е един от водещите проблеми, а решаването е именно чрез разширяване на системата на електротранспорта. Доказано е, че трамвайният транспорт е един от най-екологичносъобразните“, коментира Христова. „Не е нормално една съществуваща скъпа структура, каквато е трамвайното трасе на трамвай № 6, да се заменя с тролейно трасе, което не е изградено. Аргументите, които са против варианта със запазването на трамвая са свързани със срокове и с пари. Твърди се, че тролейното трасе може да бъде изградено за около половин година. Вариантът с трамвая, който ще изисква година и половина и 20 млн., а за тролея са необходими 7 млн. лв. Когато обаче се поставят такива дългосрочни задачи, каквото е едно транспортно обслужване на града и то в централната му част, разликата между 7 и 20 млн. и една година и половин година в никакъв случай не бива да бъдат определящи. Трябва да се мисли стратегически“, каза заместник-председателят на СОС.  \r\nДеница КИТАНОВА", "date": "2018.07.12", "title": "Милка Христова, БСП - София: Трамвайният транспорт е един от най-екологичносъобразните, а София има проблем с чистотата на въздуха"}
{"url": "http://www.focus-news.net/news/2018/07/12/2544516/svishtovski-turisti-stapiha-na-vrah-velyka-svishtovka-i-izkachiha-nay-visokiya-vrah-na-polsha.html", "text": "Студентско туристическо дружество „Академик” – Свищов проведе обхождане на част от планината Високи Татри в Словакия и райони около нея, включено в календарния план на дружеството за автопешеходен туризъм през месен юли 2018 година. Това съобщиха от пресцентъра на  Стопанска академия „Димитър А. Ценов“ – Свищов . Високите Татри са планинска верига, която включва най-високата част от Татрите и е с най-голяма надморска височина в целия район на Карпатите, като по-голямата им част се намира в Словакия, а по-малката част е в Полша. Основното ядро на масива и всички най-високи върхове на планината са в Словакия. Най-високият връх на планинската верига – Герлаховски щит (2655 м) е същевременно и най-високата точка на страната. На границата със Словакия се намира и най-високата точка на Полша – връх Риси. \r\nГрупа от 10 опитни туристи – членове на академичното туристическо дружество, водена от Николай Нейков, посети различни исторически и природни забележителности в Югоизточна Словакия – средновековната крепост край Спиш, ледената пещера до гр. Рожнява, ждрелото Задел в Национален парк „Словенски карст”, водопада в с. Хърхов, мемориала Андраши. В самата планина, по много добре поддържани маршрути, свищовските туристи достигнаха до Щръбске плесо („плесо” – езеро), Попрадске плесо, Голямото, Жабешкото и Скалнатото езера. Стъпиха и на изходните пунктове за най-високите татрански върхове – Герлаховски щит и Ломницки щит, но недостатъчното време, с което разполагаха не им позволи да организират изкачването им. Свищовските туристи обаче изкачиха граничния връх Риси (2503 м), който е  първенец на Полша и отнема около 10 часа за изкачване и слизане. На следващия ден групата от Свищов изкачи високия 2038 м. връх с изненадващото за повечето от тях название Велька Свищовка (Голяма Свищовка), където по традиция при покоряването на различни планински височини, развяха българския трибагреник и знамето на СТД „Академик”. \r\nПо думите на водача на групата, престоят на свищовските туристи в Словакия и първото обхождане на този маршрут, направено с цел проучване, са били съпътствани от хубаво и подходящо за изкачване време, но веднага след напускане на района, върховете на планината били скрити с черни облаци, раздирани от светкавици. За да направи целия обход, 10-членната група измина около 3000 км. с автомобили. \r\nПрез летните месеци СТД „Академик” – Свищов планира изкачване на четирите югозападни гранични първенци в планините Руй, Осогово, Славянка и Беласица. Предвидени са пешеходни преходи към водопадите на Западна Стара планина, изкачване на върхове в район Мальовица – алпийския дял на Рила, и посещения на природни и исторически забележителности в Западни Родопи. В началото на месец септември 2018 година членове на студентското туристическо дружество в Свищов ще изкачват планинския първенец на Словения – връх Триглав, висок 2864 метра.", "date": "2018.07.12", "title": "Свищовски туристи стъпиха на връх Велька Свищовка и изкачиха най-високия връх на Полша"}
{"url": "http://www.focus-news.net/news/2018/07/12/2544515/sofiya-21-godishen-mazh-e-naragal-svoy-kolega-za-da-prikrie-podgotvyana-krazhba-na-gorivo-ot-sluzheben-avtomobil.html", "text": "21-годишен мъж е наръгал свой  колега, за да прикрие подготвяна кражба на гориво от служебен автомобил . Това съобщиха от  ОДМВР-София . \r\nМинути преди полунощ на 10 юли в ОДМВР- София е бил подаден сигнал за ранен охранител на фирма в Костинброд. Пострадалият 78- годишен мъж бил транспортиран в болнично заведение с прободно-проникваща рана в областта на гърба и разкъсно-контузна рана на главата. По случая е образувано досъдебно производство под наблюдението на Софийска окръжна прокуратура. След бързи оперативни и процесуално-следствени действия на криминалисти и разследващи полицаи от областната дирекция и РУ- Костинброд е установен и задържан извършителят на престъплението - жител на с. Петърч, работник в същата фирма. По първоначални данни 21- годишният е нападнал колегата си, за да прикрие друго свое престъпление, а именно подготвяна кражба на гориво от служебен автомобил. След доклад на събраните материали в Софийска окръжна прокуратура 21-годишният мъж е привлечен в качеството на обвиняем за извършено престъпление по чл. 115, вр. чл. 18, ал.1 от НК като му е наложена мярка за неотклонение „гаранция в пари“ и забрана да напуска пределите на Р България.", "date": "2018.07.12", "title": "София: 21-годишен мъж е наръгал свой колега, за да прикрие подготвяна кражба на гориво от служебен автомобил"}
{"url": "http://www.focus-news.net/news/2018/07/12/2544507/sitel-makedoniya-panos-kamenos-ne-otstapva-dogovorat-za-imeto-na-makedoniya-nikoga-nyama-da-bade-izpalnen.html", "text": "Панос Каменос, председателят на коалиционния партньор в гръцкото правителство – „Независими гърци“, не променя позицията си, че Македония няма да стане член на НАТО и че договорът за името няма да бъде изпълнен, предава скопският телевизионен канал  „Сител“ , като се позовава на негово изявление пред гръцката информационна агенция ANA-MPA. \r\nГоворейки пред журналисти в Брюксел, министърът на отбраната на Гърция, който заедно с премиера Алексис Ципрас участва в срещата на върха на НАТО, подчерта, че Преспанският договор никога няма да бъде приложен, защото – съгласно думите му, парламентът в Атина няма да го ратифицира. Гражданите също не биха го приели, ако бъде организиран референдум по въпроса.  \r\n„Може да събират покани и да се снимат, но нямат шанс за влизане в НАТО, докато използват името „Македония“, категоричен бе Каменос.  \r\nПо отношение на това кога ще се проведат избори в Гърция, лидерът на „Независими гърци“ бе категоричен, че такива не трябва да бъдат очаквани, тъй като „докато скопският въпрос не е в парламента, гласуването ще се проведе в края на четиригодишния мандат“ на правителството.  Тереза Герова", "date": "2018.07.12", "title": "„Сител“ (Македония): Панос Каменос не отстъпва: Договорът за името на Македония никога няма да бъде изпълнен"}
{"url": "http://www.focus-news.net/news/2018/07/12/2544519/chez-razpredelenie-podobryava-elektrozahranvaneto-v-dupnitsa.html", "text": "Ръководството на ЧЕЗ проведе среща с кметове на общини и техни  представители от област Кюстендил. Домакин на събитието беше областният управител Виктор Янев. По време на срещата бяха представени реализираните инвестиционни проекти през 2017 г. плановете и приоритетите на компанията за 2018 г. Това съобщиха от пресцентъра на  ЧЕЗ България . \r\nПрез изминалата година ЧЕЗ Разпределение България инвестира 1.1 млн. лв. за изграждане на съоръжения средно напрежение в областта. Най-значими сред тях са построените нови трафопостове в гр. Кюстендил и селата Тополница, Соволяно,  Невестино,  Крайници,  Слокощица и Раково. Компанията реконструира и изгради нови въздушни линии и монтира автоматизирани съоръжения в 13 села в областта. 400 хил. лв. бяха вложени в реконструкции на кабелни линии средно напрежение в градовете Дупница, Сапарева баня, Рила, с. Бараково. 850 хил. лв. инвестира ЧЕЗ Разпределение за модернизиране на мрежи ниско напрежение в селата Коняво, Доброво, Пиперков чифлик, Делян и др. Компанията вложи 130 хил. лв. за рехабилитация на трафопостове и 255 хил. лв. за нови трансформаторни машини.  \r\nПрез 2018 г. ЧЕЗ Разпределение България инвестира 460 хил. лв. в изграждане на съоръжения средно напрежение, сред които в два трафопоста в селата Делян и Тополница, в подмяна на кабели 20 kV в Кюстендил, Дупница, Бобов дол и с. Крайници, в монтиране на 7 автоматизирани съоръжения по електропровода, който захранва община Трекляно и митница Гюешево. 1,4 млн. лв.  влага компанията за реконструкции на мрежа ниско напрежение в градовете Дупница и Бобов дол, в селата Шатрово, Мала фуча, Косово, Коркина, Мазарачево. \r\nПрез настоящата година ЧЕЗ Разпределение  стартира за първи път проект за монтиране на дистанционно обслужвани електромери. След предварителен анализ за избрани местата за изграждане на автоматизираната система, така че тя да донесе максимален ефект за повишаването на качеството и надеждността на електрозахранването на клиентите и процеса на обслужването им. В област Кюстендил тази година проектът стартира от община Дупница, като предстои монтирането на 21 625 електромера на стойност 1.9 млн. лв.", "date": "2018.07.12", "title": "ЧЕЗ Разпределение подобрява електрозахранването в Дупница"}
{"url": "http://www.focus-news.net/news/2018/07/12/2544520/varna-peshehodka-e-zaginala-v-zhk-pobeda.html", "text": "78-годишна пешеходка е загинала във Варна. Това съобщиха за  Радио „Фокус” – Варна от „Пътна полиция” . Произшествието е станало в ж.к. „Победа” до бл. 10.  \r\n20 катастрофи са обслужени от екипите на „Пътна полиция“ във Варна през последното денонощие. При други инциденти през деня има пострадали трима души. Те са с различни контузии и няма опасност за живота им, уточниха от полицията. \r\nТрафикът във Варна натоварен по основните улици и булеварди. От полицията апелират водачите да шофират с повишено внимание и съобразена скорост. \r\nМарияна ВАЛЕНТИНОВА", "date": "2018.07.12", "title": "Варна: Пешеходка е загинала в ж.к. „Победа”"}
{"url": "http://www.focus-news.net/news/2018/07/12/2544521/plovdiv-zhitelite-na-pet-sela-na-teritoriyata-na-oblastta-sa-bez-voda-zaradi-avarii-po-vodoprenosnata-mrezha.html", "text": "Жителите на пет села на територията на Пловдивска област са без вода заради аварии по водопреносната мрежа. Това съобщиха за  Радио „Фокус“ – Пловдив  от водоснабдителното дружество, обслужващо областта. С нарушено водоподаване днес са живущите в населените места Тополово, Върбен, Каравелово, Климент и Соколица. Нормалното водоподаване в село Тополово ще бъде възстановено до 16.00 часа днес, като за останалите населени места не е посочен краен срок за отстраняване на възникналата авария. \r\nЕкипите работят и по отстраняването на аварии на територията на град Асеновград. Без вода днес са живущите в кварталите „Метоха“, „Запад“ и „Свети Георги“, също в централната градска част. Очаква се водоподаването в кв. „Метоха“ да бъде възстановено до 16.00 часа. \r\nТони МИХАЙЛОВ", "date": "2018.07.12", "title": "Пловдив: Жителите на пет села на територията на областта са без вода заради аварии по водопреносната мрежа"}
{"url": "http://www.focus-news.net/news/2018/07/12/2544522/pregled-na-nyakoi-ot-osnovnite-temi-v-balkanskiya-pechat-agentsiya-fokus.html", "text": "Държавният глава на Сърбия Александър Вучич и косовският му колега Хашим Тачи ще се срещнат на 18 юли в Брюксел, за да продължат преговорите на високо равнище за нормализирането на двустранните отношения, съобщава електронното издание на белградския  Blic , като допълва, че в разговорите ще участва и Върховният представител на Европейския съюз по външните въпроси и политиката за сигурност. \r\nПоследната официална среща на двамата лидери се състоя в Брюксел на 15 юни, така че продължаването на диалога между Белград и Прищина след подобна кратка пауза би могло да означава и интензифициране на процеса, коментират от редакцията.  \r\nМогерини ще обсъди с Вучич и Тачи напредъка в разговорите за сключване на споразумение за нормализиране на отношенията, както и плановете  за следващите стъпки и срещи, „за да се гарантира продължаването на преговорите“, поясни говорителят на Брюксел Мая Кочиянчич. \r\n***  Преди пристигането си в Брюксел за срещата на върха на НАТО, турският президент Реджеп Тайип Ердоган посети северната част на остров Кипър с уверенията, че страната му няма да изостави кипърските турци. Същевременно той разкритикува кипърските гърци за „липсата на визия за мир на острова“, отбелязват в редакцията на електронното издание на гръцкия вестник  Kathimerini .  \r\nСлед първото си официално посещение в Азербайджан след встъпването си в длъжност, държавният глава на Турция посети Никозия, където се срещна лидера на кипърските турци Мустафа Акънджи.  Двамата прекараха работна вечеря, която продължи около час и половина, обсъждайки последните събития по кипърския въпрос, както и други теми от взаимен интерес. \r\nПо-късно Ердоган и Акънджи направиха изявления пред пресата, като лидерът на Анкара заяви, че кипърският казус е „национален въпрос\" за Турция. Същевременно той допълни, че правителството му се стреми към справедливо и трайно уреждане на разделения остров. \r\nНо манталитетът на кипърските гърци не се е променил според Ердоган, който заяви, че гърците на разделения остров все още няма визия за общо бъдеще с турската общност.  \r\nТочно преди кацането на летището в северната част на Никозия, Ердоган написа в социалната мрежа „Туитър“, че Анкара „никога няма да позволи кипърските турци да станат малцинство в държавата на кипърските гърци“.  \r\nПо-късно Ердоган предупреди, че въпросите, свързани с кипърската изключителна икономическа зона (ИИЗ), са обвързани с международното право и Турция е повече от готова да защитава Севернокипърската турска република и правата на кипърските турци на острова. Само по този начин ще бъде преодоляна тяхната „несправедливата изолация“. \r\n***  Единственото реално решение на проблемите между Белград и Прищина е признаване на независимостта на Косово. Това е гледната точка на Тирана, изразена от министър-председателя на Албания Еди Рама, отбелязва скопското електронно издание  МКД . \r\n„Надявам се скоро да приключат преговорите, проявявам съчувствие и разбиране към усилията на президента (на Сърбия Александър) Вучич. Това са болезнени усилия за влизане в процеса и за намирането на решение. Моето мнение е, че единственото реално решение е пълното признаване, това е единственият начин да се разрешат кървавите конфликти и тежкото минало\", коментира Рама. \r\nАлбанският премиер допълни, че решението е в ръцете на двете страни. „Албания се интересува от решение, но никога не говорим от името на Косово, а в полза на Косово. Знам, че нашите възгледи не са приятни за слушане в Белград, но те са такива\", отбеляза Рама. \r\nЩо се отнася до арестите на сърбите на Косово и дали те са „крачка напред, две назад\" в преговорите за нормализиране на двустранните отношения, Рама заяви, че всичко зависи от това „как гледате на нещата“. \r\n„От сръбска гледна точка това е така, от тази на Прищина е обратното. Такова е отношението на Белград. Това просто означава, че диалогът не е лесен, всички тези събития са част от естествения път, който трябва да бъде изминат за помирение. Знам, че на приятеля ми, президента на Сърбия, не е лесно, но за него и мен е ясно, че не можем да останем в тази неуредена ситуация, в която и двете страни оставят проблема на нашите деца. След споразумението ще имаме различно бъдеще\", изрази увереност Рама. \r\n***", "date": "2018.07.12", "title": "Преглед на някои от основните теми в балканския печат (Агенция „Фокус“)"}
{"url": "http://www.focus-news.net/news/2018/07/12/2544523/dobrich-sedemnadeseti-mezhdunaroden-folkloren-festival-folklor-bez-granitsi-shte-se-provede-v-grada-ot-23-do-25-yuli.html", "text": "От 23 до 25 юли  в град Добрич ще се проведе Седемнадесети Международен фолклорен фестивал „Фолклор без граници“, съобщиха от пресцентъра на  Община град Добрич . Изданието се организира съвместно с Националната секция на  CIOFF - БЪЛГАРИЯ (Международен съвет на организаторите на фестивали за фолклор и традиционни изкуства, асоцииран член на Юнеско). Фестивалът се провежда под патронажа кмета на Община град Добрич Йордан Йорданов. Тази година в него ще участват 6 състава от чужбина и 1 от Добрич, България. Във фестивалната програма са предвидени от 19.00 ч. дефилета от Стара къща до сцената на пл. „Свобода“, където всяка вечер от 19.30 ч. предстоят концерти на ансамблите.", "date": "2018.07.12", "title": "Добрич: Седемнадесети Международен фолклорен фестивал „Фолклор без граници“ ще се проведе в града от 23 до 25 юли"}
{"url": "http://www.focus-news.net/news/2018/07/12/2544524/sport-tsska-priema-latviyski-debyutant-na-starta-v-liga-evropa.html", "text": "След 4-годишно прекъсване ЦСКА отново ще играе на международната сцена - мястото, където „червените“ са постигнали най-големите успехи в своята история. В 20:45 часа те приемат латвийския дебютант в Европа ФК Рига в двубой от първия кръг на турнира. Целта пред отбора днес е убедителна победа без допуснат гол, която да улесни максимално реванша в Латвия на 19 юли. \r\nСрещата е специална и за наставника на ЦСКА Нестор Ел Маестро, за когото това ще е дебют като старши треньор на международната сцена. Младият специалист има десетки мачове в евротурнирите, но като асистент на Мирко Сломка. \r\nПри последното си участие в европейските турнири ЦСКА бе елиминиран от молдовския Зимбру - през лятото на 2014 година. \r\nВенцислав ДРАГОМАНОВ", "date": "2018.07.12", "title": "Спорт: ЦСКА приема латвийски дебютант на старта в Лига Европа"}
{"url": "http://www.focus-news.net/news/2018/07/12/2544525/plovdiv-ostava-v-aresta-germanskiyat-grazhdanin-uchastval-v-katastrofata-na-am-trakiya-pri-koyato-zaginaha-4-dushi.html", "text": "Пловдивският апелативен съд отхвърли жалбата на германския гражданин с инициали Дж. К. срещу мярката му за неотклонение „задържане му под стража“ взета от Окръжния съд и потвърди оставането му в ареста. Това съобщиха от пресцентъра на  Съдебна палата – Пловдив . \r\nНа 1 юли Дж.К. е управлявал „Фолксваген Транспортер“, с който се е блъснал в излизащ от аварийната лента на автомагистрала „Тракия“ товарен автомобил „Мерцедес“ и се е преобърнал. При катастрофата са загинали  двегодишния му син, тъщата и двете сестри на съпругата му.  \r\nСъдът прие, че от показанията на свидетели и от огледа на местопроизшествието Дж.К. по неизвестни за сега причини е навлязъл с автомобила си в аварийната лента на магистралата и за това съществува обосновано подозрение, че той е съпричастен към извършеното престъпление, а именно причиняването на смърт по непредпазливост на четирима души. \r\nАпелативните магистрати считат, че при по-лека марка за неотклонение обвиняемият може да се укрие, тъй като няма адрес в България.  \r\nПовдигнатото обвинение  спрямо Дж. К. е за извършено престъпление по чл. 343, ал. 3 пр. 5, б. Б, пр. 1-во вр. с ал. 1, б. В вр. с чл. 342, ал. 1, пр. 3-то от НК, наказуемо с лишаване от свобода от 3 до 15.  \r\nОпределението на съда е окончателно. Съгласно чл. 16 НПК обвиняемият се смята за невинен до установяване на противното с влязла в сила присъда.", "date": "2018.07.12", "title": "Пловдив: Остава в ареста германският гражданин, участвал в катастрофата на АМ \"Тракия\", при която загинаха 4 души"}
{"url": "http://www.focus-news.net/news/2018/07/12/2544517/blic-sarbiya-noviyat-rund-ot-pregovori-mezhdu-aleksandar-vuchich-i-hashim-tachi-shte-se-provede-na-18-yuli.html", "text": "Държавният глава на Сърбия Александър Вучич и косовският му колега Хашим Тачи ще се срещнат на 18 юли в Брюксел, за да продължат преговорите на високо равнище за нормализирането на двустранните отношения, съобщава електронното издание на белградския  Blic , като допълва, че в разговорите ще участва и Върховният представител на Европейския съюз по външните въпроси и политиката за сигурност. \r\nПоследната официална среща на двамата лидери се състоя в Брюксел на 15 юни, така че продължаването на диалога между Белград и Прищина след подобна кратка пауза би могло да означава и интензифициране на процеса, коментират от редакцията.  \r\nМогерини ще обсъди с Вучич и Тачи напредъка в разговорите за сключване на споразумение за нормализиране на отношенията, както и плановете  за следващите стъпки и срещи, „за да се гарантира продължаването на преговорите“, поясни говорителят на Брюксел Мая Кочиянчич. Тереза Герова", "date": "2018.07.12", "title": "Blic (Сърбия): Новият рунд от преговори между Александър Вучич и Хашим Тачи ще се проведе на 18 юли"}
{"url": "http://www.focus-news.net/news/2018/07/12/2544526/predsedatelyat-na-pg-na-gerb-tsvetan-tsvetanov-provede-rabotna-sreshta-s-bivshiya-predsedatel-na-fondatsiya-amerika-za-balgariya-lin-daft.html", "text": "Председателят на ПГ на ГЕРБ и заместник-председател на партията Цветан Цветанов проведе работна среща във Вашингтон с Лин Дафт, който доскоро бе председател на фондация “Америка за България”. Това съобщиха от пресцентъра на  ПП ГЕРБ . \r\nПо време на разговора зам.-председателят на ГЕРБ изрази благодарността си към Лин Дафт за дългогодишната му дейност като председател на Борда на директорите на фондация “Америка за България”. Беше изказана удовлетвореност, че през годините фондацията се е утвърдила като надежден партньор в областта на културата, образованието и гражданското общество в България. Редица неправителствени организации, академични институции, научни центрове и културни средища развиват своята дейност благодарение на финансовата подкрепа на “Америка за България”.  \r\nЦветан Цветанов запозна Лин Дафт с резултатите от наскоро приключилото Българско председателство на Съвета на ЕС. На свой ред доскорошният председател на фондация “Америка за България” изказа специална благодарност към председателя на ПГ на ГЕРБ за цялостната съвместна дейност през годините. Цветан Цветанов благодари за високата оценка и заяви, че посредством дейностите на фондацията се създават предпоставки за задълбочаване на отношенията между двата народа.", "date": "2018.07.12", "title": "Председателят на ПГ на ГЕРБ Цветан Цветанов проведе работна среща с бившия председател на фондация “Америка за България” Лин Дафт"}
{"url": "http://www.focus-news.net/news/2018/07/12/2544518/vitsepremierat-valeri-simeonov-promenite-v-zakona-za-shuma-udvoyavat-sanktsiite-pri-narusheniya.html", "text": "Промените в Закона за шума удвояват санкциите при нарушения. Това каза вицепремиерът Валери Симеонов в представяне на мотивите към промените в Закона за защита от шума в околната среда, инициирани от него, предаде репортер на  Агенция „Фокус“ . По думите му промените втвърдяват и контрола по Закона за шума. „Предложеният на вашето внимание законопроект е свързан с изключително наболял проблем с въздействието на шума върху човешкия организъм. Десетилетия наред на този въпрос не се обръщаше достатъчно внимание. За съжаление нормативната база беше неосъвършена“, каза Симеонов. По думите му са излезли доста нови данни за вредата на шума върху човешкия организъм. „Последният месец има изследване на Световната здравна организация, която установява, че освен стрес, тревожности и психически увреждания, шумът има влияние върху сърдечно-съдовата система“, каза Симеонов.   \r\nПо думите му в България положението е по-тежко и това показват изследванията на авторитетни институции и лаборатории, които установяват, че над 40 % от децата в страната са с увреждане на слуховия апарат.  \r\nДеница КИТАНОВА", "date": "2018.07.12", "title": "Вицепремиерът Валери Симеонов: Промените в Закона за шума удвояват санкциите при нарушения"}
{"url": "http://www.focus-news.net/news/2018/07/12/2544529/vik-pazardzhik-razpolaga-s-dostatachno-novi-vodomeri-za-abonatite-si.html", "text": "ВиК – Пазарджик разполага с достатъчно нови водомери, които могат да бъдат монтирани на абонатите, чийто измервателни уреди подлежат на смяна, съобщиха за  Радио „Фокус“ – Пазарджик  от водното дружество. От там уточниха, че всички водомери, които са с изтекъл срок за експлоатация, подлежат на смяна или на проверка. Единият вариант е те да се свалят, да се носят в лаборатория, която да ги провери и ако отговарят на изискванията, да бъдат отново монтирани и пломбирани. Такава лаборатория в Пазарджик няма, което означава, че старите водомери трябва да се носят за проверка в Пловдив. От ВиК-Пазарджик добавиха, че дружеството не задължава хората да купуват нови, но това е по-добрият вариант – старият водомер да се замени с нов. Всеки може да избере начина, по който да се снабди с такъв уред – да си го закупи сам или от ВиК – Пазарджик, което е по-евтино. \r\nВаня НИКОЛОВА", "date": "2018.07.12", "title": "ВиК – Пазарджик разполага с достатъчно нови водомери за абонатите си"}
{"url": "http://www.focus-news.net/news/2018/07/12/2544527/haskovo-zamestnik-oblastniyat-upravitel-d-r-stefka-zdravkova-provede-priemna-s-grazhdani-v-topolovgrad.html", "text": "Заместник областният управител д-р Стефка Здравкова проведе приемна с граждани в Тополовград, съобщиха от пресцентъра на  Община Тополовград . На 11 юли да се срещнат с нея дойдоха граждани, които поставиха въпроси, касаещи ежедневието на хората от общината. На срещата присъства председателят на ОбС Васил Сяров. Той се включи в дискусията и поясни вече предвижени въпроси.  \r\nПоставено бе искането да се инсталират повече банкомати в града, тъй като сега са само два. \r\nГраждани уведомиха, че указателните табели са малко, а някои от тях са поставени неправилно и това води до произшествия.  \r\nПреминаването на ВиК от Стара Загора към Хасково възпрепятства извършването на благоустройственни дейности по тротоарите, стана ясно от поставен въпрос кога ще стане това. Процедурата ще приключи скоро, поясни д-р Здравкова. \r\nПътят Тополовград - Полски градец е дългогодишен голям проблем за общината, поставян многократно на форуми от най-висше ниво. Д-р Здравкова уведоми, че 20-километровата отсечка е вече включена в проектите на АПИ и ремонтът предстои в най-скоро време. \r\nЛипсата на кадри в малките общини е въпрос, който касае и тополовградската община. Пред заместника на областния управител се постави въпросът да се позволи и на други медицински специалисти, а не само на сестри и акушерки, да работят в детските градини, тъй като сега по принуда се назначават хора на пенсионна възраст. Това може да стане с промяна на Наредба №26 на Министерството на здравеопазването. Такава Общинската администрация ще предложи. Обещано е съдействието на Областната управа.", "date": "2018.07.12", "title": "Хасково: Заместник областният управител д-р Стефка Здравкова проведе приемна с граждани в Тополовград"}
{"url": "http://www.focus-news.net/news/2018/07/12/2544528/sofiya-dvizhenieto-po-am-trakiya-ot-km-39-do-km-40-v-posoka-burgas-se-osashtestvyava-v-edna-lenta-poradi-remontni-deynosti-po-patnoto-platno-v-izprevarvashtata-lenta.html", "text": "Движението по АМ \"Тракия\" от км 39 до км 40 в посока Бургас се осъществява в една лента поради ремонтни дейности по пътното платно в изпреварващата лента. Това съобщиха от пресцентъра на  Агенция \"Пътна инфраструктура\" . Движението се извършва в активната лента.", "date": "2018.07.12", "title": "София: Движението по АМ \"Тракия\" от км 39 до км 40 в посока Бургас се осъществява в една лента поради ремонтни дейности по пътното платно в изпреварващата лента"}
{"url": "http://www.focus-news.net/news/2018/07/12/2544531/razbita-e-balgarska-prestapna-mrezha-zanimavashta-se-sas-sklonyavane-kam-prostitutsiya-i-trafik-na-hora-10-dushi-sa-zadarzhani.html", "text": "На 03.07.2018 г. е била разбита престъпна мрежа, занимаваща се със склоняване към проституция, блудствени действия и трафик на хора. Тя е действала от 2015 година, като през изминалия период във Франция са пристигнали десетки жени с цел проституция. Това съобщиха от пресцентъра на  Апелативна прокуратура София .  \r\nВ хода на разследването е било установено, че на млади жени от България, била обещавана работа във Франция, след което те били настанявани в Германия и принуждавани да проституират в Страсбург. Много от пострадалите били експлоатирани и в близост до гр. Анеси.  \r\nЗа целта жените били поставяни на предварително определени места, като впоследствие изпращали основната част от спечеленото на сутеньори, намиращи се в България. Освен това те били подлагани на наблюдение от тях, както във Франция, така и в Германия.  \r\nВъз основа на информация, предоставена чрез службата за вътрешна сигурност към Посолството на Франция в България, прокуратурата в Страсбург е започнала предварително разследване. Впоследствие то е било възложено на прокуратурата към Междурегионалния специализиран съд (МСС) поради големината на престъпната мрежа и разклонението й. С оглед броя на разследвани лица и факта, че те се намират в различни държави, в производството е бил включен и втори съдия-следовател от МСС в Нанси.  \r\nС подкрепата на Евроюст е бил създаден съвместен разследващ екип, включващ служители на МСС в Нанси, Върховна касационна прокуратура на Република България и Районна прокуратура - Оряхово, която се явява компетентна с оглед местоживеенето на пострадалите от трафик жени.  \r\nВъв връзка с изпълнението на европейските заповеди за разследване, отнасящи се до локализирането на лица, занимаващи се със склоняване към проституция и проследяването на финансовите потоци, към разследването е била привлечена и прокуратурата в германския град Офенбург.  \r\nРазследването по досъдебното производство е възложено от главния прокурор на Национална следствена служба. От българска страна в операцията са взели участие следователи от Национална следствена служба, агенти на Държавна агенция „Национална сигурност“, служители от жандармерията, експерти.  \r\nЗадържането на разследваните лица е било предварително планирано за началото на м. юли 2018 г.  \r\nНа 03.07.2018 г. са били извършени двадесет обиска едновременно в България (в София, Плевен и Бургас), в Германия (в Кел и Офенбург) и във Франция (в околностите на Анеси).  \r\nС европейска заповед за арест са били задържани пет лица в България и три в Германия. Още двама са били арестувани край Анеси и изправени пред съдия-следовател в съда в Нанси за повдигане на обвинение и временно задържане.  \r\nСъщевременно са били събрани свидетелските показания на младите жени, които са разказали за оказания върху техни близки натиск и отправени заплахи да не издават обстоятелства, свързани с престъпната мрежа.  \r\nКъм настоящия момент е установен контакт със сдружения за подкрепа и реинтеграция на пострадалите от участие в проституция жени, които да ги подпомогнат и придружат при евентуалното им връщане в България.  \r\nРазследването продължава с цел откриване и задържане на съучастниците.", "date": "2018.07.12", "title": "Разбита е българска престъпна мрежа, занимаваща се със склоняване към проституция и трафик на хора, 10 души са задържани"}
{"url": "http://www.focus-news.net/news/2018/07/12/2544533/sofiya-dvizhenieto-po-am-trakiya-ot-km-27-do-km-28-v-posoka-burgas-se-osashtestvyava-v-edna-lenta-poradi-remontni-deynosti-po-patnoto-platno-v-aktivnata-lenta.html", "text": "Движението по АМ \"Тракия\" от км 27 до км 28 в посока Бургас се осъществява в една лента поради ремонтни дейности по пътното платно в активната лента. Това съобщиха от пресцентъра на  Агенция \"Пътна инфраструктура\" . Движението се извършва в изпреварващата лента.", "date": "2018.07.12", "title": "София: Движението по АМ \"Тракия\" от км 27 до км 28 в посока Бургас се осъществява в една лента поради ремонтни дейности по пътното платно в активната лента"}
{"url": "http://www.focus-news.net/news/2018/07/12/2544532/blagoevgrad-s-traditsionen-sabor-na-popovi-livadi-na-28-yuli-shte-bade-otbelyazana-115-ata-godishnina-ot-ilindensko-preobrazhenskoto-vastanie.html", "text": "Община Гоце Делчев организира традиционния събор в село Попови ливади по повод 115-ата годишнина от избухването на Илинденско-Преображенското въстание. Тази година съборът ще се проведе на 28 юли. Това съобщиха от пресцентъра на  Общината . \r\nПрограмата ще започне в 10.30 часа пред паметника на Гоце Делчев на Попови ливади със заупокойна молитва за загиналите в Илинденско-Преображенското въстание и молебен за здраве, които ще отслужи Негово Високопреосвещенство Неврокопски митрополит Серафим. След това, на паметника на Гоце Делчев ще бъдат положени венци и цветя в знак на признателност и преклонение пред паметта на участниците във въстанието. \r\nВ 11.30 часа, на голямата поляна в село Попови ливади, ще започне празничният концерт. В програмата ще участват: Боряна Карпузова, Цветанка Воденова, Георги Жбантов, Мария Христова, Ирина Паскалева, Марио Василев и сборен оркестър с ръководител Здравко Георгиев. Тази година специални участници в празничната програма ще бъдат Руслайн Мънов, духов оркестър „Виво Монтана“ и Стойка Германова. \r\nОсигурен е организиран транспорт от Гоце Делчев до Попови ливади. Автобусите ще тръгват от площад „Гоце Делчев” от 8.00 часа и ще се връщат обратно след 16.00 часа.", "date": "2018.07.12", "title": "Благоевград: С традиционен събор на Попови ливади на 28 юли ще бъде отбелязана 115-ата годишнина от Илинденско-Преображенското въстание"}
{"url": "http://www.focus-news.net/news/2018/07/12/2544534/makfaks-makedoniya-pokanata-za-chlenstvo-v-nato-shte-bade-otbelyazana-s-praznenstva-v-15-grada-v-makedoniya.html", "text": "В събота, 14 юли, в 15 града в Македония ще бъдат организирани празненства по повод поканата за започване на преговори за членство в НАТО. Това обяви министър-председателят на югозападната ни съседка Зоран Заев от Брюксел, предава македонската информационна агенция  „Макфакс“. \r\n„Каня Ви да празнуваме заедно на 14 юли в градовете. Нека да си честитим с наша музика за това, че Македония се движи напред“, призова Заев, като сподели, че е изключително щастлив от получаването на поканата. Той подчерта, чепрез последните години Македония е работила постоянно за повишаването на стандартите и прилагането на ценностите, които споделя Алиансът.  \r\nПрез вчерашния, първи ден от срещата на върха на НАТО, генералният секретар Йенс Столтенберг потвърди поканата за страната и заяви, че Македония ще стане 30. член на НАТО, когато бъдат завършени всички национални процедури и договора за името с Гърция бъде ратифициран. Тереза Герова", "date": "2018.07.12", "title": "„Макфакс“ (Македония): Поканата за членство в НАТО ще бъде отбелязана с празненства в 15 града в Македония"}
{"url": "http://www.focus-news.net/news/2018/07/12/2544536/zam-predsedatelyat-na-parlamenta-yavor-notev-na-dneshniya-den-predi-27-godini-sedmoto-veliko-narodno-sabranie-priema-konstitutsiyata-na-republika-balgariya.html", "text": "На днешния ден преди 27 години Седмото Велико Народно събрание приема Конституцията на Република България. Това каза зам.-председателят на парламента и депутат от ПГ на „Обединени патриоти“ Явор Нотев, предаде репортер на  Агенция „Фокус“ . „Тя урежда отношенията в съвременното ни общество и постановява, че България е република с парламентарно управление, демократична, социална и правова държава, в която цялата власт произтича от народа“, заяви той. „Конституцията установява нов модел на държавно устройство и управление. Определя основните права, свободи и задължения на гражданите“, обяви Явор Нотев. „В Северното фоайе е изложен оригиналът на Новата българска конституция. Изложбата е запечатала моменти от приемането й“, каза още зам.-председателят на парламента. \r\nБиляна ИВАНОВА", "date": "2018.07.12", "title": "Зам.-председателят на парламента Явор Нотев: На днешния ден преди 27 години Седмото Велико Народно събрание приема Конституцията на Република България"}
{"url": "http://www.focus-news.net/news/2018/07/12/2544535/shumen-zadarzhaha-nepalnoleten-za-ubiystvo-na-zhena.html", "text": "Окръжната прокуратура в Шумен задържа за срок до 72 часа непълнолетният И.И., след като е бил привлечен като обвиняем по досъдебно производство за умишлено убийство по член 115, във връзка с член 63, ал. 2, т. 1 от НК. Това съобщиха от пресцентъра на  Апелативна прокуратура – Варна . На 8 юни срещу 9 юни 2018 г. 17-годишният обвиняем заедно с пострадалата Е.Р. и други свидетели по делото се събрали в дома на мъж от село Лятно. Почерпили се с алкохол, след което домакинът изгонил пострадалата. Жената отишла до селския магазин, после се върнала отново в къщата. Появата й била забелязана от обвиняемия. Той излязъл на улицата и й нанесъл побой с ритници и юмруци, като я повалил на земята. Е.Р. била настанена в болница, но на 26 юни починала вследствие на жестокия побой.  \r\nСлед деянието 17-годишният И.И. и майка му се преместили да живеят в Силистренско. Той е съпричастен и към друго досъдебно производство за нанесена телесна повреда.  \r\nОкръжната прокуратура в Шумен ще внесе искане в Шуменския окръжен съд за вземане на постоянна мярка за неотклонение „Задържане под стража“ спрямо И.И.", "date": "2018.07.12", "title": "Шумен: Задържаха непълнолетен за убийство на жена"}
{"url": "http://www.focus-news.net/news/2018/07/12/2544537/vasil-trenev-sofiyska-voda-okolo-50-mln-lv-shte-badat-investirani-tazi-godina-za-vodoprovod-ot-tyah-14-mln-lv-sa-za-kanalizatsiya.html", "text": "Около 50 млн. лв. ще бъдат инвестирани тази година за водопровод, от тях 14 млн. лв. са за канализация. Това каза пред журналисти изпълнителният директор на „Софийска вода” Васил Тренев по време демонстрация на дейността по обследване и почистване на каналите, предаде репортер на  . „Продължаваме инициативата да показваме всички скрити и невиждащи се неща за нашите клиенти и за медиите. Т.нар. „костенурки нинджа” основно се грижат за поддръжката на канализационната мрежа. Искам да подчертая, че ние пием най-качествената вода в България и тя е на шесто място по качество в Европа”, заяви Тренев. „За да осигурим това нещо, „Софийска вода” полага големи грижи за поддръжка на над 4000 км водопроводна мрежа и над 1700 км канализация. Инвестициите, които са предвидени за тази година са малко повече от това, което е правено досега. Основният фокус е върху канализацията. Смея да твърдя, че в София в активно съдействие със Столична община се справяме с поставените от природата задачи. Мисля, че това справяне е успешно”, посочи той. По думите му това, което е предвидено за тази година като инвестиции, е около 50 млн. лв. за водопровод, от които около 14 млн. лв. са за канализация. ”Основните ни значими обекти са в „Симеоново”, „Орландовци”, Централна градска част”, каза още той.  \r\nЛюба АЛЕКСИЕВА", "date": "2018.07.12", "title": "Васил Тренев, „Софийска вода”: Около 50 млн. лв. ще бъдат инвестирани тази година за водопровод, от тях 14 млн. лв. са за канализация"}
{"url": "http://www.focus-news.net/news/2018/07/12/2544530/radio-svobodna-evropa-makedoniya-hashim-tachi-formira-ekip-za-pregovori-s-belgrad-bez-uchastieto-na-opozitsiyata.html", "text": "Държавният глава на Косово Хашим Тачи формира екип за преговори със Сърбия, в който няма да бъдат включени представители на опозицията, предава  Радио „Свободна Европа“ , като се позовава на статия във вестник „Коха Диторе“. \r\nСъгласно разпространената информация, членовете на преговарящия екип вече са избрани, тъй като следващата среща на високо равнище в диалога Белград-Прищина трябва да се състои преди лятната ваканция на институциите на Европейския съюз, под чиято егида се водят преговорите за нормализиране на двустранните отношения.  \r\n„Република Косово има свой преговарящ екип, който е съвсем функционален и е воден от президента“, разкрива за вестника главния съветник на Тачи - Беким Чолаку.  Тереза Герова", "date": "2018.07.12", "title": "Радио „Свободна Европа“ (Македония): Хашим Тачи формира екип за преговори с Белград без участието на опозицията"}
{"url": "http://www.focus-news.net/news/2018/07/12/2544541/burgas-filialat-na-natsionalnata-hudozhestvena-akademiya-v-grada-shte-obuchava-magistri-po-artterapiya.html", "text": "Филиалът на Националната художествена академия в Бургас, който отваря врати тази година, ще обучава студенти в магистърската програма „Арттерапия“. Това съобщиха от  Община Бургас . Сред редовните преподаватели, които ще водят обучението, са проф. д. изк. Петер Цанев, доц. д-р Румяна Панкова, ст. преп. Валери Василев. \r\nМагистърската програма „Арттерапия“ предлага специализиран начин за използване на творческия процес в изкуството като проводник за комуникация, себеизразяване и развитие на личността. Магистърската програма е насочена към комплексни експресивни модели, при които изкуството и психологията са уникално комбинирани, за да изследват и развиват креативните възможности на индивидите. \r\nЧрез терапевтични занимания с изкуство се развиват широк спектър от физически, емоционални и познавателни умения, които осигуряват ценен принос към потенциала и нуждите от социална и психологическа адаптация. \r\nХудожествените и академични традиции на Националната художествена академия предлагат тази програма като изключителен теоретичен и практически форум за студенти, интересуващи се от образование в областта на арттерапията. \r\nМагистърската програма е фокусирана върху проучвания и изследвания, насърчаващи развитието в тази област на базата на интензивна практика по изкуство, арттерапевтична теория и практика, съвременни подходи към психологическото развитие и природата на креативността.", "date": "2018.07.12", "title": "Бургас: Филиалът на Националната художествена академия в града ще обучава магистри по арттерапия"}
{"url": "http://www.focus-news.net/news/2018/07/12/2544538/vitsepremierat-valeri-simeonov-shte-sezirame-ek-za-zakona-za-gorivata.html", "text": "Ще сезираме ЕК за Закона за горивата. Това каза вицепремиерът Валери Симеонов пред журналисти във връзка с приетите промени в Закона за горивата, предаде репортер на  Агенция „Фокус“ . „За нас там има нарушения на директиви, на конкурентна среда, до известна степен дискриминация спрямо малките“, каза Симеонов.  \r\nНа въпрос дали има конфликт между партиите в „Обединени патриоти“ заради Закона за горивата, Симеонов отговори: „Не знам за какъв конфликт говорите. Вчера обясних, че ние сме три различни партии, всяка си има собствена позиция, изказва си я. Имаме обща програма, по която сме се споразумели да имаме единна позиция“, поясни вицепремиерът. Според него е нормално да имат различни позиции. На въпрос дали си е говорил с лидера на Атака Волен Сидеров, Симеонов каза: „Да, това си е наша работа“.    \r\nДеница КИТАНОВА", "date": "2018.07.12", "title": "Вицепремиерът Валери Симеонов: Ще сезираме ЕК за Закона за горивата"}
{"url": "http://www.focus-news.net/news/2018/07/12/2544542/haskovo-vandali-sa-palili-igrachki-v-dvora-na-dg-usmivka-v-grada.html", "text": "Вандали са палили огън тази нощ върху пързалка и в беседката на Детска градина „Усмивка“ в Хасково, съобщиха от пресцентъра на  Община Хасково . Това е детската градина срещу ПМГ. Повредена е и катерушка „влакче“. Злосторниците са палили хартиени опаковки и пластмасови бутилки. Директорката на градината Христина Петкова е подала в полицията сигнал за вандалския акт. Дворът на градината е под видеонаблюдение. Записите от камерите ще бъдат предадени на полицията от охранителната фирма. Кметът Добри Беливанов изрази възмущението си от поредния вандалски акт в двора на новоремонтирано детско заведение. Наскоро два пъти злосторници трошиха уреди в двора на ОУ „Шандор Петьофи“, те бяха установени от полицията. „Очаквам компетентните органи да си свършат работата и виновните да си понесат последствията с цялата тежест на закона“ каза Добри Беливанов.", "date": "2018.07.12", "title": "Хасково: Вандали са палили играчки в двора на ДГ \"Усмивка\" в града"}
{"url": "http://www.focus-news.net/news/2018/07/12/2544540/predsedatelyat-na-parlamenta-tsveta-karayancheva-otkri-ekspozitsiya-po-povod-godishninata-ot-priemaneto-na-konstitutsiyata-grazhdanite-shte-mogat-da-ya-vidyat-na-14-yuli.html", "text": "Председателят на Народното събрание Цвета Караянчева откри експозиция, посветена на годишнината от приемането на Конституцията на Република България от Седмото Велико народно събрание, предаде репортер на  Агенция „Фокус“ . \r\nВ експозицията е изложен оригиналът на Новата българска Конституция. А фотоизложба е запечатала моменти от приемането й. \r\nПо този повод парламентът ще проведе „Ден на отворените врати“ на 14 юли от 10.00 до 16.00 часа. Тогава гражданите ще могат да видят изложбата и оригинала на Конституцията. \r\nБиляна ИВАНОВА", "date": "2018.07.12", "title": "Председателят на парламента Цвета Караянчева откри експозиция по повод годишнината от приемането на Конституцията, гражданите ще могат да я видят на 14 юли"}
{"url": "http://www.focus-news.net/news/2018/07/12/2544544/plovdiv-ostava-v-aresta-mazhat-obvinen-za-ubiystvoto-na-prepodavatelya-ot-instituta-po-rastitelni-genetichni-resursi-v-sadovo.html", "text": "Пловдивският апелативен съд потвърди взетата от Окръжен съд – Пловдив мярка за неотклонение „задържане под стража“ спрямо И. С. Той е обвинен в това, че на 3 юли 2018 г. в гр. Пловдив умишлено е умъртвил преподавателя С. Н. – престъпление по чл. 115 от НК, за което законът предвижда наказание „лишаване от свобода“ от 10 до 20 години. Според съда  са налице достатъчно данни, от които да се направи обосновано предположение за съпричастност на обвиняемия И. С. в  извършване на престъплението. По делото са направени огледи на местопрестъплението, разпити на свидетели, изготвени са фотоалбуми и са приобщени веществени доказателства. Апелативните магистрати считат, че съществува реална опасност обвиняемия да извърши друго престъпление при по-лека мярка за неотклонение, защото обществена опасност на деяние, в което е обвинен, е завишена. \r\nОпределението е окончателно.", "date": "2018.07.12", "title": "Пловдив: Остава в ареста мъжът, обвинен за убийството на преподавателя от Института по растителни генетични ресурси в Садово"}
{"url": "http://www.focus-news.net/news/2018/07/12/2544545/predsedatelyat-na-parlamenta-tsveta-karayancheva-konstitutsiyata-e-simvol-na-noviya-pat-na-balgariya-kam-izgrazhdane-na-demokratichna-i-pravova-darzhava.html", "text": "Конституцията стана символ на новия път, по който България тръгна, към изграждане на демократична и правова държава. Това каза председателят на парламента Цвета Караянчева на откриването на експозиция, посветена на годишнината от приемането на Конституцията на Република България от Седмото Велико народно събрание, предаде репортер на  Агенция „Фокус“ . „Изминалите години показаха, че Конституцията осигури демократичното развитие на България. В нея са заложени демократични принципи на управление, на разделение на властите, политически плурализъм, права на личността и правото на собственост“, обяви тя. „Водещите начала в съвременната българска Конституция са основани на ценностите на законотворческия процес на Народното събрание. Сред тях са върховенството на закона, върховенството на правата, достойнството и сигурността на личността, дългът да бъде пазено националното и държавно единство на България“, обясни Цвета Караянчева. „Защитаването на независимостта на властите и институциите, с градивното отношение между тях се гарантира чрез парламентарния контрол и отчетност“, допълни тя. „Конституцията създаде среда и условия, за да може страната ни да реализира стратегическите си цели, свързани с успешното интегриране в евроатлантическите институции“, посочи председателят на парламента. „България постигна най-големия си успех, като стана част от обществото на модерните държави, общност на свобода, солидарност, демокрация“, изтъкна Цвета Караянчева. „Когато се връщаме към онези бурни дни на приемането на Конституцията трябва да си припомним, че то беше свързано с противоречия, напрежение и разделение“, припомни тя. \r\nБиляна ИВАНОВА", "date": "2018.07.12", "title": "Председателят на парламента Цвета Караянчева: Конституцията е символ на новия път на България към изграждане на демократична и правова държава"}
{"url": "http://www.focus-news.net/news/2018/07/12/2544539/dobrich-predostaveni-sa-frizeri-na-dvata-granichno-kontrolni-punkta-kardam-i-durankulak-vav-vrazka-s-predprietite-predpazni-merki-sreshtu-bolestta-afrikanska-chuma-po-svinete.html", "text": "Предоставен е по един фризер за съхранение на храни и продукти от свинско месо на двата гранично-контролни пункта \"Кардам\" и \"Дуранкулак\" във връзка с предприетите предпазни мерки срещу разпространението на болестта африканска чума по свинете. Фризерите са предоставени от Областната дирекция по безопасност на храните в Добрич. Това стана ясно след проведено поредно заседание на Областната епизоотична комисия заради ширещата се в съседния окръг Тулча, Румъния, заразна болест, предаде кореспондентът на  Радио „Фокус” – Варна . По границата с Румъния – от Дуранкулак до Силистра, ще бъде изграден електронен пастир. Това е съобщил областният управител на Добрич Красимир Кирилов. Отправен е апел да се спазват мерките за биосигурност, както и да се ограничат пътуванията до Румъния. Напълно забранен е вносът на свинско месо и хранителни продукти, съдържащи свинско месо от северната ни съседка. Предвид влошената епизоотична обстановка със Заповед на изпълнителния директор на БАБХ д-р Дамян Лазаров е утвърден списък на дежурни телефони и служители на Агенцията, които са на разположение 24 часа, седем дни в седмицата, на които могат да се подават сигнали и жалби за извършване на проверки за болестта „Африканска чума по свинете“. По информация на д-р Борислав Каменов от Областна дирекция „Безопасност на храните“ в Добрич, към 10 юли 2018 г. от Румъния е подадена информация за регистрирани 296 огнища на заболяването, като вече има констатирани случаи на болестта не само на територията на окръг Тулча, а и окръг Констанца, в Браила и Сато Маре. Д-р Каменов докладва, че до момента специалистите на ОДБХ - Добрич са извършили преглед на всички ферми в областта и \r\nима издадени предписания, както и 3 акта за неспазване на биосигурността в обектите. „Правят се повторни обходи и мога да уверя, че се отстраняват издадените предписания и констатирани нередности по актовете“, заяви д-р Каменов. Той съобщи, че започват срещи с председатели и представители на всички ловни дружинки в областта, на които ловците ще бъдат запознати със симптомите на болестта и ще им бъдат дадени указания за спазване на мерки за биосигурност при отстрел на диви прасета. Директорът на ОДБХ д-р Анелия Андонова информира, че до момента на територията на областта са били отстреляни 37 диви свине и от изпратените от тях проби за изследване нито една не е дала положителен резултат. \r\nЖулиета НИКОЛОВА", "date": "2018.07.12", "title": "Добрич: Предоставени са фризери на двата гранично-контролни пункта \"Кардам\" и \"Дуранкулак\" във връзка с предприетите предпазни мерки срещу болестта африканска чума по свинете"}
{"url": "http://www.focus-news.net/news/2018/07/12/2544547/aktualnite-problemi-pred-balgariya-i-evropeyskiya-sayuz-obsadi-vitseprezidentat-iliyana-yotova-s-kluba-na-velikotarnovtsi-v-sofiya.html", "text": "Тежката демографска криза пред България, предстоящата концесия на летище София, равносметката на Българското председателство на Съвета на Европейския съюз и предизвикателствата пред Европа обсъдиха с вицепрезидента Илияна Йотова членове на Културния клуб на великотърновци в София. Това съобщиха от  прессекретариата на държавния глава . Клубът, чийто настоящ председател е доц. д-р инж. Атанас Дончев, съществува от 45 години и редовно организира срещи с държавници, политици и видни личности от различни сфери на обществения живот. Участие в разговорите взеха и акад. Антон Дончев и поетът Матей Шопкин.    \r\n„С президента Румен Радев придадохте нов облик на президентската институция“, споделиха присъстващите с вицепрезидента Илияна Йотова. „Чувстваме, че има кой да чуе гласа ни“, подчертаха те.    \r\nВицепрезидентът представи основните насоки в работата си с българите в чужбина. С голям интерес и одобрение бе приета идеята ѝ за създаването на Български културен институт. В момента се провеждат дискусии с представители на различни български институции, ангажирани с темата, както и с общественици.", "date": "2018.07.12", "title": "Актуалните проблеми пред България и Европейския съюз обсъди вицепрезидентът Илияна Йотова с Клуба на великотърновци в София"}
{"url": "http://www.focus-news.net/news/2018/07/12/2544543/ruse-nedopuskaneto-na-afrikanskata-chuma-po-svinite-beshe-obsadeno-v-oblastnata-administratsiya.html", "text": "Днес, 12 юни, се проведе заседание на Постоянно действащата междуведомствена областна епизоотична комисия. То беше водено от заместник областния управител на област Русе Свилен Иванов. Това съобщиха от пресцентъра на  Областна администрация - Русе . Поводът беше влошената епизоотична обстановка в Румъния по отношение на болестта Африканска чума по свините и опасността от навлизане на заболяването на българска територия. По време на срещата беше посочено, че към 4 юли тази година са отчетени 232 огнища на болестта в северната ни съседка, като последното е в Констанца, която е още по-близо до границата с България. \r\nС цел предпазване и недопускане възникването и разпространението на болестта в област Русе бяха приети мерки, изискващи незабавното провеждане на заседания на Общинските епизоотични комисии, извършването на постоянен ветеринарномедицински контрол по отношение спазването на мерките за биосигурност в свиневъдните обекти, незабавното информиране на обслужващия и официалния ветеринарни лекари в случай на повишена смъртност при свините, както и незабавното информиране на официалния ветеринарен лекар за всички намерени умрели диви свине, а също и при промяна на здравния статус, поведение и изменения, открити по вътрешните органи на отстреляните диви свине при първична обработка. Сред мерките, които се предвиждат още са изготвянето и връчването на предписания на собствениците на свиневъдни обекти за стриктно спазване на мерките за биосигурност, извършването на инвентаризация на личните стопанства, отглеждащи свине за лични нужди в населените места от региона, както и засилен контрол на личния багаж на пътниците, идващи от страни с установена Африканска чума по свинете. \r\nОсвен посоченото по-горе ще бъде необходимо от страна на Община Русе и Областно пътно управление да се предприеме почистване на терена около пътя между Русе и Мартен и съответно поставянето на контейнери за смет. \r\nОбластната дирекция по безопасност на храните в Русе остава в състояние на повишена епизоотична готовност и в случай на влошаване на обстановката ще бъде свикано спешно заседание на комисията, на което при необходимост да се набележат допълнителни мерки за предприемане.", "date": "2018.07.12", "title": "Русе: Недопускането на африканската чума по свините беше обсъдено в Областната администрация"}
{"url": "http://www.focus-news.net/news/2018/07/12/2544549/stanislav-stanev-sofiyska-voda-sled-prolivnite-dazhdove-smyatame-che-kanalizatsionnata-mrezha-v-sofiya-se-darzha-poveche-ot-dostoyno.html", "text": "След проливните дъждове смятаме, че канализационната мрежа в София се държа повече от достойно. Това каза пред журналисти Станислав Станев - директор на дирекция „Експлоатация и поддръжка” към „Софийска вода”, по време на демонстрация на дейността по поддръжката и почистването на канализацията, предаде репортер на  Агенция „Фокус” . „Това се дължи на работата ни без почивка по време на дъждовете, но основният принос е на превантивната работа. Работим в дни като днешният, когато е слънчево, така че да отнемаме всички препятствия в канализационната мрежа, да почистваме, така че по време на дъжд да нямаме проблеми. Имаме няколко начина на почистване и превенция на работата на мрежата. Почистваме около 10% от дължината на мрежата - 1700 км всяка година. След като почистим мрежата, заснемаме с камери”, обясни Станев. По думите му това, което правят - може би и на още три места в Европа, е, че имат много силен и смел екип, който ходи в проходимите колектори. „Имаме около 600 км колектори - големи канали в София, в които хора могат да вървят, да намират различни препятствия и да ги отстраняват. Всички те в сухото време може да не ни създават проблеми, но в интензивен дъжд те спират потока и водата се връща и завирява къщи, кръстовища. Това е изключително сложна дейност, защото в каналите има опасни газове, дълбоки са около 7-8, 9 м. За нас е важно всеки ден колегите ни да влизат и излизат безопасно”, посочи той и уточни, че инвестират съществени средства в това да ги екипират по най-съвременния начин и да ги обучат да се грижат ден след ден за канализационната мрежа. \r\nЛюба АЛЕКСИЕВА", "date": "2018.07.12", "title": "Станислав Станев, „Софийска вода”: След проливните дъждове смятаме, че  канализационната мрежа в София се държа повече от достойно"}
{"url": "http://www.focus-news.net/news/2018/07/12/2544548/veliko-tarnovo-rekorden-broy-shofyori-shte-se-vklyuchat-v-planinskoto-rali-rahovets-lyaskovets.html", "text": "Рекорден брой състезатели ще се включат в планинското рали „Раховец – Лясковец“. До момента са подадени 45 заявки за участие, а шампионатът ще се състои в събота и неделя, за шеста поредна година. Това каза пред журналисти във Велико Търново директорът на ралито Димитър Стефанов, предаде репортер на  Радио „Фокус“ – Велико Търново . Той припомни, че състезанието е четвърти кръг от националния шампионат, който се състои от общо шест части. Отсечката му е изключително технична, а дължината и е 350 метра. Тя се преминава три пъти в първия ден за квалификации и три пъти във  втория ден – за реалното класиране. Кметът на Горна Оряхоивица, която е партньор на събитието, инж. Добромир Добрев припомни, че последните години събитието набира широка популярност и изрази надежда това да продължи и през настоящата година. „Призьорите в състезанието са фаворити за държавния шампионат. Освен това нашето състезание и последните два кръга определят републиканския победител. Това е една от причините ние общините да подкрепяме такива събития и ще продължаваме, защото смятаме, че това е правилно. Надявам се и този път да има широка общественост, смятам,че  рекламата е добра и отново ще имаме успех“, допълни инж. Добрев. Спортният директор на ралито Вальо Бонев уточни, че победителят ще бъде избран, след като се сметне общото време от трите обиколки в неделя и този, който е преминал трасето най-бързо ще получи купата. Той обясни, че всички заявки за участие са от много добри пилоти, което още веднъж свидетелства за престижа на събитието. Трасето тръгва от главния вход на стадиона в Лясковец и приключва на около километър над Петропавловския манастир. Всички необходими мерки за осигуряване безопасността на публиката и състезателите вече са взети. Официалното откриване ще е в 11.00 часа в събота. \r\nОрганизатори са местен спортен клуб, Българската федерация по автомобилизъм и Общините Лясковец и Горна Оряховица. \r\nЛуиза ТРАНЧЕВА", "date": "2018.07.12", "title": "Велико Търново: Рекорден брой шофьори ще се включат в планинското рали „Раховец – Лясковец“"}
{"url": "http://www.focus-news.net/news/2018/07/12/2544550/nikolay-kirov-sayuz-na-zarnoproizvoditelite-burgas-ne-se-ochakva-skok-na-tsenata-na-hlyaba-prez-esenta.html", "text": "Не се очаква скок на цената на хляба през есента, въпреки неособено благоприятното за зърното лято. Това каза за  Радио „Фокус“-Бургас  Николай Киров, председател на Съюз на зърнопроизводителите-Бургас. По думите му няма повод за притеснение, че ще скочи цената на зърното, а оттам и тази на хляба. Според него, ако евентуално скочи цената на хляба, то причината няма да е зърното. Той добави още, че не може да бъде сигурен за това какво ще се случи, но за сега няма повод за притеснение. „Цените се менят постоянно, ту падат, ту се вдигат. Сега например са по-ниски“, допълни зърнопроизводителят. \r\nДеница ДИМИТРОВА", "date": "2018.07.12", "title": "Николай Киров, Съюз на зърнопроизводителите-Бургас: Не се очаква скок на цената на хляба през есента"}
{"url": "http://www.focus-news.net/news/2018/07/12/2544546/vitsepremierat-valeri-simeonov-promenite-v-zakona-za-shuma-nyama-da-namalyat-turistite-po-chernomorieto-naprotiv-te-shte-se-uvelichat.html", "text": "Промените в Закона за шума няма да намалят туристите по Черноморието, напротив те ще се увеличат. Това каза вицепремиерът Валери Симеонов пред журналисти във връзка с промените в Закона за защита от шума в околната среда, предаде репортер на  Агенция „Фокус“ . Попитан дали има опасност от намаляване на наплива от туристи по Черноморието, Симеонов заяви, че ще се получи точно обратното. „Вече години наред българските хотелиери изплащат на чуждите туроператори огромни суми компенсации от жалбите на чужденци, които са били подложени на шумов терор по нашите курорти“, каза той. Вицепремиерът даде пример с Германия, където след 21.00 часа през лятото са забранени всякакви озвучавания на открито. „Нищо ново не правим. Даже подчертавам, че няма кой знае какви промени в Закона за защита от шума в околната среда. Сериозните промени са в контрола“, каза Симеонов. По думите му сега той ще бъде възложен през светлата част от деня на РЗИ, а през нощта на МВР. „По този начин правим законът действащ. Естествено вдигаме и глобите“, допълни вицепремиерът. \r\nПо отношение на коалицията, Симеонов поясни, че е важно тя да създава законопроекти, които са полезни за България и да са в интерес на българските граждани. \"До момента тази коалиция действа в това отношение. Има конфликти. Няма как да няма, може би и ще има. Въпросът е да се постигат целите, за които сме влезли в управлението\", допълни още вицепремиерът. Според него темата, важна за деня е, че Арбитражният съд е отхвърлил искането на Български морски флот, собственост на братя Домусчиеви за промяна на приватизационния договор. „Те щяха да си спестят около 58 млн. лв. Сега няма да си ги спестят“, допълни Симеонов. \r\nДеница КИТАНОВА", "date": "2018.07.12", "title": "Вицепремиерът Валери Симеонов: Промените в Закона за шума няма да намалят туристите по Черноморието, напротив те ще се увеличат"}
{"url": "http://www.focus-news.net/news/2018/07/12/2544551/kyustendil-promenya-se-myastoto-za-planiraniya-za-8-yuli-den-na-priklyucheniyata.html", "text": "Променя се мястото за планирания ден на приключенията в Кюстендил. Това съобщи за  Радио „Фокус” – Кюстендил  Бойко Малинов, директор на Обединен детски комплекс – Кюстендил. По думите му първоначално мястото за провеждане на този ден е бил районът на водопада в село Полска Скакавица, но поради обективни причини, то е променено. Денят на приключенията ще се състои на 18 юли в местността „Орлово гнездо” в Осоговска планина. Тръгването ще бъде от стадион „Осогово” в 9.00 часа. Децата ще се запознаят с биоразнообразието в планината, ще се обучават в основни туристически сръчности, предвидени са и други занимания. \r\nВенцеслав ИЛЧЕВ", "date": "2018.07.12", "title": "Кюстендил: Променя се мястото за планирания за 8 юли ден на приключенията"}
{"url": "http://www.focus-news.net/news/2018/07/12/2544553/stoyan-kuzev-kmet-na-selo-yunatsite-poroynite-dazhdove-izleli-se-v-seloto-sa-pagubni-za-zemedelskata-kultura.html", "text": "Пораженията след поройните дъждове в село Юнаците са големи основно за зеленчуците, каза за  Радио „Фокус“-Пазарджик  Стоян Кузев, кмет на село Юнаците. Той добави, че чушки и домати тази година няма да има, тъй като земеделците няма как да ги спасят от прекомерното овлажняване на почвата. \"Житото също не е в добро състояние след проливните дъждове и очакваната продукция е минимална\", каза още Кузев. По думите му голяма част от земеделските производители се отказват от отглеждането на такива култури поради ниските изкупни цени. Продукцията им се предлага предимно на стоковата борса в Огняново. \r\nРадослава МУРДЖЕВА", "date": "2018.07.12", "title": "Стоян Кузев, кмет на село Юнаците: Поройните дъждове, излели се в селото, са пагубни за земеделската култура"}
{"url": "http://www.focus-news.net/news/2018/07/12/2544552/korneliya-ninova-bsp-sabirame-podpisi-za-vklyuchvane-v-dnevniya-red-na-parlamenta-kodeksa-za-sotsialno-osiguryavane-s-koyto-da-reshim-problemite-na-sakratenite-minyori-ot-bobov-dol.html", "text": "Събираме подписи за включване в дневния ред на парламента Кодекса за социално осигуряване, с който да решим проблемите на съкратените миньори в \"Мини Бобов дол\". Това каза пред журналисти лидерът на БСП Корнелия Нинова след среща с миньори от Бобов дол, предаде репортер на  Агенция „Фокус“ . Тя обясни, че миньорите са се обърнали с молба към „БСП за България“ за помощ. „Има внесено предложение за промяна в Кодекса за социалното осигуряване от колеги от ГЕРБ, но няма никакво движение по този закон. Подозираме, че умишлено не се вкарва в комисия, оттам не се вкарва в зала. Идва ваканция през август, т.е. това остава за септември и октомври, а те няма как да отговорят на условията за пенсиониране. Съкратени са“, поясни Нинова. По думите й става дума за текст в закона, с който трябва да се позволи при съкращаване преди навършване на възрастта, съкратените служители да се пенсионират по старите правила. „Проблемът е много стар. Много им беше обещавано от правителството. Омбудсманът работи по този въпрос. Затова предприемаме следното – ще съберем подписи и по Правилника за организацията и дейността на Народното събрание ще поискаме включването на този законопроект в дневния ред на Комисията по труда и социалната политика и ще поискаме гледане на първо и второ четене в един ден, тъй като става въпрос само за един текст и една преходна разпоредба, за да може докрая на юли това да стане факт и проблемът на съкратените миньори от Бобов дол да се реши докрая на парламентарния сезон“, каза лидерът на БСП. Нинова посочи, че са необходими една трета от народните представители законопроектът да бъде придвижен . \r\nДеница КИТАНОВА", "date": "2018.07.12", "title": "Корнелия Нинова, БСП: Събираме подписи за включване в дневния ред на парламента Кодекса за социално осигуряване, с който да решим проблемите на съкратените миньори от Бобов дол"}
{"url": "http://www.focus-news.net/news/2018/07/12/2544555/harvatiya-na-final-na-svetovnoto-parvenstvo-po-futbol-pokolenieto-na-otpisanite-otkaza-da-se-predade-komentari-v-harvatskite-medii-agentsiya-fokus.html", "text": "В мач от полуфиналите, изигран в сряда на московския стадион „Лужники“, отборът на Хърватия победи Англия с 2:1 и за първи път в историята достигна до финал на световно първенство по футбол. В неделя тимът на Златко Далич ще премери сили с французите за купата на Мондиал 2018. Победата зарадва всички в малката балканска страна – дори и политиците, а медиите буквално бяха „взривени“ от суперлативи към играчите. „Поколението на отписаните отказа да се предаде! Със сърце и сила хърватите достиганаха до финала!“ , написа информационният портал  Index  в статия, посветена на историческата победа на хърватския тим. „Има ли смисъл изобщо да анализираме? В един-единствен мач разбрахме какво е футбол и защото всички го обичаме – отборът, който просто отказва да отпадне, спечели сърцата на всички“, пише Index.  „Англичаните напразно се опитаха да избегнат поражение от Хърватия“ , бе коментарът на редакцията на друг загребски портал -  tportal.hr . Същевременно медията уверява, че играчите на Гарет Саутгейт едва ли „ще се забравят болезненото поражение от Хърватия“.  \r\nВодещото издание  Vecernji List  написа:  „След 120-минутна драма в Москва Хърватия победи Англия с 2:1 и я изпрати да се бори за третото място“  на Мондиала.  „Хърватия гори“ . С това кратко, но изчерпателно заглавие порталът  Net.hr  публикува материал, в който се опита да предаде неописуемата радост на хърватите след историческата победа на стадион „Лужники“. Nacionalno.hr  написа:  „Отпаднаха арогантните англичани. Хърватия ги изхвърли от играта за световната купа“.  „Хърватия гори, но ние не изгоряхме. Написахме история“, са думите на вратяря на националния отбор по футбол на Хърватия Даниел Субашич, които  Dnevno.hr  привежда в статия, посветена на победата над Англия. „Направихме чудо. С нетърпение очаквахме да дойдем и да останем в Москва докрай. Направихме това, но чакаме още една, най-трудна стъпка\", коментира Субашич след края на мача, като увери, че хърватите имат сили и за французите, които ги чакат на финала.  \r\nПобедата на хърватите плени не само футболните фенове, но и политиците. Водещият ежедневник  Dnevnik  цитира думите на премиера Андрей Пленкович, който заявява: „Днес наистина има смисъл да си кажем, че утрото е добро!“. \r\nОт редакцията публикуват снимки, от които става ясно, че на днешното си заседание членовете на кабинета в Загреб са пренебрегнали строгия дрескод и са се появили на работа, облечени във фланелки на националния отбор по футбол. \r\nБезспорно най-голямо внимание привлече президентът на Хърватия Колинда Грабар-Китарович. Тя отпразнува победата на сънародниците си по улиците на Брюксел, където пристигна за срещата на върха на НАТО. В медиите вече се появиха множество снимки на Колинда Грабар-Китарович – с високи токчета и тениска на националите, тя не скри радостта си от представянето на хърватите.  Тереза Герова", "date": "2018.07.12", "title": "Хърватия на финал на световното първенство по футбол: „Поколението на отписаните отказа да се предаде!“ (Коментари в хърватските медии – Агенция „Фокус“)"}
{"url": "http://www.focus-news.net/news/2018/07/12/2544554/korneliya-ninova-bsp-gerb-bavyat-promenite-si-v-kodeksa-za-sotsialno-osiguryavane-zashtoto-iziskvat-pari.html", "text": "ГЕРБ бавят промените си в Кодекса за социално осигуряване, защото изискват пари. Това каза пред журналисти лидерът на БСП Корнелия Нинова след среща с миньори от Бобов дол, предаде репортер на  Агенция „Фокус“ . Според нея, ако законопроектът бъде приет октомври месец, тогава се гледа бюджет и може да се каже, че няма пари.  \r\nНинова обърна внимание, че Законът за лова например е приет бързо на първо и второ четене. „Законът за лова не е толкова спешен за работещи и хора в трудно социално положение, но вижте как го гледат, защото видите ли някой в някоя ловна дружинка трябва да му се уреди лова“, каза Нинова. Лидерът на БСП обърна внимание, че промените в Кодекса на труда не влизат не само в зала, но и дори на комисия. \r\nДеница КИТАНОВА", "date": "2018.07.12", "title": "Корнелия Нинова, БСП: ГЕРБ бавят промените си в Кодекса за социално осигуряване, защото изискват пари"}
{"url": "http://www.focus-news.net/news/2018/07/12/2544556/nimh-s-do-8-sm-sa-se-povishili-nivata-na-rekite-v-zapadnobelomorskiya-baseyn.html", "text": "През последното денонощие водните нива на реките в Западнобеломорския басейн са се понижавали, сочи справка на сайта на  Националния институт по метеорология и хидрология към БАН . Регистрираните колебания на речните нива в басейна са от -9 до +8 см. Водните количества на реките в басейна са около и под праговете за високи води. Днес и през следващите три дни речните нива в басейна ще се понижават или ще останат без съществени изменения. В следобедните и вечерни часове на 13 юли, в резултат на валежи са възможни краткотрайни и незначителни повишения на водните нива в планинските части от водосбора на река Места. Водните количества ще бъдат под праговете за внимание.", "date": "2018.07.12", "title": "НИМХ: С до 8 см са се повишили нивата на реките в Западнобеломорския басейн"}
{"url": "http://www.focus-news.net/news/2018/07/12/2544560/varna-mitnicheski-sluzhiteli-izzeha-blizo-polovin-ton-nelegalen-alkohol-ot-zhilishte-v-grad-aksakovo.html", "text": "461,1 литра нелегален етилов алкохол са иззели служители от митническа мобилна група от жилищен имот в град Аксаково край Варна. Това съобщават от пресцентъра на  Агенция „Митници“ . При проверката в частния имот на 10 юли митническите служители са открили в апартамент и в гаражно помещение на приземния етаж в сградата 5 пластмасови бидона с различна вместимост от 60 до 220 литра, съдържащи общо 461,1 литра жълта течност с мирис на етилов алкохол. Чрез измерване със сертифициран денситометър е установено, че течността в бидоните е с различно алкохолно съдържание- съответно 44, 46, 50 и 52 % vol. За алкохола не са представени никакви документи за произход, обезпечен или платен акциз по Закона за акцизите и данъчните складове /ЗАДС/. Взети са проби за лабораторен анализ на задържания продукт. След излизане на резултатите от лабораторните експертизи ще бъде образувано административнонаказателно производство. Това е втори случай на иззет нелегален алкохол от частен имот в град Аксаково при засилените проверки на Агенция „Митници“ срещу нерегламентираното производство и търговия с акцизни стоки в района на Черноморието. На 4 юли 2018 г, в гараж в града бяха открити от митническа мобилна група 1467 литра нелегален етилов алкохол с алкохолно съдържание от 32 до 97% vol. Засиленият митнически контрол и проверки ще продължат през целия туристически сезон.", "date": "2018.07.12", "title": "Варна: Митнически служители иззеха близо половин тон нелегален алкохол от жилище в град Аксаково"}
{"url": "http://www.focus-news.net/news/2018/07/12/2544559/pg-na-bsp-za-balgariya-deklarira-saprichastnost-kam-duha-na-balgarskata-konstitutsiya-i-zalozheniya-v-neya-spravedliv-sotsialen-model.html", "text": "ПГ на „БСП за България“ декларира съпричастност към духа на Българската конституция и заложения в нея справедлив социален модела. Това каза Денчо Бояджиев, народен представител от ПГ на „БСП за България“ в декларация от името на група за 27 години от приемането на Конституцията, предаде репортер на  Агенция „Фокус“ . „Ние сме готови да работим с всички парламентарни групи при изработването и приемането на качествени и адекватни закони, гарантиращи конституционните права на българските граждани“, каза Бояджиев. Той поясни, че всички полагат клетви пред Конституцията, за вземат важни държавни и дипломатически постове.  \r\nДеница КИТАНОВА", "date": "2018.07.12", "title": "ПГ на „БСП за България“ декларира съпричастност към духа на Българската конституция и заложения в нея справедлив социален модел"}
{"url": "http://www.focus-news.net/news/2018/07/12/2544565/plovdiv-obshtinata-shte-vrachi-godishni-nagradi-za-nay-dobri-praktiki-v-sferata-na-turizma.html", "text": "Община Пловдив ще връчи Годишни награди за най-добри практики в сферата на туризма, реализирани през предходната 2017 година. Това съобщиха за  Радио „Фокус“ – Пловдив  от Дирекция „Култура и културно наследство“ към Общината. Победителите ще бъдат наградени на официална церемония, която ще започне в 19.00 часа в Малката базилика в Пловдив. Експертна комисия, излъчена от Консултативния съвет по въпросите на туризма в община Пловдив, обяви на 1 юни номинациите в трите категории – „Най-оригинално събитие в областта на туризма в Пловдив за 2017 г.“, „Най-оригинален нов туристически продукт в Пловдив за 2017 г.“ и „Най-атрактивно заведение в Пловдив за 2017 г.“.  Под формата на публична анкета, тези номинации бяха отворени за гласуване от жителите на града, които определиха и финалните победители. Комисията излъчи и победителите в категориите за „Най-добри резултати за хотелиерската индустрия в Пловдив за 2017 г.“, след обработка на реални статистически данни съответно за места за настаняване категория 1 и 2 звезди, места за настаняване категория 3 звезди и места за настаняване категория 4 и 5 звезди. Победителите също ще бъдат обявени на официалната церемония по награждаване в Малката базилика.  За „Най-оригинално събитие в областта на туризма в Пловдив за 2017 г.“  борбата бе между емблематичното за Пловдив „Дефиле на младото вино“ на Съвета по туризъм, „Международен фестивал „Балканска огърлица 2017“ на Регионалната занаятчийска камара в Пловдив и 10-та Национална кулинарна купа на България, организирана от Българската асоциация на професионалните готвачи. Най-оспорвана е надпреварата за „Най-оригинален нов туристически продукт в Пловдив за 2017 г.“, тъй като и двете номинирани предложения са изключително оригинални, съобщиха още от Дирекция „Култура и културно наследство“. \r\nОнлайн гласуването приключи на 2 юли, като в него са взели участие общо 1557 души,  които са дали своя глас и са определили крайните победители в трите категории.", "date": "2018.07.12", "title": "Пловдив: Общината ще връчи Годишни награди за най-добри практики в сферата на туризма"}
{"url": "http://www.focus-news.net/news/2018/07/12/2544566/shumen-vavezhdat-vremenna-reorganizatsiya-na-dvizhenieto-zaradi-kragovite-krastovishta-v-rayona-na-arena-shumen.html", "text": "С цел осигуряване безопасност на движението при доизграждането на кръговото кръстовище на ул. „Марица“ и ул. „Васил Друмев“ се налага временна реорганизация на движението. Това съобщиха от  Община Шумен . Ще бъде затворена за всички превозни средства отсечката от кръстовището на ул. „Марица“ и ул. „Климент Охидски“ (над паркинга на Лидъл)  до кръговото на Пети полк. За живущите в района ще бъде осигурен достъп в участъка от ул. „Климент Охидски“ до ул. „Перуника“. За нормално придвижване до района на МБАЛ Шумен ще има осигурен неограничен достъп по ул. „Васил Априлов“ откъм бул. „Симеон Велики“ за всички пътни превозни средства. Ще бъде затворен и участъкът от кръстовището на ул. „Васил Априлов“ и „Васил Друмев“ до Пети полк. Временната организация се въвежда от тази вечер и ще остане в сила до изграждането на кръговото кръстовище. Ограничението на движението ще бъде обозначено с необходимата вертикална сигнализация.", "date": "2018.07.12", "title": "Шумен: Въвеждат временна реорганизация на движението заради кръговите кръстовища в района на „Арена Шумен“"}
{"url": "http://www.focus-news.net/news/2018/07/12/2544558/stanislav-stanev-sofiyska-voda-v-kanalizatsiyata-sme-namirali-kofi-za-smet-shkafove-i-dyushetsi.html", "text": "В канализацията сме намирали кофи за смет, шкафове и дюшеци. Това каза пред журналисти Станислав Станев - директор на дирекция „Експлоатация и поддръжка” към „Софийска вода”, по време на демонстрация на дейността по поддръжката и почистването на канализацията, предаде репортер на  Агенция „Фокус” . „Най-интересните препятствия, които сме намирали в канализационната мрежа са: кофи за смет - от тези кръглите, които преди се използваха и идеално могат да влязат в една канализационна шахта; помпени станции, които 60-те години са били използвани, за да се построи колекторът, но след като е пусната водата, тя остава вътре без да се демонтира и извади; стари подпори, с които са правили конструкцията, но отново явно в бързината, строителите на обектите са тръгнали и подпорите са вътре; дюшеци, шкафове; различни едри предмети, които би трябвало да са в кофите, а не в канализацията”, обясни той и уточни, че при интензивното строителство не всички са достатъчно отговорни, за да слагат отпадъците в специализираните контейнери и някои се озовават в канализацията.  \r\n„Върху всяко такова нещо се натрупват парцали, едри отпадъци, клони, които пътуват по канализацията и това блокира пътя на водата. Най-проблемните ни зони са в северната част, там наклоните са по-ниски. Тук в южните райони наклонът е добър и канализацията лесно може да проведе водата”, допълни Станев. Според него по-голямото предизвикателство е там, където наклоните са почти нулеви и водата е по-бавна и съответно се натрупват песъчинки, отпадъци по дъното. „Там полагане особени грижи, за са ги почистваме и вадим с машини, така че водата да върви безпрепятствено”, каза още той. \r\nЛюба АЛЕКСИЕВА", "date": "2018.07.12", "title": "Станислав Станев, „Софийска вода”: В канализацията сме намирали кофи за смет, шкафове и дюшеци"}
{"url": "http://www.focus-news.net/news/2018/07/12/2544564/afp-liderite-na-nato-se-sabirat-na-izvanredna-sreshta-zaradi-iskaniyata-na-donald-tramp-za-uvelichavane-na-razhodite-za-otbrana.html", "text": "Лидерите на страните от НАТО се събират на извънредна среща в Брюксел, след като държавният глава на САЩ Доналд Тръмп поиска незабавно увеличение на разходите за отбрана, които отделят партньорите от Организацията на Северноатлантическия пакт, разкриха за  AFP  дипломатически източници. \r\nПо време на среща с делегациите на Украйна и Грузия, „Тръмп се възползва от времето си за реч, за да се върне към въпроса за споделянето на тежестта“. След това генералният секретар на Алианса Йенс Столтенберг е насрочил спешното заседание, което ще се проведе в рамките на двудневната среща на върха на НАТО в Брюксел, разкриха източниците на агенцията, пожелали анонимност. \r\nСлед първия ден от форума в Брюксел стана ясно, че Тръмп ще настоява страните от НАТО да отделят по четири процента от БВП за инвестиции в отбраната. На ключовата среща на върха на Алианса в Уелс през 2014 г. бе взето решение сумата да възлиза на два процента от БВП.  Тереза Герова", "date": "2018.07.12", "title": "AFP: Лидерите на НАТО се събират на извънредна среща заради исканията на Доналд Тръмп за увеличаване на разходите за отбрана"}
{"url": "http://www.focus-news.net/news/2018/07/12/2544569/parlamentat-othvarli-predlozhenieto-na-dps-za-udalzhavane-na-plenarnoto-zasedanie-do-1700-chasa.html", "text": "Парламентът отхвърли предложението на ДПС за удължаване на пленарното заседание до 17.00 часа, предаде репортер на  Агенция „Фокус“ . „За“ гласуваха 44 народни представители, 45 бяха „против“, а 30 се въздържаха. Депутатът Хамид Хамид предложи удължаването с мотив, че гласуването на окончателните промени в Административнопроцесуалния кодекс се отлага за пореден път. \r\nДепутатът от ГЕРБ Данаил Кирилов подкрепи искането на ДПС. „Имахме 8 извънредни заседания, работихме много по Административнопроцесуалния кодекс. Вече няколко заседания го гледаме за по няколко минути“, коментира той. \r\nБиляна ИВАНОВА", "date": "2018.07.12", "title": "Парламентът отхвърли предложението на ДПС за удължаване на пленарното заседание до 17.00 часа"}
{"url": "http://www.focus-news.net/news/2018/07/12/2544571/burgas-5-000-lv-sa-otkradnati-ot-parkiran-kray-patya-tovaren-avtomobil.html", "text": "5 000 лв. са откраднати от паркиран край пътя товарен автомобил, съобщиха от пресцентъра на  ОДМВР - Бургас . Вчера около 11.00 ч. в Районно управление - Приморско е получено съобщение от 58-годишен бургазлия за това, че от ползвания от него товарен автомобил \"Фолксваген Транспортер\", с бургаска регистрация, паркиран по пътя Бургас – Приморско, по неустановен до момента начин е извършена кражба на сумата от 5 000 лева, мобилен телефон и лични документи. Работата по случая продължава от служители на Районно управление – Приморско.", "date": "2018.07.12", "title": "Бургас: 5 000 лв. са откраднати от паркиран край пътя товарен автомобил"}
{"url": "http://www.focus-news.net/news/2018/07/12/2544570/pregled-na-mezhdunarodnite-novini-do-13-chasa-agentsiya-fokus.html", "text": "Лидерите на страните от НАТО се събират на извънредна среща в Брюксел, след като държавният глава на САЩ Доналд Тръмп поиска незабавно увеличение на разходите за отбрана, които отделят партньорите от Организацията на Северноатлантическия пакт, разкриха за  AFP  дипломатически източници. \r\nПо време на среща с делегациите на Украйна и Грузия, „Тръмп се възползва от времето си за реч, за да се върне към въпроса за споделянето на тежестта“. След това генералният секретар на Алианса Йенс Столтенберг е насрочил спешното заседание, което ще се проведе в рамките на двудневната среща на върха на НАТО в Брюксел, разкриха източниците на агенцията, пожелали анонимност. \r\nСлед първия ден от форума в Брюксел стана ясно, че Тръмп ще настоява страните от НАТО да отделят по четири процента от БВП за инвестиции в отбраната. На ключовата среща на върха на Алианса в Уелс през 2014 г. бе взето решение сумата да възлиза на два процента от БВП. \r\n***  Министрите на вътрешните работи на страните от Европейския съюз ще обсъдят въпросите за убежището и миграцията на среща на върха в Инсбрук, припомня австрийският национален ежедневник   Der Standard . \r\nПредложението за връщането на бежанците, или реформата на Дъблинския регламент, са още една точка в спора за политиката на ЕС в областта на убежището. На срещата на върха в края на юни част от проблемите бяха решени, поне на повърхностно ниво. Бе прието създаването на приемни центрове за бежанци извън територията на страните от Общността. Лицата, които получат право на убежище, следва да бъдат разпределяни доброволно сред европейските държави. Къде обаче ще бъдат построени тези центрове, остава неясно засега. \r\nСрещата в Инсбрук ще бъде интересна, защото на нея за първи път в качеството си на министър на вътрешните работи на Италия ще присъства Матео Салвини. Другата колоритна личност на форума ще бъде Хорст Зеехофер, федерален министър на вътрешните работи на Германия. В навечерието на срещата в Инсбрук двамата разговаряха на четири очи. Берлин все още се нуждае от постигането на споразумение с Рим за връщането на мигранти. Предстои да стана ясно дали двете държави ще намерят общ тон в преговорите. Австрия също е ухажвана за споразумение.  \r\nИма няколко политически спорни точки в европейската реформа в областта на убежището. Остава открит въпросът занапред къде и как ще може да се кандидатства за убежище в държава от ЕС. Вече бе пояснено, че целта на новите мерки е до 2025 г. в страните от Общността да получават убежище само онези, които „зачитат европейските ценности“. \r\n***  Държавният глава на Сърбия Александър Вучич и косовският му колега Хашим Тачи ще се срещнат на 18 юли в Брюксел, за да продължат преговорите на високо равнище за нормализирането на двустранните отношения, съобщава електронното издание на белградския  Blic , като допълва, че в разговорите ще участва и Върховният представител на Европейския съюз по външните въпроси и политиката за сигурност. \r\nПоследната официална среща на двамата лидери се състоя в Брюксел на 15 юни, така че продължаването на диалога между Белград и Прищина след подобна кратка пауза би могло да означава и интензифициране на процеса, коментират от редакцията.  \r\nМогерини ще обсъди с Вучич и Тачи напредъка в разговорите за сключване на споразумение за нормализиране на отношенията, както и плановете  за следващите стъпки и срещи, „за да се гарантира продължаването на преговорите“, поясни говорителят на Брюксел Мая Кочиянчич. \r\n***  Единственото реално решение на проблемите между Белград и Прищина е признаване на независимостта на Косово. Това е гледната точка на Тирана, изразена от министър-председателя на Албания Еди Рама, отбелязва скопското електронно издание  МКД . \r\n„Надявам се скоро да приключат преговорите, проявявам съчувствие и разбиране към усилията на президента (на Сърбия Александър) Вучич. Това са болезнени усилия за влизане в процеса и за намирането на решение. Моето мнение е, че единственото реално решение е пълното признаване, това е единственият начин да се разрешат кървавите конфликти и тежкото минало\", коментира Рама. \r\nАлбанският премиер допълни, че решението е в ръцете на двете страни. „Албания се интересува от решение, но никога не говорим от името на Косово, а в полза на Косово. Знам, че нашите възгледи не са приятни за слушане в Белград, но те са такива\", отбеляза Рама. \r\nЩо се отнася до арестите на сърбите на Косово и дали те са „крачка напред, две назад\" в преговорите за нормализиране на двустранните отношения, Рама заяви, че всичко зависи от това „как гледате на нещата“. \r\n„От сръбска гледна точка това е така, от тази на Прищина е обратното. Такова е отношението на Белград. Това просто означава, че диалогът не е лесен, всички тези събития са част от естествения път, който трябва да бъде изминат за помирение. Знам, че на приятеля ми, президента на Сърбия, не е лесно, но за него и мен е ясно, че не можем да останем в тази неуредена ситуация, в която и двете страни оставят проблема на нашите деца. След споразумението ще имаме различно бъдеще\", изрази увереност Рама. \r\n***  Германски съд издаде решение, съгласно което отстраненият от власт бивш каталунски лидер Карлес Пучдемон може да бъде екстрадиран в Испания, само ако Мадрид го разследва за корупция, а не за организирането на бунт, предава  AFP .  \r\n„Екстрадицията по обвинението за злоупотреба с публични средства е допустима, екстрадирането на обвинението за бунт е недопустимо\", стана ясно от изявление на върховния районен съд на провинция Шлезвиг-Холщайн. \r\nПучдемон бе задържан в Германия в края на март на основанието на европейска заповед за арест от Испания за ролята му в неуспешния опит за обявяване на независимост на Каталуния. \r\n***  Панос Каменос, председателят на коалиционния партньор в гръцкото правителство – „Независими гърци“, не променя позицията си, че Македония няма да стане член на НАТО и че договорът за името няма да бъде изпълнен, предава скопският телевизионен канал  „Сител“ , като се позовава на негово изявление пред гръцката информационна агенция ANA-MPA. \r\nГоворейки пред журналисти в Брюксел, министърът на отбраната на Гърция, който заедно с премиера Алексис Ципрас участва в срещата на върха на НАТО, подчерта, че Преспанският договор никога няма да бъде приложен, защото – съгласно думите му, парламентът в Атина няма да го ратифицира. Гражданите също не биха го приели, ако бъде организиран референдум по въпроса.  \r\n„Може да събират покани и да се снимат, но нямат шанс за влизане в НАТО, докато използват името „Македония“, категоричен бе Каменос.  \r\nПо отношение на това кога ще се проведат избори в Гърция, лидерът на „Независими гърци“ бе категоричен, че такива не трябва да бъдат очаквани, тъй като „докато скопският въпрос не е в парламента, гласуването ще се проведе в края на четиригодишния мандат“ на правителството. \r\n***  Опозиционната ВМРО-ДПМНЕ поиска оставката на министъра на външните работи Никола Димитров заради „дипломатическо фиаско“, предава  Радио „Свободна Европа“  в македонската си редакция.  \r\n„Македония не получи нито безусловна покана за НАТО, нито дата за началото на преговорите с Европейския съюз. Със СДСМ Македония преживя истинско дипломатическо фиаско\", се казва в съобщение от партията на Християн Мицковски, в което е дадена оценка за крах на дипломацията на управляващото правителство. Поради тази причина ВМРО-ДПМНЕ призовава за поемането на отговорност. „Тъкмо затова първа стъпка на управляващите е оставката на Никола Димитров, който заедно с (премиера) Зоран Заев доведе страната до задънена улица“, се казва още в текста, разпространен от опозиционната партия. \r\n***", "date": "2018.07.12", "title": "Преглед на международните новини до 13 часа (Агенция „Фокус“)"}
{"url": "http://www.focus-news.net/news/2018/07/12/2544567/svetlana-angelova-gerb-zastavame-zad-iskaniyata-na-minyorite-mozhem-da-priemem-promenite-v-kodeksa-za-sotsialno-osiguryavane-do-dve-sedmitsi.html", "text": "От ГЕРБ гарантираме, че заставаме зад исканията на миньорите. Това каза пред журналисти в парламента депутатът от ПГ на ГЕРБ Светлана Ангелова след среща със съкратените миньори от Бобов дол, предаде репортер на  Агенция „Фокус“ . „До две седмици можем да приемем промените в Кодекса за социално осигуряване, за да успокоим миньорите“, обяви тя. „Фактът, че сме внесли законопроекта и сме реагирали веднага показва, че разбираме проблемите им и сме за окончателното им решаване“, заяви Светлана Ангелова. „Не е проблем законопроектът да бъде приет до края на тази сесия, както по „бързата писта“ приехме промените в Закона за интеграция на хората с увреждания“, коментира тя. „Още в началото на юни депутати от ГЕРБ и „Обединени патриоти“  сме внесли промени в Кодекса за социално осигуряване, касаещи проблемите на миньорите от мина Бобов дол“, припомни Ангелова. „Касае се само за 80 човека, промените няма да доведат до допълнителни финансови средства“, уточни тя. „Във вторник от 11.30 часа предстои да се гледа на Национален съвет за тристранно сътрудничество. В сряда на редовно заседание от 14.30 часа законопроектът е включен като първа точка в дневния ред на социалната комисия“, посочи депутатът от ГЕРБ. „Поели сме ангажимент пред миньорите и той ще бъде изпълнен“, заяви Светлана Ангелова. \r\nБиляна ИВАНОВА", "date": "2018.07.12", "title": "Светлана Ангелова, ГЕРБ: Заставаме зад исканиятa на миньорите, можем да приемем промените в Кодекса за социално осигуряване до две седмици"}
{"url": "http://www.focus-news.net/news/2018/07/12/2544568/faz-horst-zeehofer-nastoyava-nay-kasno-do-avgust-da-ima-yasnota-za-sporazumeniyata-s-italiya-avstriya-i-gartsiya.html", "text": "Федералният министър на вътрешните работи на ФРГ Хорст Зеехофер (ХСС) бе категоричен, най-късно до началото на месец август трябва да яснота относно сключването на споразумения за връщане на мигранти с Италия, Австрия и Гърция, съобщава водещият национален ежедневник  Die Frankfurter Allgemeine Zeitung . \r\nПреди срещата с колегите си от страните от Европейския съюз в Инсбрук, лидерът на Християнсоциалния съюз (ХСС) сподели, че е „оптимист, че може заедно да успеем да решим проблема с вътрешната миграция“.  Същевременно Зеехофер призна, че очаква трудни преговори.  \r\nСлед разговор между вътрешните министри на Германия, Италия и Австрия стана ясно, че е постигнато съгласие за засилване на външните граници на Европа. Тереза Герова", "date": "2018.07.12", "title": "FAZ: Хорст Зеехофер настоява най-късно до август да има яснота за споразуменията с Италия, Австрия и Гърция"}
{"url": "http://www.focus-news.net/news/2018/07/12/2544561/d-r-daniela-daritkova-gerb-vazhno-e-priemaneto-na-zakonodatelni-merki-tselyashti-opazvane-na-zdraveto-na-grazhdanite-chrez-ogranichavane-na-shuma.html", "text": "Важно е приемането на законодателни мерки, целящи опазване на здравето на гражданите чрез ограничаване на шума. Това каза председателят на Здравна комисия и депутат от ГЕРБ д-р Даниела Дариткова по време на обсъждането на промените в Закона за защита от шума в околната среда, предаде репортер на  Агенция „Фокус“ . „Бих искала да поздравя вносителите на законопроекта и Министерството на здравеопазването, което с колаборация с вицепремиера Валери Симеонов успя да подготви текстове, които гарантират въздействие върху един от модифицируемите фактори на риска за човешкото здраве, защото въздействайки на тези фактори, ние може да подобрим показателите на общественото здраве“, каза д-р Дариткова.  \r\nТя посочи, че с общи усилия, въпреки заявените предложения, някои мнения, депутатите ще могат да намерят необходимата законодателна форма, за да облелкчат това добро намерение в една добра законодателна норма, която да позволи прилагането на мерките, гарантиращи опазването на здравето на хората.  \r\nДеница КИТАНОВА", "date": "2018.07.12", "title": "Д-р Даниела Дариткова, ГЕРБ: Важно е приемането на законодателни мерки, целящи опазване на здравето на гражданите чрез ограничаване на шума"}
{"url": "http://www.focus-news.net/news/2018/07/12/2544572/kyustendil-blizo-30-dushi-uchastvaha-v-informatsionna-sreshta-po-povod-vazmozhnostite-za-zapochvane-na-biznes-s-evropeyski-sredstva-v-grada.html", "text": "Близо 30 души участваха в информационна среща по повод възможностите за започване на бизнес с европейски средства в Кюстендил, предаде репортер на  Радио „Фокус” – Кюстендил . Срещата се проведе в офиса на Областен информационен център – Кюстендил. На нея бяха представени условията за кандидатстване по процедура ,,Насърчаване на предприемачеството“ по Оперативна програма „Иновации и конкурентоспособност” и условията на финансовия инструмент „Микрокредитиране със споделен риск”, средствата за който се предоставят от Оперативна програма „Развитие на човешките ресурси”. Беше посочено, че фирми, регистрирани след края на 2016 година, както и новорегистрирани фирми в определени сфери на икономическа дейност са допустими кандидати по първата процедура.  „Сред важните условия за допустимост по процедурата е предприемачът да притежава над 50% от предприятието, както и да няма повече от 10% участие в други действащи фирми. Предприемачите могат да кандидатстват за безвъзмездна финансова помощ от 50 000 лв. до 200 000 лв. за  изпълнение на дейности, свързани с реализиране на пазара на предприемаческата им идея. 80% е размерът на помощта по процедурата, останалите средства трябва да бъдат осигурени от кандидата”, каза Любомира Велинова, управител на Областен информационен център – Кюстендил. Приоритет по процедурата са проекти, подадени от жени – предприемачи, от лица, ненавършили 29 години и такива между 50 и 64-годишна възраст. Кандидати, регистрирани и кандидатстващи за изпълнение на проекти в област Кюстендил могат да получат максимум точки по критерия за регионална приоритизация. \r\nВенцеслав ИЛЧЕВ", "date": "2018.07.12", "title": "Кюстендил: Близо 30 души участваха в информационна среща по повод възможностите за започване на бизнес с европейски средства в града"}
{"url": "http://www.focus-news.net/news/2018/07/12/2544557/afp-germaniya-mozhe-da-ekstradira-karles-puchdemon-zaradi-obvineniya-v-koruptsiya.html", "text": "Германски съд издаде решение, съгласно което отстраненият от власт бивш каталунски лидер Карлес Пучдемон може да бъде екстрадиран в Испания, само ако Мадрид го разследва за корупция, а не за организирането на бунт, предава  AFP .  \r\n„Екстрадицията по обвинението за злоупотреба с публични средства е допустима, екстрадирането на обвинението за бунт е недопустимо\", стана ясно от изявление на върховния районен съд на провинция Шлезвиг-Холщайн. \r\nПучдемон бе задържан в Германия в края на март на основанието на европейска заповед за арест от Испания за ролята му в неуспешния опит за обявяване на независимост на Каталуния. Тереза Герова", "date": "2018.07.12", "title": "AFP: Германия може да екстрадира Карлес Пучдемон заради обвинения в корупция"}
{"url": "http://www.focus-news.net/news/2018/07/12/2544573/ivaylo-kalfin-abv-iskaniyata-na-tramp-ne-sa-partnyorski-razhodite-za-otbrana-na-darzhavite-ot-nato-chesto-predstavlyavat-ogromen-prihod-za-amerikanskata-ikonomika.html", "text": "Темата, свързана с финансирането на НАТО, е стара и дори и в момента няма нищо ново като елемент в нея. Всъщност американският президент Доналд Тръмп си направи една прекрасна подготовка за срещата с Владимир Путин, която предстои. С това на практика се изчерпи неговото участие на срещата на върха на НАТО. Разклащайки НАТО, разклащайки ЕС, нещо, което той общо взето прави от началото на мандата си, не може да направи нищо друго освен да достави огромно удоволствие на неговия руски партньор. Това заяви в ефира на Нова телевизия членът на НС на АБВ Ивайло Калфин. Той бе категоричен, че в основата на исканията на Тръмп стоят икономически интереси, които движат колелото на американската индустрия, за което има редица явни доказателства. „Средствата за отбрана на различните държави няма как да бъдат сравнени. Например България не инициира и не участва във военни конфликти далеч извън територията си. Така че няма как ние да си сравняваме разходите за отбрана например с тези на  американците, които са навсякъде по света. Има обаче един друг важен въпрос, който трябва да се постави и на американския президент, и на други държавни глави на страните членки на НАТО. Разходите за отбрана за страни като България са износ на брутен продукт, защото ние почти всичко внасяме, с изключение на заплатите на военнослужещите. Докато разходите за отбрана са приход за американската икономика и за тези, които произвеждат оръжия. Виждаме как им процъфтява военната индустрия с тези конфликти по света. Това не е партньорско и не е справедливо\", категоричен беше той.  \r\nИвайло Калфин даде пример и с други инициирани от САЩ системи за сигурност, които вливат милиарди от източноевропейските държави във военната индустрия на САЩ и други страни. „Източна Европа харчи средства за отбрана с неясен ефект. Преди години например имаше едно американско искане за противоракетен щит, който в крайна сметка се разположи в Румъния и Полша, където двете страни се оказа, че ще платят огромни средства за монтиране на американски системи, ракети, радари и т.н. Тогава имаше искане и към България, но страната ни отказа. Тези системи не са за защита от Русия, тогава се говореше, че са за защита от Иран, от различни терористични групировки и т.н. Трябва обаче да е ясно, че това струва милиарди на източноевропейските държави, и то милиарди, които общо взето влизат в американската икономика“. \r\nВ заключение Калфин коментира и скандала между Тръмп и Меркел, свързан с доставките на газ за Германия от Русия и газопровода „Северен поток 2“. „Сега разговорът между Тръмп и Меркел беше оголен откъм съдържание до крайност. Той се сведе до това американският президент да каже: „Ние ви пазим от Русия“. Или иначе казано: „Ние ще  ви пазим от Русия, но вие ще си купувате нашия шистов газ, който обаче е по-скъп“. На което германската канцлерка му отговори, че Германия е държава, която си взема сама решенията. Тук сме свидетели на някаква форма на колониално отношение от страна на САЩ, защото те казват: „Ние ще си държим войските, но вие ще си купувате нашия продукт, няма значение, че е по-скъп“. Това няма нищо общо с партньорството и със съвместната отбрана, заложени в основата на НАТО“.", "date": "2018.07.12", "title": "Ивайло Калфин, АБВ: Исканията на Тръмп не са партньорски, разходите за отбрана на държавите от НАТО често представляват огромен приход за американската икономика"}
{"url": "http://www.focus-news.net/news/2018/07/12/2544562/deputatite-vavedoha-na-parvo-chetene-zabrana-za-shum-na-otkrito-i-v-blizost-do-zhilishtni-sgradi-ot-2300-do-800-chasa.html", "text": "Народните представители приеха на първо четене промени в Закона за защита от шума в околна среда, инициирани от вицепремиера Валери Симеонов, предаде репортер на  Агенция „Фокус“ . „За“ гласуваха 127 народни представители, 17 бяха „против“, а 10 се въздържаха. Промените регламентират забрана за озвучаване на открити площи от 23.00 до 8.00 часа, с изключение на гари, автогари и аерогари. За същия период се въвежда забрана за шумни дейности в обекти в близост до жилищни сгради. Законът изисква озвучаването на откритите площи да става само с озвучителни средства с монтирани автоматични регулатори, контролиращи нивото на звука така, че да не се допуска еквивалентно ниво на шум над нормативно определените гранични стойности. С промените размерът на санкциите се увеличава почти двойно. Общински мероприятия са освободени от въведените ограничения. В законопроекта се определя редът за издаване на разрешителни за работно време от общините. Предвижда се РЗИ да издават становище като част от процедурата. В периода със забрана контролът се възлага на МВР. Полицията ще има правомощие да прекратява нарушенията и да налага административните наказания.  \r\nБиляна ИВАНОВА", "date": "2018.07.12", "title": "Депутатите въведоха на първо четене забрана за шум на открито и в близост до жилищни сгради от 23.00 до 8.00 часа"}
{"url": "http://www.focus-news.net/news/2018/07/12/2544575/nikola-dimitrov-v-intervyu-za-die-welt-ne-mozhe-balkanite-da-badat-izpolzvani-za-otblaskvaneto-na-bezhantsite-ako-ne-sa-chast-ot-es.html", "text": "Балканите са остров в средата на Европейския съюз – държавите там не може да бъдат използвани за отблъскването на бежанците. Това заяви министърът на външните работи на Македония Никола Димитров в интервю за водещия германски национален ежедневник  Die Welt , дадено в рамките на двудневната среща на върха на страните от НАТО в Брюксел, на която делегация на Скопие бе поканена за получаване на покана за започване на преговорите за членство в Алианса.  \r\nКоментирайки ролята на европейските държави в закриването на т.нар. Балкански маршрут за бежанците, Димитров потвърди, че към настоящия момент ситуацията на полуострова с мигрантите е коренно различна. „Да, броят им пада. Имаме два транзитни центъра – единият е в северната част на страната, другият – в южната. Получавам отчети ежедневно. Цифрите са намалели значително“, увери първият дипломат на Скопие.  \r\nПо повод плановете на Берлин за сключване на двустранни споразумения за връщане на мигранти, македонският външен министър припомни, че страната му е транзитна и много малко хора биха искали да кандатстват за убежище в нея. „Бежанският проблем се превърна в толкова голямо предизвикателство, защото нямаме глобално решение. Дори общоевропейското само по себе си не е достатъчно. Всяко национално, едностранно действие е обречено на провал. Лесно е някои политици да обещават на хората прости решения чрез затваряне на границите и изграждане на стени. Те обещават добрите стари времена. Но не можете да намерите решение, ако не гледате по-далеч от носа си. Само в сътрудничество и помощ за страните на произход можем да бъдем в сигурност Европа. Ето защо трябва да направим нещо в Сирия. Може да отнеме време и политически кариери, но един ден ще имаме обща политика на ЕС“.  \r\nДимитров не пропусна да коментира идеята за създаване на постоянни центрове за предоставяне на убежище в Македония. „Вече имаме два транзитни центъра. Засега информациите за създаване на такива центрове в нашия регион са само спекулация. Никога не сме получавали официална молба.  Балканите са остров в средата на ЕС. Не можете да помолите страните от този остров да поемат подобна тежест, ако не са част от ЕС. Мисля, че ще бъдем много твърди по този въпрос. Ще изпълним нашето – ще покажем пълната си солидарност, но когато станем член на ЕС. Не може да използвате нас, Балканите, за отблъскване на бежанците. Както казахме, ние сме остров, транзитна страна. Който пристигне при нас, идва от държава от ЕС “, поясни ръководителят на македонската дипломация.  Тереза Герова", "date": "2018.07.12", "title": "Никола Димитров в интервю за Die Welt: Не може Балканите да бъдат използвани за отблъскването на бежанците, ако не са част от ЕС"}
{"url": "http://www.focus-news.net/news/2018/07/12/2544563/sofiyskiyat-apelativen-sad-potvardi-osvobozhdavaneto-pod-garantsiya-na-bivshiya-nachalnik-na-patna-politsiya-blagoevgrad.html", "text": "Софийският апелативен съд потвърди паричната гаранция на бившия началник на „Пътна полиция“ – Благоевград ст. инсп. Данаил Стоицов. Това съобщи за  Радио „Фокус“ – Пирин  адвокатът на обвиняемия Иван Чолаков. След превеждане на определената сума, която е в размер на 10 000 лева и приключване на необходимите законови срокове и процедури Стоицов ще бъде освободен от ареста. \r\n„Фокус“ припомня: \r\nСлед специализирана акция на сектор „Вътрешна сигурност“ и Специализираната прокуратура в „Пътна полиция“ – Благоевград, която се проведе на 22 май, бяха повдигнати обвинения на трима души. Единият е Данаил Стоицов, тогава заемащ длъжността началник на сектор „Пътна полиция“ при ОДМВР – Благоевград, на когото са повдигнати обвинения за вземане на подкуп, използване на служебно положение, незаконно държане на огнестрелно оръжие и превишаване на правата си, чрез осигуряването на полицейски конвой за движението на тежкотоварна машина с извънгабаритна техника. Ст. инсп. Стоицов е в ареста от акцията до момента. Миналата седмица Окръжен съд  – Благоевград и по-специално съдия Диана Узунова измениха мярката му от „Задържане под стража“ в „Парична гаранция“, която влиза в сила от днес след произнасяне на софийските магистрати. \r\nДругото лице, което е привлечено като обвиняем е Бойко Шарков. Неговото обвинение е за подкуп, в който е участвал като помагач, улеснил е умишлено обвиняемият Данаил Стоицов да поиска и получи от различни лица подкуп. Бойко Шарков е освободен с парична гаранция в размер на 7000 лв. \r\nТретият обвиняем е Никола Доганджийски, който според обвинението умишлено е улеснил ст. инсп. Стоицов да приеме пари, вещи и услуги с имуществен характер. Той създал условия за намиране на лица, желаещи да регистрират и идентифицират пътни превозни средства, както в гр. Благоевград, така и в и пунктовете за регистрация на ППС в РУ – Петрич и РУ – Гоце Делчев. \r\nВ нарушение на утвърдените правила били предоставяни регистрационни номера за МПС и ремаркета, теглени от тях, с комбинация от цифри по желание. Никола Доганджийски провеждал срещи и преговори, лично участвал в тях, както и уговарял размера на подкупа. Третият обвиняем е с определена парична гаранция в размер на 6000 лв. \r\nЛивия НИНОВА", "date": "2018.07.12", "title": "Софийският апелативен съд потвърди освобождаването под гаранция на бившия началник на „Пътна полиция“ – Благоевград"}
{"url": "http://www.focus-news.net/news/2018/07/12/2544574/yambol-protestirashti-zhivotnovadi-sa-blokirali-patya-kam-chetirite-yambolski-sela-kadeto-ima-ognishta-na-chuma-po-drebnite-zhivotni.html", "text": "Протестиращи животновъди са блокирали пътя към четирите ямболски села Шарково, Воден, Крайново и Странджа, където има огнища на чума по дребните животни, предаде репортер на  Радио „Фокус“ – Сливен . Животновъдите заплашват да държат пътя затворен, докато не бъде отменена заповедта за унищожаване на 1700 животни. Те са подали и жалба до прокуратурата, с която настояват за проверка на законността на тази заповед. Протестът е насрочен и срещу размера на обезщетението, което се полага заради евтанизирани животни. \r\nЛюдмила ЙОРГОВА", "date": "2018.07.12", "title": "Ямбол: Протестиращи животновъди са блокирали пътя към четирите ямболски села, където има огнища на чума по дребните животни"}
{"url": "http://www.focus-news.net/news/2018/07/12/2544576/v-narodnoto-sabranie-e-izlozhen-originalat-na-konstitutsiyata-grazhdanite-shte-mogat-da-go-vidyat-v-denya-na-otvoreni-vrati-na-14-yuli.html", "text": "В Народното събрание е изложен оригиналът на Конституцията, приета от Седмото велико народно събрание на 12 юли 1991 г., и е представена фотоизложба със знакови моменти от гласуването на основния закон. Ескпозицията откри председателят на парламента Цвета Караянчева. Тя покани гражданите да посетят Народното събрание в Деня на отворени врати – 14 юли 2018 г., от 10.00 до 16.00 часа. Това съобщиха от пресцентъра на  Народното събрание . \r\nПредседателят на парламента отбеляза, че приетата преди 27 години Конституция е осигурила демократичното развитие на България. В нея са заложени демократичните принципи на управление като разделение на властите, политически плурализъм, правата на личността и правото на собственост, посочи Цвета Караянчева. По думите й основният закон е станал символ на новия път, по който България тръгна – към изграждането на демократична и правова държава.  \r\nПредседателят на Народното събрание посочи, че Конституцията е  създала среда и условия, за да може страната ни да реализира стратегическите си цели, свързани с успешното интегриране в евроатлантическите институции. Именно във връзка с интеграцията в ЕС бяха направени и промени в Конституцията и България постигна най-големия си успех, като стана част от обществото на модерните държави, от общност на свобода, солидарност и демокрация, допълни Цвета Караянчева. Тя отбеляза, че пред българските граждани са се открили нови възможности – да пътуват, да работят, да получават образование във всяка страна-членка на ЕС.  \r\nЦвета Караянчева припомни, че дните на приемането на Конституцията са били свързани с противоречия, напрежение, разделение.  \r\nТя благодари на Държавна агенция „Архиви“, че е предоставила оригинала на Конституцията и посочи, че снимките от изложбата на фоторепортера Велислав Николов представят емоциите и вълненията, съпътстващи гласуването на основния закон на съвременна България.", "date": "2018.07.12", "title": "В Народното събрание е изложен оригиналът на Конституцията, гражданите ще могат да го видят в Деня на отворени врати на 14 юли"}
{"url": "http://www.focus-news.net/news/2018/07/12/2544577/valetina-zartova-iss-sred-problemite-v-razvitieto-na-planinskite-rayoni-sa-obezlyudyavane-silnata-ikonomicheska-izostanalost-i-dostapat-do-kachestveni-publichni-uslugi.html", "text": "Сред проблемите в развитието на планинските райони са обезлюдяване, силната икономическа изостаналост и достъпът до качествени публични услуги. Това Валентина Зартова, член на ИСС от група 1 – работодатели и председател на Комисията по регионална политика, устойчиво развитие и околна среда  пред  Агенция „Фокус“ .  „На 6 юли ИСС прие становище на тема „Планинските и полупланински райони в България – проблеми и възможности за развитие”, тъй като вижда потенциала им за икономическото развитие на страната“, разказа Зартова.  \r\n„В резултат на проведените от ИСС съвместно с Националното сдружение на общините регионални кръгли маси в няколко планински общини, посветени на образованието и заетостта на младите хора, констатирахме много общи проблеми, касаещи инфраструктурата и качеството на живот на хората от тези общини. Не на последно място причината да обърнем внимание на темата е протичащият процес на формиране на политиките и програмите за следващия програмен период и препоръките на Европейския парламент в резолюцията му относно планинските райони“, обясни тя.  \r\nВалетина Заркова допълни, че проблемите в развитието на планинските райони са добре известни, но с течение на времето се променят мащабите на тяхното негативно проявление. Заркова откри следните основни проблеми, които са специфични за българските райони: „На първо място е обезлюдяването и депопулацията на населението, които са в много по-висока степен отколкото в останалите райони на страната. За последните 30 години населението в тези райони е намаляло с почти 40%, като половината от планинските общини губят 2/3 от своя човешки потенциал“. „На следващо място са проблемите, свързани със силната икономическа изостаналост и критичното състояние на общинската пътна мрежа, което води до нарастване на регионалните различия. Един от най-болезнените проблеми за хората от тези общини е достъпът до качествени публични услуги и особено до услугите в сферата на здравеопазването, образованието и културата. В редица отдалечени села няма лекар, аптека и магазин за доставяне на основни хранителни продукти, даже и хляб“, коментира още тя. \r\nЗаркова добави, че ИСС предлага някои конкретни мерки, които биха създали благоприятна среда за развитие на планинските райони в страната. „Основното е да се разработи и приеме Интегрирана стратегия за устойчиво развитие на планинските и полупланински райони в България, която да включва и създаване на подкрепяща среда за развитие на планинските предприемачи. Същевременно е необходимо държавата цялостно да преразгледа стандартите и разпределителните механизми за държавните трансфери, като се отчетат по-високите разходи за предоставяне на услуги в планинските и полупланински общини‘, добави тя.  Пълния текст на интервюто четете по-късно в „Мнение”", "date": "2018.07.12", "title": "Валетина Зартова, ИСС: Сред проблемите в развитието на планинските райони са обезлюдяване, силната икономическа изостаналост и достъпът до качествени публични услуги"}
{"url": "http://www.focus-news.net/news/2018/07/12/2544578/aktsenti-v-predavaneto-sas-slavnata-2-ra-trakiyska-diviziya-za-chestta-na-balgariya-po-radio-fokus-plovdiv.html", "text": "В предаването „Със славната 2-ра Тракийска дивизия – За честта на България“ по Радио „Фокус”- Пловдив днес ще говорим за Илинденско-Преображенското въстание от 1903 г.. Въстанието е апотеоз в революционното движение за освобождение и обединение на българския народ в неговите етнически граници. По темата ще чуем доц. д-р Петър Ненков, военен историк. \r\nКарлово ще отбележи 181 години от рождението на Васил Левски. 27-ят народен събор и Празник на Карлово започва на 17 юли, вторник от 11.00 часа, с откриването на изложбата „Издания за Васил Левски” от фонда на Историческия музей, където е подредена изложбата. С директора на Историческия музей в Карлово Мария Деянова ще говорим за Левски, за карловци и града, който дава редица големи имена за историята ни. Ще чуем и кмета на Карлово д-р Емил Кабаиванов, който ще ни каже какво е чувството да работиш и живееш в град, в който се е родил и великият Левски. \r\nПредаването „Със славната 2-ра Тракийска дивизия – За честта на България“ се излъчва всеки четвъртък, от 15.00 до 16.00 часа. Водещ на предаването е Цветана Тончева.", "date": "2018.07.12", "title": "Акценти в предаването „Със славната 2-ра Тракийска дивизия – За честта на България“ по Радио „Фокус” - Пловдив"}
{"url": "http://www.focus-news.net/news/2018/07/12/2544582/starshi-komisar-nikolay-dimov-od-mvr-smolyan-po-2-3-signala-svarzani-s-agresiya-na-psihichno-bolni-hora-postapvat-v-politsiyata-za-sedmitsa.html", "text": "Ежедневно се сблъскваме със случаи на агресия от страна на психично болни хора и това е голям проблем за обществото. Поне по 2-3 сигнала на седмица за проблеми, предизвикани от тях, се получават в полицията в Смолян. Това каза за  Радио „Фокус“ – Смолян  старши комисар Николай Димов, директор на Областната дирекция на МВР – Смолян. По думите му процедурата е доста сложна при задържането им. Единият начин е по доброволен път тези хора да се подложат на лечение в специализирано заведение, но е трудно, защото те трябва да осъзнаят, че са болни. „Трудно отиват доброволно на лечение, а ако отидат доброволно, те може още на следващия ден да си тръгнат оттам. Вторият начин е принудително да бъдат настанени в болница, но в тези случаи трябва да има доказани предпоставки, че те са опасни за себе си и околните. А принудителното настаняване става с решение на съда на открито заседание“, поясни ст. комисар Димов. \r\nТой уточни, че сигналите, които се подават в полицията са най-вече от битов характер. Психично болните проявяват агресивно поведение към близки и съседи, правят скандали, повреждат имуществото, отправят заплахи. Въпреки това те не носят наказателна отговорност за деянията си, подчерта директорът на полицията. \r\nТой припомни, че преди няколко години в област Смолян има регистрирани и сериозни престъпления, извършени от психично болни хора. „В община Баните една жена направи палеж, друга от село Загражден уби мъжа си, а мъж от Рудозем буквално насече баща си. Тези, които са регистрирани в психодиспансера в Устово по Закона за спешната психиатрична помощ, може да ги приведем там веднага“, допълни ст. комисар Димов. Той посочи, че в повечето случаи след решение на съда, психично болните, които са извършили тежките престъпления се освобождават чрез налагане на медицински мерки. „Безпомощни сме, защото нямаме помещения, в които да ги задържаме, капацитетът е ограничен. Това е тежък национален проблем, а в повечето от случаите близките им оттеглят първоначално подадените срещу тях жалби“, обобщи ст. комисар Димов. \r\nНели ГЕРГЬОВСКА", "date": "2018.07.12", "title": "Старши комисар Николай Димов, ОД МВР – Смолян: По 2-3 сигнала, свързани с агресия на психично болни хора, постъпват в полицията за седмица"}
{"url": "http://www.focus-news.net/news/2018/07/12/2544581/bsp-dava-na-konstitutsionniya-sad-uvelichenieto-na-taksite-v-administrativnoto-pravorazdavane.html", "text": "Ще се противопоставим категорично на увеличението на таксите в административното правораздаване като го атакуваме пред Конституционния съд. Това каза на брифинг в Народното събрание депутатът от ПГ на БСП Явор Божанков, предаде репортер на  Агенция „Фокус“ . „Промените, които се извършват в административното правораздаване са много, в повечето случаи в правилната посока. То се нуждае от осигуряване“, обясни той. „Има и такива, при които губим баланса между ускоряване и правото и достъпа на гражданите до правосъдие. Именно такава промяна е увеличаването на таксите в административното производство. Те се увеличават до 900 пъти“, изтъкна Явор Божанков. „Например за една касационна жалба от юридическо лице таксата се увеличава от 25 на 370 лева. Това е 14 пъти. За едно обжалване при материален интерес на юридическо лице от 5 лева на 4500 лева, това е увеличаване до 900 пъти“, обясни депутатът. „До момента признаваме, че таксите бяха ниски и не покриваха разходите. Това е проблем за правосъдието ни, но в България правният принцип казва, че всяка такса трябва да покрива определен разход“, коментира Явор Божанков. „Няма да преувеличим, ако кажем, че таксите се определят с гледане в тавана“, обяви той. „Ако вземем предвид изключително ниските доходи на гражданите, можем да твърдим, че увеличението ще ограничи от правосъдие много български граждани“, заяви депутатът от левицата. „До момента всяка несправедлива такса можеше да се атакува в съда от гражданите. С въвеждането на таксите в закон, те вече могат да се обжалват само пред Конституционния съд“, каза още той. \r\nБиляна ИВАНОВА", "date": "2018.07.12", "title": "БСП дава на Конституционния съд увеличението на таксите в административното правораздаване"}
{"url": "http://www.focus-news.net/news/2018/07/12/2544580/stanislav-stanev-sofiyska-voda-okolo-1-mlrd-lv-sa-neobhodimi-spored-nas-za-tsyalostna-kanalizatsiya-na-stolitsata.html", "text": "Необходими са около 1 млрд. лв. за цялостна канализация, но няма как да се случи в рамката на година или две. Това каза пред журналисти Станислав Станев - директор на дирекция „Експлоатация и поддръжка” към „Софийска вода”, по време на демонстрация на дейността по поддръжката и почистването на канализацията, предаде репортер на  Агенция „Фокус” . „Очакванията са, че са необходими огромни инвестиции, за да се изгради канализация в цяла София. В момента Столична община кандидатства за инвестиции по ОП „Околна среда“ очакванията са около 400 млн. лв. да бъдат вложени във ВиК инфраструктурата, основно канализация. „Софийска вода“ подпомага като асоцииран партньор. Съдействаме на общината с приоритетните зони според нашите виждания. Необходими са около 1 млрд. лв. за цялостна канализация, но няма как да се случи в рамката на година или две. Това са огромни строителни проекти, които трябва поетапно да се вършат“, коментира Станев. По думите му планът да се инвестират 400 млн. лв. също е много амбициозен и ще доведе до съществени подобрения в неканализираните райони. „Ще се изграждат големи съоръжения и в момента има консултант, който извършва прединвестиционните проучвания. Приоритетите са: разширение на канализацията, качествено пречистване на отпадъчните води, решение на утайките, които в момента се използват в земеделието, но те са голям обем и в бъдеще е необходимо да се предвиди инсталация за тяхното оползотворяване и редица водни проблеми, които тепърва трябва да се решават. Местата, в които няма канализация, са извън компактния град – зоните „Бояна“, „Симеоново“, „Драгалевци“, населените места извън София (селата в крайградските райони). Там са нуждите за изграждане на канализационна мрежа и на пречиствателни станции в по-отдалечените места“, посочи той и уточни, че кв. „Манастирски ливади“ има канализация, но тя не е довършена. „Там има няколко основни колектора, върху които в момента разсъждаваме. Те трябва да се изградят, за да могат всички нови постройки да бъдат надеждно свързани към мрежата и да няма там проблеми“, каза още Станислав Станев. \r\nЛюба АЛЕКСИЕВА", "date": "2018.07.12", "title": "Станислав Станев, „Софийска вода”: Около 1 млрд. лв. са необходими според нас за цялостна канализация на столицата"}
{"url": "http://www.focus-news.net/news/2018/07/12/2544586/sport-stefka-kostadinova-shte-se-sreshtne-s-tomas-bah-v-moskva.html", "text": "Председателят на БОК Стефка Костадинова ще се срещне с президента на Международния олимпийски комитет Томас Бах по време на своята визита в Москва. Световната рекордьорка в скока на височина ще пристигне в руската столица по покана на Организационния комитет и лично на президента на Руския Национален олимпийски комитет и ще бъде сред официалните гости на финала на футболния Мондиал в неделя. \r\nВенцислав ДРАГОМАНОВ", "date": "2018.07.12", "title": "Спорт: Стефка Костадинова ще се срещне с Томас Бах в Москва"}
{"url": "http://www.focus-news.net/news/2018/07/12/2544584/kyustendil-za-18-yuli-e-nasrocheno-zasedanie-na-oblastnata-epizootichna-komisiya.html", "text": "За 18 юли е насрочено заседание на областната епизоотична комисия в Кюстендил. Това съобщи пред журналисти Райчо Цветин, зам.-областен управител на Кюстендил, предаде репортер на  Радио „Фокус” – Кюстендил . В рамките на заседанието ще бъдат обсъдени предприетите мерки, касаещи недопускане на навлизане на заболявания по животните в региона. Ще бъдат обсъдени и темите с изоставените коне в Осоговска планина и кравата Пенка. В рамките на заседанието ще бъде дискутирана и темата със загиналите животни по пътищата. На срещата ще бъде актуализиран и съставът на епизоотичната комисия. Според Райчо Цветин вече е решен проблемът със съществуването на нерегламентирани пазари за животни. Проблемът е решен, чрез постоянно присъствие в пазарните дни на общински служители и ветеринарни експерти, които могат да налагат глоби. \r\nВенцеслав ИЛЧЕВ", "date": "2018.07.12", "title": "Кюстендил: За 18 юли е насрочено заседание на областната епизоотична комисия"}
{"url": "http://www.focus-news.net/news/2018/07/12/2544585/dnevna-i-noshtna-karta-za-gradskiya-transport-v-stolitsata-veche-mozhe-da-se-kupi-chrez-mobilen-telefon.html", "text": "От днес, 12 юли, дневната и нощната карти за всички линии на градския транспорт вече могат да бъдат закупени и да се ползват чрез мобилен телефон, съобщиха от пресцентъра на  Център за градска мобилност . \r\n\"Наред с инвестициите, които правим за модернизиране на градския транспорт, изисквам от „Центъра на градска мобилност“ да работи активно и за подобряване на обслужването на гражданите и условията на пътуване в градския транспорт\". Това каза кметът на София Йорданка Фандъкова, която демонстрира ползването на новото мобилно приложение в метрото. На представянето присъстваха и зам.-кметът по направление транспорт и транспортни комуникации Евгени Крусев, изпълнителният директор на „Метрополитен“ проф. Стоян Братоев и изпълнителният директор на „Център за градска мобилност“ Христиан Петров. \r\nПървите 1000 карти, закупени със смс днес, ще бъдат безплатни за гражданите и платени от А1 България. Важно е да се знае, че при купуването на карта със СМС (SMS) се заплаща само цената на избраната карта, а СМС-ът таксува по абонаментния план с оператора. В момента операторът е А1 България, като се очаква до няколко седмици да се включат и другите мобилни оператори. \r\nМожете да закупите картата непосредствено преди да влезете в метрото. Необходими са 45 секунди за валидиране, каза изпълнителният-директор на ЦГМ Христиан Петров. \r\nПроверката се извършва от контрольори, които сканират QR код. Контрольорите виждат в реално време, кога сте закупили картата. \r\nЗакупуването на превозни документи чрез мобилен телефон спестява време за търсене на пункт или търговец за продажба на карти. \r\nКакво трябва да направите: \r\n1. Необходимо е да се регистрирате с ваш имейл на sofia.mpass.bg. \r\n2. Влизате в системата и виждате 2 опции за закупуване на избраната от Вас карта: \r\n- чрез дебитна/кредитна карта. В случая няма значение коя е банката издател, както и не дължите никакви допълнителни такси. Заплащате единствено и само 4 лева за дневна карта или 2 лева за нощна (може да закупите и двете). \r\n- чрез мобилен оператор (в момента това е А1, но в срок от няколко седмици услугата ще се предлага и от останалите мобилни оператори). Отново заплащате само цената на избраната карта, а СМС-ът Ви се таксува по абонаментния план с оператора. \r\n3. Получавате QR код, който е Вашата “карта“. Необходимо е да го сканидарате на входа на метрото, за да влезете на перона. За пътуване в наземния транспорт е необходимо да го покажете при проверка на контрольора или кондуктора, който проверява валидността на картата.", "date": "2018.07.12", "title": "Дневна и нощна карта за градския транспорт в столицата вече може да се купи чрез мобилен телефон"}
{"url": "http://www.focus-news.net/news/2018/07/12/2544583/stanislav-stanev-sofiyska-voda-stroitelite-imat-nay-tezhak-efekt-varhu-kanalizatsiyata.html", "text": "Строителите имат най-тежък ефект върху канализацията, защото например, когато има бетонови работи, понякога остатъците от бетоновата смес не могат да се върнат обратно в базата, те се отмиват в най-близката шахта. Това каза пред журналисти Станислав Станев - директор на дирекция „Експлоатация и поддръжка” към „Софийска вода”, по време на демонстрация на дейността по поддръжката и почистването на канализацията, предаде репортер на Агенция „Фокус”. „Това впоследствие се втвърдява и остава като препятствие, което след това трябва да влизаме и разрушаваме с различни оборудвания. Работим съвместно със столична община, така че при пан-схемите за териториите при новите градоустройствени процедури, да се предвиждат по-големи диаметри, както сега на ул. „Иван Вазов“ се изгражда колектор, който да може да поеме по-големите водни количества от централната градска част“, обясни Станислав Станев. \r\nЛюба АЛЕКСИЕВА", "date": "2018.07.12", "title": "Станислав Станев, „Софийска вода”: Строителите имат най-тежък ефект върху канализацията"}
{"url": "http://www.focus-news.net/news/2018/07/12/2544589/pernik-uchenie-za-reaktsiya-pri-bedstveno-polozhenie-beshe-razigrano-dnes-v-promishlenata-zona-na-bivshiya-tsimentov-zavod.html", "text": "Истинско бедствено положение беше разиграно днес в промишлената зона на бившия циментов завод. В учението, при което бяха демонстрирани тежки ситуации при земетресение от 6,1 по Рихтер с частични разрушения участва кметът Вяра Церовска и екипът й. Това съобщиха от пресцентъра на  Община Перник . \r\nИнцидентът за тежката ситуация беше съобщен от дежурния в Община Перник, при което по-най бързия начин кметът Вяра Церовска изпрати Заповед до Оперативния център на Пожарната за събиране на щаба и доброволното формирование. Под ръководството на градоначалника беше свикан Щабът за изпълнение на общинския план за защита при бедствие и обявено бедствено положение. \r\nВ рамките на учението кметът и екипът й отидоха на разрушенията в промишлената зона на бившия циментов завод.Те наблюдаваха демонстрации как под отломките са затиснати работници, които не са могли да се евакуират. Беше разигран и пожар вследствие на разлив на гориво, предизвикан от пробив на тръбна и спирателна арматура на площадката на цех за производство на биодизел, имаше работник, който беше леко пострадал и спасен.  \r\nСпасителната акция беше заснета и контролирана от Оперативния щаб чрез дрон. По този начин при подобни акции ситуацията може да бъде следена директно от институциите.  \r\nКметският екип разигра и позиция за намаляване на риска от поражение на стената на язовир „Студена“ при следващи вторични трусове. Беше взето решение от общинския щаб за контролирано изпускане на водоема, вследствие на което възникна опасност от заливане на махала „Делниче“ в град Батановци, което породи необходимост от изграждане на предпазни диги. \r\nПо думите на специалистите за първи път в общината се провежда учение в такъв мащаб и координация. Кметът Вяра Церовска заяви, че в такива ситуации са най-важни превенцията и отработването на координацията. \r\n„Няма нищо по-добро от това в спокойно време да се направят тренировки. Учението мина много добре и по план. В такива моменти се разчита много на кметовете на населени места и на медиите за своевременното информиране на населението за ситуацията“, сподели кметът и благодари за добрата координация и организация на представителите на Главна дирекция и Регионална дирекция - „Пожарна безопасност и защита на населението“, на Общинския щаб и на пожарникарите от Враня и Лесковац.", "date": "2018.07.12", "title": "Перник: Учение за реакция при бедствено положение беше разиграно днес в промишлената зона на бившия циментов завод"}
{"url": "http://www.focus-news.net/news/2018/07/12/2544588/episkop-sioniy-igumen-chudotvorniyat-obraz-na-sveta-bogoroditsa-troeruchitsa-v-troyanskiya-manastir-pomaga-na-bolni-hora-i-bezdetni-semeystva.html", "text": "Чудотворният образ на Света Богородица „Троеручица“ в Троянския манастир помага на болни хора и бездетни семейства. Това каза за  Радио „Фокус“ – Велико Търново  игуменът на светата обител епископ Сионий. Той подчерта, че от пристигането на иконата в Троянската обител, през 1600 година, до ден днешен има множество свидетелства за чудотворната й сила. „Много хора свидетелстват за нейната благодатна помощ за изцеление, за намиране на път на хора, които са се объркали в този живот по някакъв начин и са били изкушени, и за много други неща, които съпътстват в изпитание и страдание съвременния човек“, посочи епископ Сионий. Той допълни, че проявлението на чудотворния образ на Пресвета Богородица в последно време е благославяне на майки, които нямат деца. „Нейното благословение към молещите се бездетни родители е осезаемо особено силно днес, което говори за постоянната грижа на Божията майка за всички нас. В тези дни, в които живеем, все повече български семейства и все повече европейски семейства нямат деца и проявяването на Божията закрила и милостта на Божията майка е именно в тази насока – да подкрепи, да благослови, да опрости и да дари с чадо тези бездетни семейства. Нейната сила е регистрирана многократно, както в миналото, така и сега, и ние се радваме и до ден днешен да кръщаваме деца, които са се родили чрез благодатното действие на тази света икона“, допълни игуменът на Троянската обител. \r\nНадежда КРЪСТЕВА", "date": "2018.07.12", "title": "Епископ Сионий, игумен: Чудотворният образ на Света Богородица „Троеручица“ в Троянския манастир помага на болни хора и бездетни семейства"}
{"url": "http://www.focus-news.net/news/2018/07/12/2544587/burgas-shofyor-s-nad-3-promila-alkohol-e-ustanoven-pri-politseyska-proverka-v-s-gramatikovo.html", "text": "Шофьор с над 3 промила алкохол е установен при полицейска проверка в с. Граматиково, съобщиха от пресцентъра на  ОДМВР - Бургас . Снощи около 23.20 ч. в с. Граматиково, служители от Районно управление – Малко Търново спрели за проверка лек автомобил \"Опел Астра\", с бургаска регистрация, управляван от 28-годишния И.И. от Гълъбово, като констатирали, че същият шофира след употреба на алкохол с концентрация – 3,02 промила, след като е бил осъден с влязла в сила присъда по чл. 343 Б, ал. 1 от НК (шофиране след употреба на алкохол над 1,2 промила). И.И. е задържан за срок до 24 часа. По случая е образувано бързо полицейско производство.", "date": "2018.07.12", "title": "Бургас: Шофьор с над 3 промила алкохол е установен при полицейска проверка в с. Граматиково"}
{"url": "http://www.focus-news.net/news/2018/07/12/2544595/intenziven-na-izhod-e-trafikat-na-avtomobili-prez-granichnite-punktove-zlatograd-makaza-i-kapitan-petko-voyvoda.html", "text": "Интензивен на изход е трафикът на автомобили през граничните пунктове „Златоград“, „Маказа“ и „Капитан Петко войвода“, съобщиха за  Радио „Фокус“ – Смолян  от Главна дирекция „Гранична полиция“. Интензивен е трафикът на изход и на останалите гранично контролно-пропускателни пунктове с Гърция. \r\nНели ГЕРГЬОВСКА", "date": "2018.07.12", "title": "Интензивен на изход е трафикът на автомобили през граничните пунктове „Златоград“, „Маказа“ и „Капитан Петко войвода“"}
{"url": "http://www.focus-news.net/news/2018/07/12/2544591/blagoevgrad-one-love-tour-shte-se-provede-v-bansko-na-21-yuli.html", "text": "„One Love Tour” ще се проведе в Банско на 21 юли. Това съобщиха от пресцентъра на  Община Банско .  Броени дни остават до гостуването в Банско на второто издание на българо – македонското турне One Love Tour 2018. Стартирало именно от Банско миналата година, музикалното събитие набра скорост и дори бе културен акцент в контекста на подписването на българо-македонското споразумение за добросъседство, както и споразумението между Гърция и Македония, касаещо името на югозападната ни съседка. \r\nТази година фестивалният формат залага на игри на „Фермата”, улица на занаятите, и разбира се на едни от най-добрите имена  от българската и македонската поп сцена. \r\nНа 21 юли, централният площад в планинският курорт ще избухне с ритъма на Криско, Слаткаристика; Next Time; Графа и много други. Водещ на събитието ще бъде Ники Станоев, който притежава уникалния талант „да ни счупва от смях”. Още от сутринта феновете, гостите и жителите на Банско ще имат възможност да се забавляват, а най-малката публика също няма да бъде забравена – за нея Сливенският градски театър е подготвил любопитна театрална постановка. Всички събития в програмата са безплатни.", "date": "2018.07.12", "title": "Благоевград: „One Love Tour” ще се проведе в Банско на 21 юли"}
{"url": "http://www.focus-news.net/news/2018/07/12/2544593/plenarnoto-zasedanie-shte-prodalzhi-do-glasuvaneto-na-vtorata-chast-ot-administrativnoprotsesualniya-kodeks.html", "text": "По предложение на депутата от ГЕРБ Данаил Кирилов пленарното заседание ще продължи до гласуването на втората част от Административнопроцесуалния кодекс, предаде репортер на  Агенция „Фокус“ . „За“ гласуваха 81 народни представители, 5 бяха „против“, а 4 се въздържаха. „На пленарното заседание утре ще направя предложение за извънредно заседание във вторник, 17 юли от 09.00 часа за разглеждане на третата част от Административнопроцесуалния кодекс“, обяви Данаил Кирилов. \r\nБиляна ИВАНОВА", "date": "2018.07.12", "title": "Пленарното заседание ще продължи до гласуването на втората част от Административнопроцесуалния кодекс"}
{"url": "http://www.focus-news.net/news/2018/07/12/2544594/stara-zagora-kriminalisti-otkriha-i-izzeha-golyamo-kolichestvo-predmeti-s-visoka-kulturno-istoricheska-stoynost-zadarzhan-e-66-godishen-mazh.html", "text": "Специализираната операция на служители от сектор \"Противодействие на криминалната престъпност\" при ОДМВР - Стара Загора е проведена вчера под наблюдението на прокуратурата. Това съобщиха от пресцентъра на  МВР . В хода на осъществените действия е извършено претърсване в жилище в града, собственост на 66-годишен мъж. От адреса криминалистите иззели 1680 антични монети - колекции и отделни монети от тракийски, римски и византийски епохи, 431 старинни антични предмети, 49 различни по вид и форма антични предмети от жълт метал, наподобяващ злато, и античен керамичен съд. Намерени са и пистолет с пълнител, без фабрични номера, револвер, също без фабрични номера, старинна пушка и 46 боеприпаса - различни калибри. Иззети са и значителни парични суми в левове и валута, съхранявани в жилището.  \r\nВ ОДМВР – Стара Загора е образувано досъдебно производство за извършени престъпления по чл.278, ал.6 и чл.339 от НК. Мъжът е задържан за срок до 24 часа. Работата по случая продължава под ръководството на Окръжна прокуратура – Стара Загора.", "date": "2018.07.12", "title": "Стара Загора: Криминалисти откриха и иззеха голямо количество предмети с висока културно-историческа стойност, задържан е 66-годишен мъж"}
{"url": "http://www.focus-news.net/news/2018/07/12/2544579/afp-na-fona-na-naprezhenieto-v-bryukseldonald-tramp-nasrochi-preskonferentsiya.html", "text": "Държавният глава на САЩ Доналд Тръмп насрочи пресконференция в Брюксел, след като исканията му за незабавно увеличение на разходите за отбрана на страните от НАТО провокираха генералния секретар на Алианса Йенс Столтенберг да свика извънредно заседание, предава  AFP .  \r\nОт Белия дом потвърдиха, че Тръмп ще говори пред репортери след края на спешната среща на Северноатлантическия съвет на НАТО. \r\nПо-рано източници на агенцията разкриха, че по време на среща с делегациите на Украйна и Грузия, „Тръмп се възползва от времето си за реч, за да се върне към въпроса за споделянето на тежестта“. След това генералният секретар на Алианса Йенс Столтенберг е насрочил спешното заседание, което ще се проведе в рамките на двудневната среща на върха на НАТО в Брюксел. \r\nСлед първия ден от форума в Брюксел стана ясно, че Тръмп ще настоява страните от НАТО да отделят по четири процента от БВП за инвестиции в отбраната. На ключовата среща на върха на Алианса в Уелс през 2014 г. бе взето решение сумата да възлиза на два процента от БВП. Тереза Герова", "date": "2018.07.12", "title": "AFP: На фона на напрежението в Брюксел:Доналд Тръмп насрочи пресконференция"}
{"url": "http://www.focus-news.net/news/2018/07/12/2544597/montana-11-godishen-uchenik-predade-v-politsiyata-izguben-portfeyl-s-1205-lv-i-lichni-dokumenti.html", "text": "Вчера около обяд 11-годишният Любомир Любомиров от Монтана намерил с приятеля си изгубен мъжки портфейл в близост до заведение в центъра на града. Това съобщиха от пресцентъра на  МВР . Когато го отворили, видели, че в портмонето има 1 205 лв., лична карта и шофьорска книжка на 78-годишен жител на монтанското село Расово. Момчето и за момент не се поколебало, отишло при баба си и заедно предали чуждата вещ в Районното управление в Монтана изгубените пари и документи.  \r\nЗа доблестната му постъпка Любомир получи благодарствено писмо от  директора на ОДМВР- Монтана ст. комисар Ивайло Антонов, а възрастният собственик на портфейла лично му изказа своята дълбока признателност.", "date": "2018.07.12", "title": "Монтана: 11-годишен ученик предаде в полицията изгубен портфейл с 1205 лв и лични документи"}
{"url": "http://www.focus-news.net/news/2018/07/12/2544598/parlamentat-vavede-taksi-v-kasatsionnoto-proizvodstvo.html", "text": "С окончателни промени в Административнопроцесуалния кодекс парламентът въведе такси в касационното производство, предаде репортер на  Агенция „Фокус“ . Депутатите решиха касационният жалбоподател да внася такса в размер на 70 лева, а когато жалбоподател е организация- 370 лева. Такса няма да се внася за подаване на протест, както и от граждани, за които е признато от съда, че нямат достатъчно средства да я заплатят.  \r\nС промените, когато има определяем материален интерес по делото, таксата е 0.8% от този интерес, но не повече от 1700 лева. В случаи с материален интерес над 10 млн. лева- таксата е 4500 лева. Таксите за обжалване на дела за пенсионно, здравно и социално осигуряване са 30 лева за граждани и 200 лева за организации.  \r\nЗа производство, образувано по частна жалба, ще се събира такса в размер на 30 лева за граждани и 150 лева за организации. Не се дължи такса от граждани за частна жалба по дела за пенсионно, здравно и социално осигуряване. \r\nЗа производство по отмяна на влезли в сила съдебни актове се събира такса в размер на 30 лева за граждани и 150 лева за организации. \r\nТака парламентът прие втората част от Административнопроцесуалния кодекс. Остава още една част, за гласуването на която Данаил Кирилов обяви, че ще поиска извънредно заседание. По време на гласуването на АПК от ДПС предложиха депутатите да работят до 17.00 часа днес, за да приключат с гласуването, но това не беше прието. \r\nБиляна ИВАНОВА", "date": "2018.07.12", "title": "Парламентът въведе такси в касационното производство"}
{"url": "http://www.focus-news.net/news/2018/07/12/2544596/sofiyska-voda-predstavi-nay-novata-si-mashina-za-prochistvane-na-kanali-na-stoynost-976-000-lv-bez-dds.html", "text": "„Софийска вода“ представи най-новата си машина за прочистване на канали на стойност 976 000 лв. без ДДС, предаде репортер на  Агенция „Фокус“ .  \r\nПред журналисти Георги Христов – мениджър „Проекти“ към „Канализация“ на „Софийска вода“, обясни,  че това е най-новото попълнение в техния специализиран автопарк. „Това е нашата нова машина, която работи на максимално налягане 205 бара. Обемът на цистерната за утайки е 8 куб. м. Вакуум помпата може да изпомпва 2600 куб. м за час, което се равнява на един басейн в олимпийски размери. Посредством тази машина успяваме да изкараме от каналите утайката, която с годините на експлоатацията се натрупва и пречи на проводимостта на каналите, запушва ги, носят се миризми и т.н. Благодарение на тази машина успяваме да ги поддържаме в добро експлоатационно състояние преди да настъпят проблемите. Машината е при нас от около 2 месеца“, коментира той. По думите му това е четвъртият им автомобил с рециклиране на водата, което е може би най-важното нещо. „Водата, която се изтегля от канала се филтрира и се използва за почистването на самия канал, връща се обратно и този цикъл продължава, докато цялата цистерна се запълни с утайка. Преди това работихме с т.нар. комбинирани машини, които се пълнеше отделен обем само с чиста вода, който се използваше за работата на помпите до изчерпването на водата в този резервоар. След което машината отиваше да зареди свежа вода, което е един допълнителен разход и на вода, и на гориво за презареждане“, каза още Георги Христов. \r\nЛюба АЛЕКСИЕВА", "date": "2018.07.12", "title": "„Софийска вода“ представи най-новата си машина за прочистване на канали на стойност 976 000 лв. без ДДС"}
{"url": "http://www.focus-news.net/news/2018/07/12/2544599/ministar-biser-petkov-promenite-v-zakona-za-integratsiya-na-horata-s-uvrezhdaniya-tselyat-da-ne-se-dopusne-prekasvane-na-plashtaniya-na-integratsionnite-dobavki.html", "text": "С изменение на Закона за интеграция на хората с увреждания се извършиха спешни промени, които целят да не се допусне прекъсване на плащания на интеграционните добавки. Това каза при посещението си в Дупница Бисер Петков, министър на труда и социалната политика, предаде репортер на  Радио „Фокус“- Пирин . \"Внесеният законопроект от омбудсмана Мая Манолова и майките още повече катализира скоростта на този процес и се надявам есента да има цялостно и комплексно решаване на тези проблеми, които са наболели и чакат решението си от доста време“, каза още Петков. Той добави, че това са промени, които се наложиха от две решения на ВАС и се отмениха текстове от Правилника за прилагане на закона, които са свързани с така наречените интеграционни добавки, получавани от хората с увреждания. „Това са добавки за транспортни, комуникационни и информационни услуги. Това са спешни промени, които целят да не допуснат прекъсвания на плащания на интеграционните добавки. Удовлетворен съм, че българският парламент много бързо реагира и с приетия на първо четене законопроект се решава проблемът. Агенцията за социално подпомагане ще може да продължава да отпуска тези добавки и да ги заплаща в регламентираните срокове\", обясни министър Бисер Петков. \"По отношение на законопроекта за личната помощ, който е внесен в Народното събрание и се състоя обществено обсъждане, това което заяви Мая Манолова, като общо съгласие с майките на лица и деца с увреждания, е, че този законопроект ще изчака два други законопроекта, които се подготвят. Те целят да регламентират цялостно и комплексно правата на хората с увреждания и социалните услуги, като един много динамично развиващ се сектор. Тук е интересът и на общините, като доставчик на социални услуги, защото законопроектът за личната помощ е пряко свързан с асистентската подкрепа, които и сега се оказват чрез финансиране от бюджета, но има нужда от трайно решаване на този въпрос и повече ресурс, защото има повече потребители, които се нуждаят от тази асистентска подкрепа“, каза още Петков. \r\nЛора КАЛЧЕВА", "date": "2018.07.12", "title": "Министър Бисер Петков: Промените в Закона за интеграция на хората с увреждания целят да не се допусне прекъсване на плащания на интеграционните добавки"}
{"url": "http://www.focus-news.net/news/2018/07/12/2544601/hashim-tachi-kosovo-gubi-reshavashtiya-moment-za-postigane-na-sporazumenie-sas-sarbiya.html", "text": "Държавният глава на Косово Хашим Тачи сподели притесненията си, че Прищина губи „решаващия момент за постигане на договор със Сърбия“, предава   „Македонската информационна агенция“ (МИА) . \r\n„Опасността произтича от популистки политики, които имат единствено предизборни цели“, коментира Тачи пред репортери в Урошевац. \r\nПо повод противопоставянето на опозицията на водещата роля на Тачи в диалога с Белград, косовският президент подчерта, че никой не може да води сам преговорите, да налага вето или да блокира процеса. \r\n„Всички политици трябва да поемат отговорност в този ключов процес и същевременно да споделят заслугите“, коментира Тачи, призовавайки за политическо единство в заключителната фаза на преговорите за нормализиране на двустранните отношения със Сърбия. Тереза Герова", "date": "2018.07.12", "title": "Хашим Тачи: Косово губи решаващия момент за постигане на споразумение със Сърбия"}
{"url": "http://www.focus-news.net/news/2018/07/12/2544602/veliko-tarnovo-detsa-i-mladi-hora-predstavyat-urok-po-rodolyubie-v-arbanasi.html", "text": "Деца и млади хора ще представят открит урок по родолюбие в архитектурния резерват Арбанаси в петъчния 13 юли. Това съобщиха от пресцентъра на  Община Велико Търново . Събитието ще се състои в парка в центъра на селото и ще започне в 10,00 ч. сутринта. С викторина, игра и беседа участниците ще припомнят за паметните моменти от българската история, както и за популярни природни, архитектурни и културно-исторически забележителности. Децата ще покажат и ръчно изработената от тях карта на България, както и колаж „Млад пътешественик“.  \r\nСъбитието е под мотото „Аз обичам България и я преоткривам“. То е първи етап от проекта на центъра за работа с деца и младежи в с. Арбанаси, получил финансиране от Съюза на пивоварите в България, в рамките на кампанията „Устойчиви инициативи и партньорства“, обявена от организацията. След края на урока по родолюбие ще започне спортен празник с много игри и занимания.  \r\nПроектът „Аз обичам България“ е със спортно-образователна насоченост. Една от целите му е децата и младите хора да опознаят българската история, да прекарват повече време сред природата, вместо пред компютрите и мобилните устройства.", "date": "2018.07.12", "title": "Велико Търново: Деца и млади хора представят урок по родолюбие в Арбанаси"}
{"url": "http://www.focus-news.net/news/2018/07/12/2544605/ministar-kiril-ananiev-e-na-poseshtenie-v-rumaniya.html", "text": "Министърът на здравеопазването Кирил Ананиев е на двудневно работно посещение в Румъния. В рамките на визитата Кирил Ананиев разговаря с министрите на здравеопазването и вътрешните работи, както и с държавния секретар Раед Арафат, ръководител на Оперативния център за спешни ситуации. Това съобщиха от пресцентъра на  Министерство на здравеопазването .  \r\nВъпроси на двустранното сътрудничество, изпълнението и възможното актуализиране на Протокола за сътрудничество от 1996 г., координацията по въпросите на лекарствената политика и възобновяването на съвместната дейност на двете специализирани работни групи бяха във фокуса на срещата с министъра на здравеопазването на Румъния Сорина Пинтя. Двамата здравни министри обмениха и мнения по протичащата работа, свързана с евентуалните бъдещите промени в здравно-осигурителните модели в двете страни. От румънска страна бе отправена молба за споделяне на опита на страната ни от приключилото председателство на Съвета на ЕС, за което бе поет съответен ангажимент от министър Ананиев. От българска страна бе отправена покана към министър Пинтя да посети България.  \r\nПо време на срещата с министъра на вътрешните работи Кармен Дан бяха обсъдени основно теми, свързани с функционирането на Оперативния център за спешни ситуации, като част от системата на МВР. Констатирано бе отличното сътрудничество между двете министерства.  \r\nОсновен акцент в посещението беше представяне на структурата, организацията на работа и управлението на Оперативния център за спешни ситуации, който представлява успешен интегриран модел, включващ дейности по гражданска защита, спешна медицинска помощ, пожарна безопасност, действия при бедствия и аварии. На държавния секретар Раед Арафат бе връчен сребърният почетен знак на Министерството на здравеопазването на Република България.  \r\nНа всички срещи на здравния министър Кирил Ананиев в Румъния бяха отправени поздравления за успешното провеждане на първото българско председателство на Съвета на Европейския съюз.   \r\nВизитата на министър Ананиев продължава с посещение на различните служби от Оперативния център за спешни ситуации и запознаване на българската делегация с натрупания опит от неговата дейност.", "date": "2018.07.12", "title": "Министър Кирил Ананиев е на посещение в Румъния"}
{"url": "http://www.focus-news.net/news/2018/07/12/2544603/administrativen-sad-smolyan-otmeni-naredba-na-obshtinski-savet-smolyan.html", "text": "Смолянският административен съд с Решение № 288/12.07.2018 г. по адм. дело № 114/2018 г., отмени по протест на  Окръжна прокуратура – Смолян , като незаконосъобразни разпоредбите на чл. 6, ал. 1, т. 3, чл. 14 в частта „документ за платена такса по чл.175 от ЗВМД за съответната или предходна година“, чл. 23, ал. 2 в частта „упълномощени от него лица“ и чл.24, ал. 1 и ал. 2 от Наредба за придобиване, регистрация, притежаване, отглеждане и контрол на кучетата на територията на община Смолян, приета с решение № 145 от 19.07.2012г. по протокол № 10 на Общински съвет Смолян. \r\nВ протеста се сочи, че оспорените разпоредби от наредбата са незаконосъобразни и постановени в противоречие с правни норми от по-висока степен, като се прави искане да бъдат отменени. \r\nВ мотивите си съдът приема, че разпоредбата на чл. 14 от Наредбата в частта „документ за платена такса по чл.175 от ЗВМД за съответната или предходната година“ противоречи на нормативен акт от по-висока степен, а именно разпоредбата на чл. 173, т.1 от ЗВМД, според която разпоредба собствениците на кучета са длъжни при извеждане на кучетата на носят в себе си ветеринарномедицинския паспорт и да го представят при проверка на общинските и ветеринарномедицинските органи. \r\nОтносно разпоредбата на чл.23, ал. 2 от Наредбата в частта  „упълномощени от него лица“ съдът счита също за незаконосъобразно постановена, тъй като  разпоредбата на чл. 472, ал. 5 от ЗВМД не предвижда възможност за делегиране на правомощия по налагане на административни наказания от други лица освен от кмета на община или район. \r\nС разпоредбата на чл.24, ал.1 и ал.2 от Наредбата се предвиждат глоби и имуществени санкции различни от тези посочени в Закона за защита на животните /ЗЗЖ/ или в Закона за ветеринарномедицинската дейност /ЗВМД/ за подобни или сходни случаи. \r\nРешението подлежи на обжалване пред Върховен административен съд на Република България в 14-дневен срок от съобщаването му на страните.", "date": "2018.07.12", "title": "Административен съд – Смолян отмени наредба на Общински съвет – Смолян"}
{"url": "http://www.focus-news.net/news/2018/07/12/2544604/varna-vazrastna-peshehodka-e-postradala-pri-intsident-na-krastovishteto-na-bul-vladislav-varnenchik-i-ul-georgi-benkovski.html", "text": "Възрастна пешеходка е пострадала при пътен инцидент на кръстовището на бул. „Владислав Варненчик“ и ул. „Георги Бенковски“ във Варна. Това съобщиха за  Радио „Фокус“ – Варна  от пресцентъра на Областната дирекция на МВР във Варна. Жената, която е на 72 години, е отведена незабавно в болнично заведение. Към момента от полицията не разполагат с информация за състоянието й. По първоначална информация инцидентът е станал около 13.20 часа. Пострадалата е блъсната от автомобил, докато е пресичала кръстовището. Тепърва ще се уточняват причините и обстоятелствата, довели до инцидента. \r\nДиана СТОЕВА", "date": "2018.07.12", "title": "Варна: Възрастна пешеходка е пострадала при инцидент на кръстовището на бул. „Владислав Варненчик“ и ул. „Георги Бенковски“"}
{"url": "http://www.focus-news.net/news/2018/07/12/2544607/intenziven-e-trafikat-na-balgaro-rumanskata-granitsa-za-na-vsichki-granichni-punktove-na-gkpp-kalotina-gkpp-kulata-gkpp-makaza-i-gkpp-kapitan-andreevo.html", "text": "Интензивен е трафикът на българо-румънската граница за на всички гранични контролно-пропусквателни пунктове, на вход за леки автомобили на ГКПП „Калотина“, на вход на ГКПП „Кулата“ и ГКПП „Маказа“ и на изход за тежкотоварни автомобили на ГКПП „Капитан Андреево“. Това съобщиха от пресцентъра на  ГД „Гранична полиция“ . Информацията за трафика на граничните пунктове е към 14.00 часа. На българо-македонската граница трафикът е нормален на всички гранични контролно-пропускателни пунктове.", "date": "2018.07.12", "title": "Интензивен е трафикът на българо-румънската граница за на всички гранични пунктове, на ГКПП „Калотина, ГКПП „Кулата“, ГКПП „Маказа“ и ГКПП „Капитан Андреево“"}
{"url": "http://www.focus-news.net/news/2018/07/12/2544608/plovdiv-zapochna-proekt-po-podobryavane-na-gradskata-sreda-v-obshtina-plovdiv.html", "text": "Днес започна проект по „Подобряване на градската среда в община Пловдив“. Общата стойност на проекта е 17 милиона лева и обхваща една огромна градска част от булевард „Мария Луиза“ до брега на река Марица. Работата е разпределена в три позиции. Това съобщи пред журналисти кметът на града Иван Тотев, предаде репортер на  Радио „Фокус“ – Пловдив . „В хода на работата ще направим и някои промени в градската организация на движението основно около ДКЦ 1. В момента съгласуваме и с КАТ промяната на организацията на движението там. Обмисляме как да организираме като еднопосочна улица „Митрополит Панарет“, каза Иван Тотев. По думите му най-важната част от проекта е реконструкцията на булевард „Марица-юг“. Очакванията са до месец септември да се финализират дейностите, тъй като 2018 година е доста важна за усвояването на средствата по европейските програми. „Искрено се надявам изпълнителите да бъдат доста бързи и до края на септември-октомври да сме изпълнили дейностите по проекта, за да можем да имаме добри показатели в усвояването на европейски средства. Така че радвам се, че подписахме договори без обжалване като това беше една от процедурите, които още на старта беше обжалвана, но сега при избор на изпълнител нямахме обжалване, така че имахме възможност да включим договори. Много е работата. Надяваме се, че ще успеят да се справят фирмите изпълнители“, каза Тотев. По думите му това са проектите, които община Пловдив е възложила още през 2015 година. Те включват озеленяване по реката, с детски площадки, с места за отдих с различни активности, кучешки площадки и др. Зоната ще се социализира по цялото продължение от Марица-юг, от „Източен“ до „Цар Борис III Обединител“. Велоалеята се запазва. Ще бъде премахната паважната настилка. „Паважът ще влезе в другите части на квартала, тъй като имаме доста зони, които в момента тук са на калдъръм. Община Пловдив ще си вземе калдъръма и ще го ползва за Стария град. На мястото на калдъръма ще има паважни улици в тази зона“, коментира Иван Тотев. \r\nВ рамките на проекта са включени извършване на рехабилитация и реконструкция на тротоари по булевард „Шести септември” в участъка от бул. „Цар Борис III Обединител” до бул. „Източен”, въвеждане на енергоспестяващо улично осветление, озеленяване и благоустрояване на прилежащите му зелени площи. Втората част от проекта включва реконструкция и рехабилитация на улици и прилежащите им тротоари и въвеждане на енергоспестяващо улично осветление на следните улици находящи се в град Пловдив, Първа градска част – юг: ул. „Стойчо Мушанов”, ул. „Макгахан” (в участъка отул. „Митрополит Панарет” до ул. „Ген. Скобелев”), ул. „Ген. Скобелев”, ул. „Пулпудева”, ул. „Козлодуй”, ул. „Брестовица” и ул. „Цар Иван Страцимир”. \r\nПроектът се реализира с финансовата подкрепа на Оперативна програма „Региони в растеж“ 2014-2020 г., съфинансирана от Европейския съюз чрез Европейския фонд за регионално развитие. \r\nВесела КРЪСТЕВА", "date": "2018.07.12", "title": "Пловдив: Започна проект по „Подобряване на градската среда в община Пловдив“"}
{"url": "http://www.focus-news.net/news/2018/07/12/2544606/plovdiv-tri-posledovatelni-katastrofi-sa-stanali-v-rayona-na-km-134-na-am-trakiya-nyama-seriozno-postradali.html", "text": "Три последователни катастрофи са станали в района на км 134 на АМ „Тракия“, в посока Бургас, след 12.00 часа днес. Това съобщи за  Радио „Фокус“ – Пловдив  говорителят на Областната дирекция на МВР. По първоначални данни, няма сериозно пострадали при трите пътнотранспортни произшествия. Движението в района ще остане затруднено до отработване на случаите, съобщават още от полицията. Призовават се водачите да шофират с повишено внимание и съобразена скорост. \r\nТони МИХАЙЛОВ", "date": "2018.07.12", "title": "Пловдив: Три последователни катастрофи са станали в района на км 134 на АМ „Тракия“, няма сериозно пострадали"}
{"url": "http://www.focus-news.net/news/2018/07/12/2544611/evrodeputati-v-es-ne-mozhe-da-ima-vtoro-kachestvo-produkti-nito-potrebiteli.html", "text": "Европейският съюз /ЕС/ да предприеме мерки срещу двойното качество на продуктите на единния пазар, за да няма двойни стандарти при храните и другите потребителски продукти между държавите от Западна и Източна Европа. Това настояват представителите на Европейския парламент /ЕП/ чрез гласувания и приет с огромно мнозинство на заседание на Комисията по вътрешен пазар и защита на потребителите Доклад за двойното качество на продуктите на евродепутата от Групата на социалистите и демократите към ЕП Олга Сехналова. Това съобщиха от  пресофиса на евродепутата Момчил Неков .  \r\nВ Доклада беше прието и Становището на българския евродепутат Момчил Неков за Двойното качество на продуктите на единния пазар, което бе одобрено от Комисията по земеделие и развитие на селските райони към ЕП, чийто представител е той. \r\nЕвродепутатите осъдиха продажбата на привидно идентични продукти с по-ниско качество в някои европейски страни като несправедливо и опасно поведение. Те обещаха да работят за намирането на европейски решения, които да третират европейските потребители като равни, независимо от страната им на пребиваване.  \r\nТе приветстват обществения интерес към темата в страни, в които са извършени анализи, и отбелязва, че доверието на гражданите във функционирането на единния пазар е изложено на риск, което би могло да има отрицателни последици както за Съюза, така и за различните заинтересовани страни, включително за производителите. \r\n\"Продажбата на нискокачествени храни и продукти в някои държави-членки, въпреки че опаковката и марката изглеждат идентични, е срамно. Това подкопава доверието на гражданите в справедливото функциониране на вътрешния пазар на ЕС. Такива практики са опасни и трябва да бъдат незабавно забранени!“, заяви Олга Сехналова вносител на доклада за двойното качество на продуктите. \r\n\"Практиката \"една марка, един продукт, различно съдържание и качество\" трябва да бъде спряна! Бавно или никакво действие на равнище ЕС вече не е опция. Трябва да се погрижим да няма европейски граждани от втора класа, що се отнася до хранителните продукти. Същата опаковка трябва да съдържа същия продукт, независимо дали купувачът е в София или Стокхолм\", заяви евродепутат Момчил Неков, от името на Комисията по земеделие и развитие на селските райони към ЕП.", "date": "2018.07.12", "title": "Евродепутати: В ЕС не може да има второ качество продукти, нито потребители"}
{"url": "http://www.focus-news.net/news/2018/07/12/2544612/sport-olimpiakos-predlaga-polovin-milion-dolara-na-vezenkov-za-sezon.html", "text": "Гръцкият гранд Олимпиакос официално стартира преговори за привличането на Александър Везенков. Очаква се контрактът да бъде обявен официално до края на седмицата, като по този начин вицешампионите ще преборят редица други клубове от Гърция и Испания, които предявяват претенции към привличането на българския национал. 22-годишният българин ще получава около 500 хиляди долара на сезон като заплата. В момента Везенков е в Съединените щати, където започна  индивидуалната си подготовка с треньора на Академик София Георги Давидов. \r\nВенцислав ДРАГОМАНОВ", "date": "2018.07.12", "title": "Спорт: Олимпиакос предлага половин милион долара на Везенков за сезон"}
{"url": "http://www.focus-news.net/news/2018/07/12/2544610/nezavisen-makedoniya-gartsiya-iska-da-bade-parvata-strana-ratifitsirala-protokola-za-makedonskoto-chlenstvo-v-nato.html", "text": "Гърция иска да бъде първата държава, която ще ратифицира протокола за членството на Македония в НАТО, отбелязва скопското електронно издание  „Независен“ . \r\nОт редакцията поясняват, че съответната информация е потвърдил източник от НАТО. Той е уверил, че НАТО иска да ускори процедурите и до края на месеца в Македония да бъде изпратена първата делегация, която да започне преговорите за присъединяване. Главен преговарящ от страна на Алианса ще бъде Алваро Гонзалес. Тереза Герова", "date": "2018.07.12", "title": "„Независен“ (Македония): Гърция иска да бъде първата страна, ратифицирала протокола за македонското членство в НАТО"}
{"url": "http://www.focus-news.net/news/2018/07/12/2544609/donald-tramp-vladimir-putin-e-konkurent-a-ne-vrag.html", "text": "Президентът на САЩ Доналд Тръмп заяви в четвъртък, че гледа на руския си колега Владимир Путин като на „конкурент“, а не „враг“, само няколко дни преди срещата им в Хелзинки, предава  AFP . \r\n„Той не е враг... всъщност той е конкурент, той представлява Русия, а аз – Съединените американски щати“, заяви Тръмп пред репортерите в Брюксел. \r\nПревод и редакция:", "date": "2018.07.12", "title": "Доналд Тръмп: Владимир Путин е конкурент, а не враг"}
{"url": "http://www.focus-news.net/news/2018/07/12/2544613/pazardzhik-obshto-39-litsa-s-psihichni-problemi-sa-klienti-na-tsentara-za-psihichno-zdrave-chovekolyubie.html", "text": "Общо 39 лица с психични проблеми са клиенти на Центъра за психично здраве „Човеколюбие“ в Пазарджик, като капацитетът на институцията е само 32 души, каза за  Радио „Фокус“ – Пазарджик  Анна Тилова, експерт в неправителствената организация. По думите й основният проблем в страната е стигмата, която е наложена върху тези хора. Целта е да се държат тези лица в стабилна ремисия, която изключва агресивни прояви. Би трябвало задължително тези хора да минават през центрове за рехабилитация, за да се предотвратяват бъдещи кризи. Важно е всеки един от тези хора да бъде добре интегриран в обществото. „Основната цел при работата с хора с психични проблеми e да преодолеят самоизолацията и да се социализират успешно. С подходяща терапия и с подходящи социални контакти помагат за по-бързото преодоляване на психологическото неразположение“, каза още Тилова. Тя допълни, че при всяка адаптация има криза, но когато тя бъде преодоляна, хората с психични проблеми успяват да се приобщят към обществото. \r\nАлбена ЖИЛЕКОВА", "date": "2018.07.12", "title": "Пазарджик: Общо 39 лица с психични проблеми са клиенти на Центъра за психично здраве „Човеколюбие“"}
{"url": "http://www.focus-news.net/news/2018/07/12/2544592/afp-na-fona-na-naprezhenieto-v-bryuksel-donald-tramp-vyarva-v-nato-vizhda-ogromen-progres-v-uvelichavaneto-na-razhodite-za-otbrana.html", "text": "Държавният глава на САЩ Доналд Тръмп се опита да отслаби напрежението в Брюксел, провокирано от искането му за ново увеличение на разходите, които страните от НАТО отделят за отбрана, предава  AFP . \r\nТръмп, увери, че все още остава ангажиран с Организацията на Северноатлантическия пакт, въпреки критиките, които си спечели в първия ден от срещата на върха в Брюксел. „САЩ не бяха третирани справедливо, но сега са. Вярвам в НАТО“, увери американският президент в рамките на пресконференцията, която свика в Брюксел. \r\nТръмп поясни, че „постигнахме значителен прогрес“ по въпроса за разходите за отбрана в рамките на извънредната среща на Северноатлантическия съвет, която генералният секретар на НАТО Йенс Столтенберг насрочи по-рано днес. Тереза Герова", "date": "2018.07.12", "title": "AFP: На фона на напрежението в Брюксел: Доналд Тръмп „вярва в НАТО“, вижда „огромен прогрес“ в увеличаването на разходите за отбрана"}
{"url": "http://www.focus-news.net/news/2018/07/12/2544590/tass-donald-tramp-otmeni-vsichki-dvustranni-sreshti-na-foruma-na-nato.html", "text": "Президентът на САЩ Доналд Тръмп отмени всички двустранни срещи, които трябваше да проведе в четвъртък в Брюксел, включително тази с румънския си колега Клаус Йоханис, съобщи румънската агенция Agerpres от Брюксел, предава  ТАСС . \r\nЙоханис и американският държавен глава трябваше да проведат двустранна среща в четвъртък от 11:00 часа местно време (12:00 българско). \r\nПревод и редакция:", "date": "2018.07.12", "title": "ТАСС: Доналд Тръмп отмени всички двустранни срещи на форума на НАТО"}
{"url": "http://www.focus-news.net/news/2018/07/12/2544600/angela-merkel-sreshtata-mezhdu-putin-i-tramp-e-mnogo-vazhna-i-e-v-interes-na-vsichki.html", "text": "Предстоящата среща между президентите на Русия и САЩ Владимир Путин и Доналд Тръмп е много важна за всички страни и за общата сигурност, заяви в четвъртък германският канцлер Ангела Меркел в рамките на срещата на високо ниво на НАТО в Брюксел, предава  ТАСС . \r\n„Разбира се, вчера по време на двустранните преговори (с Тръмп) обсъдихме тази среща“, заяви Меркел. „Мисля, че срещата с Путин е много важна, защото би било добре за всички нас, а и за сигурността, като цяло, ако САЩ и Русия поддържат диалог. Мисля и се надявам, че ще обсъждат въпроси за ядреното разоръжаване и това би било добър знак за всички“. \r\n„Още веднъж изясних на Тръмп къде виждам общите ни позиции със САЩ – в политиката спрямо Украйна, минските споразумения. Ние сме в тясно сътрудничество един с друг. Разбира се, ни осъждаме анексията на Крим“, добави канцлерът. \r\nМеркел отбеляза също, че всички участници на срещата на високо ниво на НАТО са подчертали подкрепата си за Алианса и готовността да допринесат за неговото укрепване. Германският лидер потвърди, че на срещата Тръмп е „поискал (от съюзниците) това, което се обсъжда от няколко месеца – изменение на разпределението на разходите“. „Поясних, че ние вървим по този път и това е влиза в нашите собствени интереси“, отбеляза тя. \r\nКанцлерът подчерта, че въпросите за търговията и отбраната не трябва да се разглеждат заедно. „Сигурността е отделна тема и тя не трябва да бъде разглеждано заедно с проблема за митата“, заяви Меркел. Тя отбеляза, че ЕС е готов да обсъжда със САЩ въпроса за вносните мита. \r\nПревод и редакция:", "date": "2018.07.12", "title": "Ангела Меркел: Срещата между Путин и Тръмп е много важна и е в интерес на всички"}
{"url": "http://www.focus-news.net/news/2018/07/12/2544618/sofiya-vavezhda-se-vremenna-organizatsiya-na-dvizhenieto-vav-vrazka-s-evropeyskoto-parvenstvo-po-basketbol.html", "text": "Въвежда се временна организация на движението във връзка с Европейското първенство по баскетбол, съобщиха от пресцентъра на  Столична община . От 8.00 часа на 18 юли до 8.00 часа на 21 юли се забраняват престоят и паркирането на ул. „Метличина поляна“ от ул. „Рикардо Вакарини“, покрай спортната зала „Триадица“  до следващата пряка. Промяната в организацията на движение са налага във връзка с провеждането на Европейско първенство по баскетбол в зала „Триадица“.", "date": "2018.07.12", "title": "София: Въвежда се временна организация на движението във връзка с Европейското първенство по баскетбол"}
{"url": "http://www.focus-news.net/news/2018/07/12/2544619/stara-zagora-kmetat-zhivko-todorov-vrachi-gramoti-na-parvite-uchastnitsi-v-lager-lideri-na-badeshteto.html", "text": "За първи път в България Община Стара Загора и Международния младежки център организираха тренировъчен лагер „Лидери на бъдещето, по  инициатива и под патронажа на кмета на Стара Загора Живко Тодоров. Това съобщиха от пресцентъра на  Общината .   \r\nВ лагера, който се проведе на 2 и 3 юли на Старозагорските минерални бани, се включиха четири отбора от старозагорските гимназии ГПЧЕ „Ромен Ролан“, ПГАСГ „Лубор Байер“, ППМГ „Гео Милев“ и СУ „Максим Горки“.  \r\nОтборите участваха в различни игри, в които трябваше да покажат лидерски качества, креативност и умение да работят в екип. \r\nДнес участниците в лагера получиха грамотите си от кмета Живко Тодоров. Те споделиха, че са много доволни от обучението, защото в различните игри са демонстрирали уменията си и при всяка един от отбора е бил лидер. Доволни са и от възможността да общуват помежду си, както и от липсата на дистанция между тях и наблюдателите. \r\n„Ще продължим с лагера „Лидери на бъдещето“ и наесен ще разширим обхвата. Вие вече като лидери ще казвате какво да се прави“, предложи Живко Тодоров. Всички двадесет участници ще бъдат наблюдателите в следващия лагер. Ще им бъде дадена възможност те да измислят някои от игрите. Живко Тодоров благодари на организаторите – журналистът Илиян Илиев, автор на тренировъчните игри, педагогическите съветници от участващите училища и доброволците от Международния младежки център. \r\nНа срещата стана ясно още, че идеята е много добра и след време може да се направи специален терен, където да се провеждат обученията.", "date": "2018.07.12", "title": "Стара Загора: Кметът Живко Тодоров връчи грамоти на първите участници в лагер „Лидери на бъдещето“"}
{"url": "http://www.focus-news.net/news/2018/07/12/2544614/sadat-postanovi-obvinyaemiyat-za-ubiystvoto-v-lozenets-da-bade-nastanen-v-psihiatrichnoto-otdelenie-na-bolnitsata-kam-loveshkiya-zatvor.html", "text": "Съдът постанови обвиняемият за убийството в „Лозенец“ да бъде настанен в психиатричното отделение на болницата към Ловешкия затвор. Това съобщи пред журналисти след заседанието на съда служебният защитник на лицето адв. Гинка Маринова, предаде репортер на  Агенция „Фокус“.  Съдебното заседание по искане на Софийска градска прокуратура за въдворяване на обвинения за убийството в „Лозенец“ се проведе при закрити врата, поради тежкото психично състояние на обвиняемия. След заседанието адвокат Гинка Маринова обясни, че  причината за убийството е битов скандал за пари. \"За съжаление, обвиняемият не си спомня нищо“, поясни адвокатът. Тя допълни, че той обяснява пред съда, че е бил в добри отношения с родителите си. „Бил е на работа в Черноморец, но са извикали майката, защото е започнал да се влошава. Изпадал е в кризи“, обясни служебният защитник. На въпрос дали лицето е взимало лекарства за шизофрения, Маринова отговори, че обвиняемият е имал предписано медикаментозно лечение, но не си е пил редовно лекарствата и дори е използвал марихуана. Защитникът коментира, че заболяването му е констатирано отдавна.  Агенция „Фокус“ припомня:   \r\nВ следобедните часове на 10 юли 2018 г. млад мъж с психични проблеми е убил баща си е и нападнал полицейски служители при опит да бъде изведен принудително от дома си. Майката на младежа е потърсила съдействие от служители в 4-то Районно управление. Жената е сигнализирала, че е била пребита от сина си, който в същото време е продължавал да нанася удари на баща си в жилището, в което живеят. На място незабавно е изпратен полицейски екип, който е предприел действия за принудително влизане в жилището. Полицаите са били посрещнати от въоръжения с два ножа млад мъж. Той е отведен принудително в център за психично здраве, а в жилището е намерено тялото на баща му, покрито с прорезни рани. Екип на Центъра за спешна помощ е констатирал смъртта му. По случая е образувано досъдебно производство.  \r\nПо-късно министърът на вътрешните работи Валентин Радев уточни, че състоянието на нападнатите полицейски служители е добро. Той определи инцидента като много неприятен и заяви, че такива хора не трябва да се разхождат свободно. Главният секретар на МВР главен комисар Младен Маринов поясни, че извършителят на убийството все още е изключително агресивен и се опитва да нарани и хората от центъра, в който е настанен, за да избяга.  \r\nДеница КИТАНОВА", "date": "2018.07.12", "title": "Съдът постанови обвиняемият за убийството в „Лозенец“ да бъде настанен в психиатричното отделение на болницата към Ловешкия затвор"}
{"url": "http://www.focus-news.net/news/2018/07/12/2544616/dobrich-prodalzhavat-otkritite-priemni-na-kmeta-yordan-yordanov.html", "text": "Продължават откритите приемни на кмета на Добрич Йордан Йорданов, съобщиха от пресцентъра на  Община град Добрич . Кметът Йордан Йорданов продължава инициативата за организиране на открити приемни по кварталите. Идеята датира от началото на мандата и досега открити срещи с гражданите по места са проведени в квартал „Рилци“ и в района на Рилските блокове. Предстои провеждането на приемни на открито в жилищните квартали „Балик“ и „Добротица“. Те ще се проведат на 17 и 20 юли в дворовете на училищата „Любен Каравелов“ и „Хан Аспарух“ от 18.00 часа. Всички желаещи да участват ще имат възможността да зададат своите въпроси или да обсъдят актуални теми. Те ще могат да поставят своите въпроси или сигнали и писмено, след което те ще се регистрират в Деловодството в Община Добрич. Кметският екип предвижда откритите приемни да продължат и в другите квартали на Добрич.", "date": "2018.07.12", "title": "Добрич: Продължават откритите приемни на кмета Йордан Йорданов"}
{"url": "http://www.focus-news.net/news/2018/07/12/2544620/prezidentat-na-gartsiya-byurm-shte-vleze-v-nato-samo-sled-kato-promeni-konstitutsiyata-si.html", "text": "Само, след като БЮРМ промени конституцията си и докаже, че промените включват всички необходими гаранции, Скопие ще получи покана да се присъедини към НАТО, заяви президентът на Гърция Прокопис Павлопулос в четвъртък в рамките на изказване пред гръцки студенти в САЩ, предава  гръцката държавна агенция АНА-МПА . \r\nПавлопулос отбеляза, че това е потвърдено и от генералния секретар на НАТО Йенс Столтенберг. \r\nГръцкият президент подчерта, че Атина подкрепя присъединяването на Скопие към НАТО и ЕС, но с едно голямо предварително условие: преди това да разреши въпроса за името на базата на историята и международното право. \r\nПревод и редакция:", "date": "2018.07.12", "title": "Президентът на Гърция: БЮРМ ще влезе в НАТО само, след като промени Конституцията си"}
{"url": "http://www.focus-news.net/news/2018/07/12/2544621/blagoevgrad-129-grama-marihuana-i-22-rasteniya-ot-roda-na-konopa-sa-otkriti-v-kashtata-na-23-godishen-v-s-topolitsa.html", "text": "23-годишен от с. Тополница, община Петрич е привлечен като обвиняем за притежаване на наркотично вещество. Това съобщиха от пресцентъра на  МВР . На 10 юли в помещения в обитавана от него къща в същото село, са открити 129 грама марихуана, а в дворното място на имота - засадени и отгледани 22 корена растения от рода на конопа.", "date": "2018.07.12", "title": "Благоевград: 129 грама марихуана и 22 растения от рода на конопа са открити в къщата на 23-годишен в с. Тополица"}
{"url": "http://www.focus-news.net/news/2018/07/12/2544622/ministar-biser-petkov-ot-tazi-godina-proekt-rabota-prodalzhava-s-natsionalno-pokritie-v-193-obshtini.html", "text": "От тази година проект „Работа“ продължава с национално покритие в 193 общини. Това каза при посещението си в Дупница Бисер Петков, министър на труда и социалната политика, предаде репортер на  Радио „Фокус“- Пирин . Министър Бисер Петков посочи, че при срещата му с кмета на Дупница Методи Чимев акцентът е бил върху развитие на социалните услуги в общината и прилагане на регионално ниво на програмите и мерките от Националния план за действие по заетостта, както и проектите и схемите по ОП „Развитие на човешките ресурси“. \"Целта на тази среща бе да поговорим за реализацията на проект „Работа“, който стартира миналата година в Северозападната част на България, които са с най-висока безработица. От тази година продължава с национално покритие в 193 общини, които са с развитие на безработица над средната и се финансира от ОП „Развитие на човешките ресурси“, каза още Петков. По думите му целта е да се преодолеят регионалните диспропорции в пазара на труда. По последни данни равнището на безработицата в община Дупница към месец юни е малко над 6,5%, което е с 0,8% над средното. „Община Дупница е включена в този проект като работодател. 40% от лицата ще бъдат насочени и наети от реалния сектор от частни работодатели. В Община Дупница вече има сключени договори с частни работодатели, като има 11 одобрени работодатели и с четири са сключени договори, като са наети 11 лица. Община Дупница е работодател на 40 такива лица. За нас е много важно да придобием впечатление от функционирането на тези програми, мерки на регионално ниво“, каза още Петков. Целта на проект „Работа“ е да даде работа на дълготрайно безработни лица, с ниска квалификация, да бъдат интегрирани към пазара на труда. Заетостта е до 12 месеца и заплащането е на минимална работна заплата. За този проект са заделени 80 000 000 лв. и се цели да се осигури работа на над 9 700 трайно безработни и неактивни лица на пазара на труда. Една от целевите групи са неактивни лица, които би трябвало чрез обучение и възвръщане на трудовите им навици да се включат в пазара на труда. \r\nЛора КАЛЧЕВА", "date": "2018.07.12", "title": "Министър Бисер Петков: От тази година проект „Работа“ продължава с национално покритие в 193 общини"}
{"url": "http://www.focus-news.net/news/2018/07/12/2544617/darzhavniyat-glava-rumen-radev-i-prezidentat-donald-tramp-razgovaryaha-po-vreme-na-diskusiite-za-byudzheta-na-nato.html", "text": "Държавният глава Румен Радев и президентът Доналд Тръмп разговаряха по време на дискусиите за бюджета на НАТО. Това съобщиха от  прессекретариата на държавния глава .", "date": "2018.07.12", "title": "Държавният глава Румен Радев и президентът Доналд Тръмп разговаряха по време на дискусиите за бюджета на НАТО"}
{"url": "http://www.focus-news.net/news/2018/07/12/2544623/predsedatelyat-na-obshtinski-savet-burgas-kostantin-lukov-organizira-priemen-den-na-12-yuli.html", "text": "Председателят на Общински съвет-Бургас Костантин Луков ще има приемен ден с граждани на 12 юли (четвъртък) от 16.30 ч. до 18.00 ч. в централата на ГЕРБ в Бургас. Тя се намира на ул. „Конт Андрованти” 5. Това съобщиха от пресцентъра на  ПП ГЕРБ . \r\nЛуков е председател и на Постоянна комисия по правни въпроси, както и на Наблюдателна комисия по Закона за изпълнение на наказанията и задържане под стража. \r\nТой оглавява  още Комисия за провеждане на търгове, конкурси, приватизация и реализация на малки благоустройствени проекти, а като член участва в Постоянна комисия по обществен ред, сигурност и безопасност на движението. За традиционната приемна на общинските съветници от ГЕРБ записвания се правят на място в офиса на партията или на телефон 056 81 90 40.", "date": "2018.07.12", "title": "Председателят на Общински съвет-Бургас Костантин Луков организира приемен ден на 12 юли"}
{"url": "http://www.focus-news.net/news/2018/07/12/2544626/blagoevgrad-ministarat-na-kulturata-boil-banov-e-posetil-antichen-grad-herakleya-sintika.html", "text": "Министърът на културата Боил Банов е посетил античен град Хераклея Синтика. Това съобщиха от  Исторически музей – Петрич . На място той е проверил как вървят разкопките на обекта, за който Министерски съвет отпусна 100 000 лева. На терена той се е срещнал с ръководителя на проучванията доц. д-р Людмил Вагалински, директор на НАИМ към БАН и с екипа, работещ на разкопките.", "date": "2018.07.12", "title": "Благоевград: Министърът на културата Боил Банов е посетил античен град Хераклея Синтика"}
{"url": "http://www.focus-news.net/news/2018/07/12/2544624/plovdiv-vremenno-e-ogranicheno-dvizhenieto-pri-km-133-na-am-trakiya-v-posoka-burgas-poradi-paten-intsident.html", "text": "Временно е ограничено движението при  км 133 на АМ \"Тракия\" в посока Бургас поради пътнотранспортно произшествие. Това съобщиха от пресцентъра на  Агенция \"Пътна инфраструктура\" . Обходен маршрут: от п.в. \"Пловдив изток\" по път II-56 през гр. Раковски или с. Поповица.", "date": "2018.07.12", "title": "Пловдив: Временно е ограничено движението при  км 133 на АМ \"Тракия\" в посока Бургас поради пътен инцидент"}
{"url": "http://www.focus-news.net/news/2018/07/12/2544627/inzh-dobromir-dobrev-kmet-na-gorna-oryahovitsa-nadyavame-se-remontat-na-patya-mezhdu-arbanasi-i-gorna-oryahovitsa-da-priklyuchi-do-nachaloto-na-septemvri.html", "text": "До началото на месец септември се очаква да приключи ремонтът на пътя между Горна Оряховица и село Арбанаси. Това съобщи пред журналисти във Велико Търново кметът на Горна Оряховица инж. Добромир Добрев, предаде репортер на  Радио „Фокус“ – Велико Търново . Той коментира, че за момента дейностите се извършват в срок, но припомни, че за тях отговаря Агенция „Пътна инфраструктура“, а не местната администрация. „Все пак тази отсечка, която сега се прави е малко по-сложна от участъка от Велико Търново до Арбанаси, който бе ремонтиран миналата есен. В момента се изграждат отводнителни канали и се надявам всичко да свърши преди да започне учебната година, защото тогава пътят е много натоварен“, каза още инж. Добрев. \r\n„Фокус“ припомня, че в рехабилитацията на участъка, който е с дължина около 3 км, ще бъдат вложени около 2.8 млн. лв. Ремонтът започна в кая на май. \r\nЛуиза ТРАНЧЕВА", "date": "2018.07.12", "title": "Инж. Добромир Добрев, кмет на Горна Оряховица: Надяваме се ремонтът на пътя между Арбанаси и Горна Оряховица да приключи до началото на септември"}
{"url": "http://www.focus-news.net/news/2018/07/12/2544628/burgas-izdirva-se-41-godishna-polska-turistka-na-vidima-vazrast-40-45-godini-i-visochina-160-162-sm-koyato-e-v-neizvestnost-ot-30-yuni-sled-kato-e-napusnala-hotel-v-pomorie.html", "text": "ОДМВР - Бургас издирва 41 годишната полска туристка Александра Барбара Фулара /FULARA ALEKSANDRA BARBARA/, която в 17.43 ч. на 30 юни напуска хотел “Иконгнито“ в Поморие, където била на почивка със семейството си и до момента е в неизвестност. Това съобщиха от  ОДМВР-Бургас . \r\nОписание : жена на видима възраст 40-45год., пълно телосложение, височина около 160 – 162 см., чуплива светло-кестенява коса, бяло лице, с кафяви очи. Има татуировка на гърба от дясната страна на плешката : клекнала жена със свити колене с големи криле и около нея няколко пеперуди, една от които е голяма. По време на изчезването Александра Фулара е била облечена с къса рокля на бели и сини цветя на черен фон, дълга до коленете.  \r\nОДМВР - Бургас призовава гражданите, разполагащи с някаква информация относно местонахождението на полска туристка Александра Барбара Фулара да съобщят незабавно на тел. 112 или в най-близкото поделение на МВР! \r\nПрипомняме, че при извършване на оперативно-издирвателни мероприятия по установяване местонахождението на полската туристка, в частен дом, разположен на поморийската улица “Райна Княгиня“ и обитаван от 54-годишния И.П., бяха намерени множество цигари без акцизен бандерол на обща стойност около 93 000 лв. Иззети бяха общо 466 120 къса цигари без акцизен бандерол от марките „LM“, „Marvel“, „Compliment Blue“, „Compliment Violet“. И.П. бе задържан с полицейска заповед за срок до 24 часа, а по случая бе образувано досъдебно производство за престъпление по чл. 234, ал. 1 от НК / контрабанда/.", "date": "2018.07.12", "title": "Бургас: Издирва се 41-годишна полска туристка на видима възраст 40-45 години и височина 160-162 см, която е в неизвестност от 30 юни, след като е напуснала хотел в Поморие"}
{"url": "http://www.focus-news.net/news/2018/07/12/2544615/donald-tramp-ne-ochakvam-mnogo-ot-sreshtata-s-vladimir-putin.html", "text": "Президентът на САЩ Доналд Тръмп заяви, че няма големи очаквания за срещата с руския си колега Владимир Путин на 16 юли в Хелзинки, предава  ТАСС . \r\n„Мисля, че отиваме на тази среща без големи очаквания“, заяви Тръмп на пресконференция след края на срещата на високо ниво на НАТО. Той съобщи също, че планира да обсъди с Путин ситуацията в Сирия и Украйна, както и приписваната на Москва намеса в президентските избори на САЩ. \r\nПревод и редакция:", "date": "2018.07.12", "title": "Доналд Тръмп: Не очаквам много от срещата с Владимир Путин"}
{"url": "http://www.focus-news.net/news/2018/07/12/2544629/aktsenti-v-predavaneto-dupnitsa-klyuchat-kam-rila-po-radio-fokus-pirin.html", "text": "В предаването  „Дупница – ключът към Рила“  на  Радио „Фокус“  ще проследим посещенията на двама министъра в Дупница. В сряда в града беше министърът на вътрешните работи Валентин Радев, който се срещна с местната управа и се запозна на място с нанесените от валежите поражения по инфраструктурата в града. \r\nДнес в Дупница пристигна и Бисер Петков, министър на труда и социалната политика. Той се срещна кметът на Община Дупница инж. Методи Чимев и представи програма „Работа“. \r\nАко и вие нашите слушатели и читатели искате да коментирате темите, за които говорим днес или пък да предлагате такива, които биха били интересни за вас, то може да ни позвъните на телефон 0885 303 373 и 073/ 88-55-81 или да ни пишете на е-майл: pirin@focus-news.net. На посочените контакти може да поставят и въпроси от различни естество, които касаят Дупница, а ние ще ги отправим към имащите отношение по въпроса отдели в общината. \r\nПредаването „Дупница – ключът към Рила “ се излъчва на честотите на Радио „Фокус“ – Пирин всеки четвъртък от 16.00 до 17.00 часа с водещ Лора Калчева.", "date": "2018.07.12", "title": "Акценти в предаването „Дупница – ключът към Рила “ по Радио „Фокус“ – Пирин"}
{"url": "http://www.focus-news.net/news/2018/07/12/2544632/noimd-moldova-nato-iska-ot-rusiya-da-izvede-nezakonno-razpolozhenata-v-moldova-voyska.html", "text": "На срещата на върха на НАТО в Брюксел страните-членки поискаха извеждането на незаконно разположените в Молдова, Грузия и Украйна руски войски. Искането за първи път бе включено в заключителната декларация на срещата на високо ниво на Алианса, пише caleaeurpeana.ro, предава  NOI.md . \r\n„Потвърждаваме нашата поддръжка за териториалната цялост и суверенитета на Украйна, Грузия и Република Молдова в рамките на техните международно признати граници. В съответствие с международните задължения ние призоваваме Русия да изведе войските, които е разположила в тези три страни без тяхното съгласие“, поискаха  29-те евроатлантически лидери. \r\nВ заключителната декларация на форума на НАТО отново се осъжда „незаконната анексия на Крим от Русия, която ние не признаваме. \r\nПо отношение на Молдова, Северноатлантическия алианс се обръща към Кремъл с призив да изведе войската си от територията на тази страна и да продължи конструктивно да участва в преговорите за Приднестровието. \r\nПревод и редакция:", "date": "2018.07.12", "title": "NOI.md (Молдова): НАТО иска от Русия да изведе незаконно разположената в Молдова войска"}
{"url": "http://www.focus-news.net/news/2018/07/12/2544625/afp-velikobritaniya-publikuva-plana-za-badeshtite-otnosheniya-mezhdu-london-i-bryuksel.html", "text": "Обединеното кралство публикува плана за бъдещите отношение на страната с Европейския съюз, предава  AFP , като припомня, че документът доведе до оставката на двама от министрите в кабинета на премиера Тереза Мей  - Борис Джонсън и Дейвид Дейвис. \r\nВ предговора към спорния политически документ, който призовава за зона за свободна търговия и общи правила с ЕС за стоки, Мей пише, че постигането на споразумение с Брюксел с Брюксел „изисква прагматизъм и компромис от двете страни\". Тереза Герова", "date": "2018.07.12", "title": "AFP: Великобритания публикува плана за бъдещите отношения между Лондон и Брюксел"}
{"url": "http://www.focus-news.net/news/2018/07/12/2544631/veliko-tarnovo-na-12-godini-lishavane-ot-svoboda-pri-strog-rezhim-osadiha-mazh-ubil-saprugata-si.html", "text": "По обвинение на Окръжна прокуратура – Велико Търново, мъж, убил съпругата си, е осъден на 12 години лишаване от свобода при строг режим. Това съобщиха от пресцентъра на  Апелативна прокуратура – Велико Търново . А. Х. е признат за виновен за това, че на 12 юни 2017 г., в с. Паскалевец, общ. Павликени, умишлено умъртвил В. Х., вследствие на нанесен побой, като убийството е извършено по особено мъчителен начин за убитата и с особена жестокост.  \r\nНа 12 юни 2017 г.,  обвиняемият отишъл до с. Паскалевец, в жилището на майка си, която му казала, че жена му отново била много пияна и я карала да ходи да иска цигари от хората. Обвиняемият се ядосал и тръгнал да търси пострадалата. Стигнал до стопанската постройката, където били животните и видял, че пострадалата идва срещу него, като се подпирала на една летва. Била видимо пияна и посегнала към него с летвата. Това още повече вбесило обвиняемият, който дръпнал летвата от ръката й и започнал безразборно да й нанася удари с ръце и крака по тялото и главата, като взел и дървена летва, с която също нанесъл удари. След побоя пострадалата останала да лежи на плочките пред къщата до сутринта, когато била намерена починала. \r\nПо отношение на обвиняемият е взета мярка за неотклонение „задържане под стража“. \r\nПрисъдата подлежи на обжалване пред Апелативен съд – Велико Търново.", "date": "2018.07.12", "title": "Велико Търново: На 12 години лишаване от свобода при строг режим осъдиха мъж, убил съпругата си"}
{"url": "http://www.focus-news.net/news/2018/07/12/2544630/inzh-ivan-ivanov-inspektsiya-po-truda-varna-pochti-100-rast-se-zabelyazva-pri-naetite-chuzhdestranni-rabotnitsi-ot-treti-strani.html", "text": "Почти 100% ръст се забелязва при наетите чуждестранни работници от трети страни, за които работодателите уведомяват Инспекцията по труда. Това заяви в интервю за  Радио „Фокус“ – Варна  инж. Иван Иванов, директор на Инспекцията по труда във Варна. Той отбеляза, че броят на наетите чуждестранни работници от трети страни е динамичен, като в началото на юли те са били над 1 200. За цялата минала година наетите чуждестранни работници от трети страни не са достигнали 1 000 души, добави инж. Иванов. „Ежечасно при нас постъпват данни за нови работници“, коментира инж. Иванов. По думите му част от хотелите в курортите край Варна продължават набирането на персонал. „Те разчитат на непълнолетни работници, които са приключили учебните занятия и вече могат пълноценно да се включат в работата, както и на  чуждестранни работници. Има сериозен ръст на тези две категории работници“, заяви инж. Иванов. Той допълни, че чуждестранните работници са главно от Украйна, Беларус и Молдова. „Това са основните страни, от които бизнесът предпочита да наема работници“, каза още инж. Иванов. \r\nМарияна ВАЛЕНТИНОВА", "date": "2018.07.12", "title": "Инж. Иван Иванов, Инспекция по труда – Варна: Почти 100% ръст се забелязва при наетите чуждестранни работници от трети страни"}
{"url": "http://www.focus-news.net/news/2018/07/12/2544633/afp-velikobritaniya-publikuva-plana-za-badeshtite-otnosheniya-mezhdu-london-i-bryuksel.html", "text": "Обединеното кралство публикува плана за бъдещите отношение на страната с Европейския съюз, предава  AFP , като припомня, че документът доведе до оставката на двама от министрите в кабинета на премиера Тереза Мей  - Борис Джонсън и Дейвид Дейвис. \r\nВ предговора към спорния политически документ, който призовава за зона за свободна търговия и общи правила с ЕС за стоки, Мей пише, че постигането на споразумение с Брюксел с Брюксел „изисква прагматизъм и компромис от двете страни\". Тереза Герова", "date": "2018.07.12", "title": "AFP: Великобритания публикува плана за бъдещите отношения между Лондон и Брюксел"}
{"url": "http://www.focus-news.net/news/2018/07/12/2544634/yambol-nad-14-kg-kontrabandno-zlato-v-taynik-na-avtobus-sa-otkrili-mitnicheski-i-granichni-sluzhiteli-na-gkpp-lesovo.html", "text": "Над 1.4 кг контрабандно злато в тайник на автобус откриха митнически и гранични служители на ГКПП „Лесово“. Това съобщиха от  Агенция „Митници“ . Автобусът с турска регистрация е пътувал от Турция за България по редовна пътническа линия, управляван от български гражданин. Пристигнал е на Митнически пункт „Лесово“ на 11 юни 2018 г. около 01:20 ч. \r\nЕкипажът на автобуса и всички пътници са заявили, че не внасят нищо за деклариране, след което е извършена съвместна проверка на превозното средство от екип на митническа мобилна група, служители на Митница Бургас и гранични служители, по постъпило искане от „Гранична полиция“. \r\nВ хода на проверката са засечени следи от манипулация върху инсталация за отопление до двигателя в автобуса. \r\nСлед демонтаж на съоръжението, във вътрешността му са открити 8 пакета, увити с тиксо, съдържащи 366 бижутерски изделия от злато с общо тегло 1402,38 грама. \r\nШофьорът на автобуса е заявил, че златните накити са негова собственост и са били укрити от него. \r\nКонтрабандните златни изделия на стойност близо 100 000 лв. са задържани. Автобусът също е задържан като превозно средство, послужило за пренасяне на контрабандата. \r\nПо случая е образувано досъдебно производство по описа на Митница Бургас, което се провежда от разследващ митнически инспектор под надзора на Окръжна прокуратура.", "date": "2018.07.12", "title": "Ямбол: Над 1.4 кг контрабандно злато в тайник на автобус са открили митнически и гранични служители на ГКПП „Лесово“"}
{"url": "http://www.focus-news.net/news/2018/07/12/2544635/ministar-biser-petkov-na-zasedanie-na-natsionalniya-savet-za-nasarchavane-na-zaetostta-shte-vzemem-reshenie-za-prerazpredelenie-na-2-mln-lv-kam-4-programi-kam-koito-ima-golyam-interes.html", "text": "На заседание на Националния съвет за насърчаване на заетостта ще вземем решение за преразпределение на 2 000 000 лв. към четири програми, към които има голям интерес. Това каза при посещението си в Дупница Бисер Петков, министър на труда и социалната политика, предаде репортер на  Радио „Фокус“- Пирин . По думите му заседанието ще се проведе в понеделник и членовете на съвета ще вземат това решение. Това са програмите „Старт на кариерата“, програма „Помощ при пенсиониране“, „Заетост и обучение на хора с трайни увреждания“ и Национална програма „Заетост и обучение на хора с трайни увреждания“. \r\nЛора КАЛЧЕВА", "date": "2018.07.12", "title": "Министър Бисер Петков: На заседание на Националния съвет за насърчаване на заетостта ще вземем решение за преразпределение на 2 млн. лв. към 4 програми, към които има голям интерес"}
{"url": "http://www.focus-news.net/news/2018/07/12/2544640/predsedatelyat-na-abv-rumen-petkov-i-n-pr-nadra-sayaf-obsadiha-satrudnichestvoto-mezhdu-balgariya-i-siriya-v-oblastta-na-targoviyata-stroitelstvoto-i-sigurnostta.html", "text": "Председателят на АБВ и председател на Общото събрание на Международния институт за сигурност и сътрудничество Румен Петков проведе среща с Н. Пр. Надра Саяф, временно управляващ посолството на Сирийската арабска република в България. Това съобщиха от пресцентъра на  ПП АБВ . Двамата са обсъдили възможността МИСС да изготви програми за обучение, подготовка и преподготовка на служители от правоохранителната система на Сирия, както и да изготви методика за организиране на процеса по изземване на незаконно придобитото от сирийски граждани по време на конфликта оръжие.  \r\nПетков и Саяф са подчертали необходимостта от възстановяването на икономическите и търговски отношения между двете държави, което е и част от предложението на ПП АБВ за изготвяне на цялостна външнотърговска стратегия на България. Румен Петков е изразил готовност да окаже съдействие за намирането на такъв тип решения, които да насърчат взаимоотношенията Сирия-България и на базата на взаимодействие с работодателските организации у нас.  \r\nВ хода на разговора председателят на АБВ е подчертал натрупването на огромен потенциал в българските строителни фирми, предимствата на развитата ни хранително-вкусова промишленост,  научния потенциал на страната ни, както и отличните условия за балнео- и екотуризъм, с които България разполага.", "date": "2018.07.12", "title": "Председателят на АБВ Румен Петков и Н. Пр. Надра Саяф обсъдиха сътрудничеството между България и Сирия в областта на търговията, строителството и сигурността"}
{"url": "http://www.focus-news.net/news/2018/07/12/2544636/sofiya-vavezhda-se-vremenna-organizatsiya-na-dvizhenieto-vav-vrazka-s-premiera-na-sofiyskata-opera-i-balet.html", "text": "Въвежда се временна организация на движението във връзка с премиера на Софийската опера и балет. Това съобщиха от пресцентъра на  Столична Община .  \r\nОт 18.00 часа до 19.30 часа се забраняват влизането на пътни превозни средства по ул. „Врабча“ между ул. „Г.С Раковски“ и ул. „Париж“. Промяната в организацията на движение се налага във връзка с премиера на мюзикъл на Софийската опера и балет.", "date": "2018.07.12", "title": "София: Въвежда се временна организация на движението във връзка с премиера на Софийската опера и балет"}
{"url": "http://www.focus-news.net/news/2018/07/12/2544637/pazardzhik-muzeynata-sbirka-v-grad-belovo-se-vklyuchi-v-izrabotvaneto-na-dokumentalen-film-za-nachinite-na-prigotvyane-na-hlyab-v-nachaloto-na-hh-vek.html", "text": "Музейната сбирка „Атанас Хрисчев“  в град Белово се включи в изработването на късометражен документален филм под заглавието „Традиции и модерност в приготвянето на хляб в зората на индустриалното общество в района на град Белово“. Това каза за  Радио „Фокус“ – Пазарджик  Севдалина Попова, старши специалист „Музейно дело“ в Община Белово. Тя обясни, че при проучването на темата са се натъкнали на интересни факти. „Оказва се, че в Голямо Белово жените са омесвали тестото, но са носели хляба за изпичане в градската фурна, защото бързото развитие на страната ни в началото на ХХ век води и до по-бързо нарастване на броя на населението, а оттам и на необходимостта да се приготвя по-голямо количество хляб. Спестяват се време и усилия на жените да опалват фурната и да изчакат за изпичането на хляба. Така се формира специфична местна градска култура, тъй като жените имат време да обърнат повече внимание на децата или на ръкоделията“, коментира Попова. Тя каза също, че жени от Голямо Белово и от общинския център Белово, а също и от някои от селата в този регион са помогнали реализацията на филма, като са пресъздали начините за правене на хляб преди повече от век. \r\nВаня НИКОЛОВА", "date": "2018.07.12", "title": "Пазарджик: Музейната сбирка в град Белово се включи в изработването на документален филм за начините на приготвяне на хляб в началото на ХХ век"}
{"url": "http://www.focus-news.net/news/2018/07/12/2544638/dobrich-prez-letnite-mesetsi-ne-se-izvarshvat-stroitelno-remontni-deynosti-v-uchastatsite-mezhdu-naselenite-mesta-po-pat-ii-29-dobrich-gkpp-kardam.html", "text": "През летните месеци не се извършват строително-ремонтни дейности в участъците между населените места по път II-29 Добрич – ГКПП \"Кардам\", предаде кореспондентът на  Радио „Фокус” – Варна . Завършен е ЛОТ 4 от път II-29 и съгласно разпореждането на министъра на регионалното развитие и благоустройството не се извършват строително-ремонтни дейности в участъците между населените места, по информация на Областна администрация - Добрич. Целта е да се гарантира безопасността на движение през лятото, предвид натовареността на пътя. Продължават строително ремонтните работи по ЛОТ 5 на същия път. Пусковият срок на този участък, в който е включен ремонт на Околовръстния път на Добрич, е през месец ноември. В тези участъци работата продължава.  \r\nЖулиета НИКОЛОВА", "date": "2018.07.12", "title": "Добрич: През летните месеци не се извършват строително-ремонтни дейности в участъците между населените места по път II-29 Добрич – ГКПП Кардам"}
{"url": "http://www.focus-news.net/news/2018/07/12/2544643/dobrich-apel-za-pomosht-otpravya-oblastna-administratsiya-s-podkrepata-na-kmeta-na-obshtina-grad-dobrich-i-os-na-bchk.html", "text": "Областният управител на Добрич Красимир Кирилов и целият екип на  Областна администрация  се обръщат с апел за помощ към всеки с добро сърце. „Нашият колега - старши счетоводителят Ивелина Драгнева, има нужда от средства, за да продължи лечението на онкологично заболяване, след манипулация с кибернож в турска клиника. Всеки, който иска да помогне, според възможностите си, може да го направи чрез разкритата дарителска сметка в евро на нейно име“, се казва в обръщението. Сметката е в УниКредит Булбанк – Добрич: BIC: UNCRBGSF \r\nIBAN: BG41 UNCR7000 1521 6371 68 \r\nИвелина Андонова Драгнева \r\nС цел набиране на средства в подкрепа на Ивелина Драгнева има поставена кутия за набиране на средства в Центъра за услуги и информация в Областна администрация - Добрич. Със съдействие на кмета на град Добрич Йордан Йорданов такава касичка е поставена и в сградата на Община град Добрич. Областният управител Красимир Кирилов и целият екип на Областна администрация Добрич изразяват своята увереност, че заедно всички имат възможността да помогнат на Ивелина Андонова в този труден за нея и семейството й момент. „Изказваме най-сърдечна благодарност за съдействието на директора на ОС на БЧК Добрич д-р Артюн Еринозов и кмета на Община град Добрич. Благодарим за подкрепата, защото вярваме, че Доброто е мъдростта на душата и дългът на сърцето!“, се казва още в обръщението на Областна администрация в добруджанския град.", "date": "2018.07.12", "title": "Добрич: Апел за помощ отправя Областна администрация с подкрепата на кмета на Община град Добрич и ОС на БЧК"}
{"url": "http://www.focus-news.net/news/2018/07/12/2544646/sofiya-vremenno-se-zatvarya-za-dvizhenie-uchastak-ot-bul-pencho-slaveykov.html", "text": "Във връзка строителството на третия диаметър на столичното метро се въвежда промяна в организацията на движение. Това съобщиха от пресцентъра на  Столична община . От 16 юли до 16 септември се забранява влизането на пътни превозни средства както следа: \r\n-\tпо бул. „Пенчо Славейков“ при кръстовището с ул. „Свети Георги Софийски“ .  Движението ще се извършва двупосочно чрез обход по ул. „Свети Георги Софийски“ и  между бул. „Пенчо Славейков“ и ул. „Константин Иречек“ и по съществуващата пътна връзка.  \r\n-\tПо южната половина от пътното платно на ул. „Свети Георги Софийски“ в участък от около 50м.преди бул. „Пенчо Славейков“ и по южната половина от пътното платно на бул. „Прага“ в участък от около 20м след бул. „Пенчо Славейков“. Движението ще се извършва двупосочно в по една пътна лента по северната половина от пътното платно по ул. „Свети Георги Софийски“ и по бул. „Прага“ в същия участък.  \r\n-\tпо крайните две пътни ленти от източната страна на пътното платно  на бул. „Пенчо Славейков“ между ул. „Разслатица“ и съществуващата временна пътна връзка. \r\nОт 4.30 часа на 16 юли до 24.00 часа на 16 септември  се възстановява маршрутът на автобусна линия 604 в посока гара „Искър“ по бул. „Пенчо Славейков“ надясно по ул. „Свети Георги Софийски“, наляво по бул. „Акад. Иван Евстатиев Гешов“, наляво по бул. „България“ по маршрута си. \r\nПроменя се маршрутът на автобусна линия 72 в посока хотел „Плиска“ – по ул. „Свети Георги Софийски“  надясно по съществуващата пътна връзка, надясно по бул. Пенчо Славейков“ и по маршрута си. В посока Западен парк автобусите от линия 72 ще се движат  по бул. „Пенчо Славейков“,  наляво по съществуващата пътна връзка , наляво по ул. „Свети Георги Софийски и по маршрута си. \r\nТролейбусите от линии 2, 8 и 9 ще се движат по ул. „Свети Георги Софийки“ към бул. „Прага“ и от там  към ул. „Свети Георги Софийски“.", "date": "2018.07.12", "title": "София: Временно се затваря за движение участък от бул. „Пенчо Славейков“"}
{"url": "http://www.focus-news.net/news/2018/07/12/2544642/plovdiv-obshtinata-shte-provede-aktsiya-po-premahvane-na-nezakonnite-postroyki-v-rayona-na-adzhisan-mahala.html", "text": "Община Пловдив ще проведе акция по премахване на незаконните постройки в района на Аджисан махала. Това обяви пред журналисти кметът на града Иван Тотев, предаде репортер на  Радио \"Фокус - Пловдив . „Политиката на Общината е праволинейна и няма да се промени. Продължаваме да премахваме сгради в улична регулация. Имаме общински парцели, които са също застроени“, каза Тотев. По думите му със старта на проекта „Подобряване на градската среда в община Пловдив“ ще се даде възможност районът да се приведе в едно добро състояние. „Това е второто място, където спират туристите и тръгват към Стария град, Източна порта, Малка базилика. Задължени сме да облагородим това място без значение колко сгради има тук. Семействата, с цялото ми уважение към хората, трябва да ги преместим някъде“, допълни Иван Тотев. По думите му десетки са постройките, които има в момента в района. По проекта „Подобряване на градската среда в община Пловдив“ ще се работи за рехабилитация и реконструкция на тротоари по булевард „Шести септември” в участъка от бул. „Цар Борис III Обединител” до бул. „Източен”, въвеждане на енергоспестяващо улично осветление, озеленяване и благоустрояване на прилежащите му зелени площи. Втората част от проекта включва реконструкция и рехабилитация на улици и прилежащите им тротоари и въвеждане на енергоспестяващо улично осветление на следните улици находящи се в град Пловдив, Първа градска част – юг: ул. „Стойчо Мушанов”, ул. „Макгахан” (в участъка отул. „Митрополит Панарет” до ул. „Ген. Скобелев”), ул. „Ген. Скобелев”, ул. „Пулпудева”, ул. „Козлодуй”, ул. „Брестовица” и ул. „Цар Иван Страцимир”. Ще се благоустроява, озеленява и ще се изграждат детски площадки по южния бряг на река Марица. \r\nВесела КРЪСТЕВА", "date": "2018.07.12", "title": "Пловдив: Общината ще проведе акция по премахване на незаконните постройки в района на Аджисан махала"}
{"url": "http://www.focus-news.net/news/2018/07/12/2544644/aktsenti-v-predavaneto-asenovgrad-bogoizbran-pred-portite-na-rodopite-po-radio-fokus-plovdiv.html", "text": "В предаването „Асеновград – Богоизбран пред портите на Родопите“ по Радио „Фокус“ – Пловдив тази седмица отново ще насочим вниманието ви към актуалните теми от Асеновград и региона. Започна изпълнението на проект “Образователна инфраструктура – обновяване и внедряване на мерки за енергийна ефективност на сградите на детски градини, модернизация на училища и рехабилитация на дворните им пространства” в Асеновград. Договорът за предоставяне на безвъзмездната финансова помощ бе подписан в началото на май и е на стойност от близо 7 милиона лева. Проектът се фокусира върху три детски градини – “Надежда”, “Зорница” и “Пролет”, както и върху две средни училища – “Св.св. Кирил и Методий” и “Св. Княз Борис I”, които са част от общинската образователна инфраструктура на град Асеновград. Повече информация за предвидените дейности ще ни предостави Величка Стойчева, директор на Дирекция „Хуманитарни дейности“ в Община Асеновград.  \r\n10 са подадените заявления за еднократна помощ за първокласници в Дирекция „Социално подпомагане”-Асеновград от началото на кампанията на 1 юли. Какви са изискванията за кандидатстване, кои са необходимите документи и кога изтича крайният срок на кампанията? Това ще ни разясни Райна Кръстева, експерт от местната социална служба. С нея ще говорим и за кампанията по прием на документи за енергийна помощ за новия отоплителен сезон. \r\nОбхватът на „Синя зона“ в Асеновград се разширява с нови 50 места. Разширяването обхваща района около читалище „Родолюбие” в идеалния център на града. Повече информация ще научите в рамките на предаването ни днес. \r\nКакво е равнището на безработица в Асеновград и колко са обявените свободни работни места от Дирекция „Бюро по труда“ в началото на юли? Ще дадем отговор и на тези въпроси. \r\nПредаването „Асеновград – Богоизбран пред портите на Родопите“ се излъчва всеки четвъртък, от 16.00 до 17.00 часа. Телефонът за връзка с нас е 032/65 25 65. Водещ на предаването е Тони Михайлов.", "date": "2018.07.12", "title": "Акценти в предаването „Асеновград – Богоизбран пред портите на Родопите“ по Радио „Фокус” – Пловдив"}
{"url": "http://www.focus-news.net/news/2018/07/12/2544645/kyustendil-zapochnalo-e-izpalnenieto-na-chast-ot-proektite-finansirani-ot-programata-za-chista-okolna-sreda-v-dupnitsa.html", "text": "Започнало е изпълнението на част от проектите, финансирани от програмата „За чиста околна среда” в Дупница. Това съобщи за  Радио „Фокус” – Кюстендил  Христо Апостолов, пресаташе на Община Дупница. По думите му вече е започнало изграждането на детски кът в двора на детската градина в село Бистрица. Отпуснатите средства са в размер на 5 000 лева. Със сумата са закупени детски съоръжения, както и специална настилка. В рамките на една седмица площадката ще бъде завършена. „Тук трябва да кажа, че след около седмица време ще започне изграждането и на другата детска площадка със съоръжения в центъра на селото. Тя е по проект, спечен от страна на Община Дупница, а сумата е в размер на 10 000 лева”, каза Христо Апостолов. До няколко дни ще започнат и монтажните дейности на детска площадка в село Яхиново на същата стойност, отново по проект на Общината. „Монтажните дейности се съблюдават от кметовете на селата, а при приключването им, комисия от Община Дупница ще направи окончателен оглед с приемно-предавателен протокол”, каза Христо Апостолов. \r\nВенцеслав ИЛЧЕВ", "date": "2018.07.12", "title": "Кюстендил: Започнало е изпълнението на част от проектите, финансирани от програмата „За чиста околна среда” в Дупница"}
{"url": "http://www.focus-news.net/news/2018/07/12/2544647/protothema-erdogan-mey-merkel-i-rama-gledat-svetovnoto-parvenstvo-na-telefona-na-chavushoglu.html", "text": "Световното първенство по футбол е изключително значимо събитие в световен мащаб и много малко остават безразлични към него. Това важи и за световните лидери на срещата на върха на НАТО, които бяха на работна вечеря в сряда вечерта, докато течеше полуфиналната битка между Хърватия и Англия. Когато мачът навлезе в продължения и Хърватска поведе в 109-ата минута, участниците в срещата не устояха и насочиха вниманието си към футболната среща, пише  електронното издание на гръцкия вестник Protothema . \r\nПрезидентът на Турция Реджеп Таийп Ердоган, германският канцлер Ангела Меркел, британският и албанският премиери Тереза Мей и Еди Рама се събраха в полукръг около турския външен министър Мевлют Чавушоглу, който беше пуснал живо предаване от двубоя на мобилния си телефон. Към тях се присъединиха още много високопоставени официални лица и всички те станаха свидетели как Хърватия влезе в историята с класирането си за финала на Мондиала. \r\nСлед последния съдийски сигнал Ердоган, Меркел и Рама се опитаха да утешат Мей за загубата на Англия. \r\nМачът започна много добре за Англия с гол на Киърън Трипиър от свободен удар в 5-ата минута. През второ полувреме обаче Хърватия намери сили да изравни с попадение на Иван Перишич в 68-ата минута и да обърне с решаващия гол на Марио Манджукич през втората част на продълженията. \r\nБалканският отбор ще срещне Франция във финала на Световното първенство на стадион Лужники в Москва на 15 юли. \r\nПревод и редакция:", "date": "2018.07.12", "title": "Protothema: Ердоган, Мей, Меркел и Рама гледат Световното първенство на телефона на Чавушоглу"}
{"url": "http://www.focus-news.net/news/2018/07/12/2544648/sofiya-vavezhda-se-vremenna-organizatsiya-na-dvizhenieto-vav-vrazka-s-evropeyskoto-parvenstvo-po-basketbol.html", "text": "Въвежда се временна организация на движението във връзка с Европейското първенство по баскетбол. Това съобщиха от пресцентъра на  Столична Община .   \r\nОт 8.00 часа на 15 юли до 8.00 часа на 23 юли се забраняват престоят и паркирането на ул. „Метличина поляна“ от ул. „Рикардо Вакарини“, покрай спортната зала „Триадица“  до следващата пряка.  Промяната в организацията на движение са налага във връзка с провеждането на Европейско първенство по баскетбол в зала „Триадица“.", "date": "2018.07.12", "title": "София: Въвежда се временна организация на движението във връзка с Европейското първенство по баскетбол"}
{"url": "http://www.focus-news.net/news/2018/07/12/2544651/dobrich-avariya-na-osnoven-vodoprovod-po-bul-dobrudzha-e-prichina-za-narusheno-vodopodavane-v-nyakolko-kvartala-na-grada.html", "text": "Авария на основен водопровод по бул. „Добруджа“ е причина за нарушено водоподаване в няколко квартала на града в часовете около обяд, предаде кореспондентът на  Радио „Фокус” – Варна . Аварията засегна абонатите по ул. „Димитър Ковачев“, в ЖК „Христо Ботев“, ЖК „Иглика“, ул. „Бойчо Огнянов“, ул. „Боряна“, ул. „Орфей“, ЖК „Балик“ – блокове с номера 20 и 21, ул. „Ген. Попов“ и ЖК „Строител“. Става дума за част по водопреносната мрежа, която захранва кварталите нагоре от КАТ. Водопроводът е над 30-годишен, по информация на ВиК. В ЖК „Христо Ботев“ водоподаването вече е нормализирано.  \r\nЖулиета НИКОЛОВА", "date": "2018.07.12", "title": "Добрич: Авария на основен водопровод по бул. „Добруджа“ е причина за нарушено водоподаване в няколко квартала на града"}
{"url": "http://www.focus-news.net/news/2018/07/12/2544639/magdalena-miltenova-bssit-ot-sledvashtata-sedmitsa-zapochva-informatsionna-kampaniya-i-sreshti-po-mesta-vav-vrazka-s-konfederatsiyata-obedinyavashta-patnicheskiya-transporten-bransh.html", "text": "От следващата седмица започва информационна кампания и срещи по места във връзка с Конфедерацията, обединяваща пътническия транспортен бранш. Това каза за  Агенция „Фокус“  Магдалена Милтенова – председател на Браншовия съюз за стопанска инициатива в транспорта (БССИТ) във връзка с предложението националните сдружения в пътническия транспортен сектор да се обединят в Конфедерация. „В момента браншовите организации провеждат общите си събрания, за да могат да вземат съответните решение. Това е съпроводено с административни процедури“, обясни Милтенова и уточни, че след като всички сдружения вземат своите решения за членство в Конфедерация, най-вероятно в средата на септември тя ще бъде учредена. „В рамките до 15 септември трябва да имаме учредяване на Конфедерацията, поне така сме планирали“, каза и още тя. Милтенова поясни, че се работи по устава и документите, които трябва да бъдат готови преди учредяването. „В момента тече подготовка за учредяването на Конфедерацията, чисто документално“, добави тя. „Ще имаме срещи по места с колегите, започва информационна кампания за тези, които не членуват никъде в момента. От следващата седмица ще започне информационната кампания и срещите по места. Вървим в посока учредяване и разширяване на броя на конфедерацията“, съобщи Магдалена Милтенова. „Очакваме предложенията на всички колеги. Дали сме възможност да бъдат дадени предложения по отношение на това как си представят устава, какви задачи и цели искат да формулираме. Когато има предложения те ще бъдат обсъдени в работните групи, с нашите юристи, така че да бъде спазен законът и нещата да вървят в правилната посока“, добави тя. \r\n„Имаме доста задачи за решаване. Те са свързани със законодателната база, която касае конкретно нашия сектор. Предстои промяна във Наредба 2, която задължително трябва да бъде направена, защото не е синхронизирана със Закона за автомобилните превози. Предстои да се направят срещи със Сдруженията на общините, по отношение на възлагането на превозите. Имаме  доста работа, която трябва да свършим. При всички случаи ще настояваме нерегламентирания превоз на пътници да бъде инкриминиран. Имаме общи каузи, проблеми, които ни свързват. Предстоят да бъдат решени“, поясни Милтенова.  \r\nМариела РУСЕВА", "date": "2018.07.12", "title": "Магдалена Милтенова, БССИТ: От следващата седмица започва информационна кампания и срещи по места във връзка с Конфедерацията, обединяваща пътническия транспортен бранш"}
{"url": "http://www.focus-news.net/news/2018/07/12/2544650/plovdiv-vazstanoveno-e-dvizhenieto-po-avariynata-lenta-pri-km-133-na-am-trakiya-v-posoka-burgas.html", "text": "Възстановено е движението по аварийната лента при км 133 на АМ \"Тракия\" в посока Бургас, остава ограничено движението по активната и изпреварващата лента. Това съобщиха от пресцентъра на  Агенция \"Пътна инфраструктура\" . Трафикът се регулира от пътна полиция.", "date": "2018.07.12", "title": "Пловдив: Възстановено е движението по аварийната лента при км 133 на АМ \"Тракия\" в посока Бургас"}
{"url": "http://www.focus-news.net/news/2018/07/12/2544654/apelativniyat-sad-v-plovdiv-otkaza-da-osvobodi-predsrochno-georgi-sapundzhiev-koyto-ubi-na-peshehodna-pateka-v-stara-zagora-4-godishniya-paolo.html", "text": "Апелативният съд отмени условното предсрочно освобождаване на Георги Сапунджиев, постановено от Окръжен съд – Стара Загора. Това съобщиха за  Радио „Фокус“- Пловдив  от пресцентъра на съда. Така той ще трябва да изтърпи остатъка от наложеното му наказание, което е шест години лишаване от свобода за това. Сапунджиев е обвинен затова, че на 02.06.2014 г. при управление на МПС е нарушил правилата за движение и по непредпазливост е причинил смъртта на 4-годишния Паоло. \r\nВъззивният съдебен състав прие, че спазването на установения в затвора ред и трудовата ангажираност на осъдения по време на изтърпяване на наложеното му наказание не са достатъчни доказателства за неговото поправяне. За добро поведение на Сапунджиев е бил променен режима на изтърпяване на наказанието от „общ“ на „лек“. \r\nОтделно от това, за положителните му прояви, осъденият постоянно е бил поощряван с домашен отпуск до две денонощия, от пет денонощия и годишна почивка извън затворническото общежитие от открит тип. В тази връзка апелативните съдии са отбелязали рядко срещаната от затворническата администрация активност – за престоя на Сапунджиев до момента са издадени 29 заповеди за награждаване с домашен отпуск, който в рамките на по-малко от три години е в общ размер от 102 дни. \r\nВ същото време, в материалите към затворническото му досие, съществуват данни, че осъденият продължава да не приема в пълна степен вредите, които е причинил с деянието си и размера на наложеното му наказание. По тази причина е прието, че с поведението си Сапунджиев не е дал предвидените в закона доказателства за своето поправяне, за да ползва изключението и привилегията на условното предсрочно освобождаване. В противен случай приложението на този институт би било единствено средство за корекция размера на наложеното на осъдения наказание. \r\nОпределението на Апелативния съд е окончателно.", "date": "2018.07.12", "title": "Апелативният съд в Пловдив отказа да освободи предсрочно Георги Сапунджиев, който уби на пешеходна пътека в Стара Загора 4-годишния Паоло"}
{"url": "http://www.focus-news.net/news/2018/07/12/2544653/zheni-nacheva-nzok-blizo-35-mlrd-leva-sa-zdravnoosiguritelnite-plashtaniya-na-kasata-prez-2017-g.html", "text": "3,497 млрд. лева са здравноосигурителните плащания на НЗОК през 2017 година. Това каза зам.-министърът на здравеопазването и председател на Надзорния съвет на НЗОК Жени Начева по време на заседание на парламентарната здравна комисия, предаде репортер на  Агенция „Фокус“ . „Общият размер на приходите на НЗОК за 2017 г. е 3,581 млрд. лева. Разходите и трансферите са 3,571 млрд. лева“, обяви тя. „За спешна медицинска помощ увеличението на средствата е 6.4% в сравнение с 2016 г.“, посочи Жени Начева и допълни, че за дентална помощ ръстът на средствата е над 10%. „Основният акцент в дейността ни през 2017 г. е свързан с преодоляване на негативни практики и проблеми, констатирани в контролната дейност през годината“, обясни председателят на Надзорния съвет на Касата. „Усилията ни бяха насочени към финансиране и укрепване на дейностите, с отношение към профилактиката, диспансерното наблюдение и намаляването на хоспитализациите“, заяви Начева. „Най-съществен ръст, в пъти повече в сравнение с 2016 година, се отчита в разходите за лекарствени продукти“, поясни тя и уточни, че това се дължи на пренасочването на средства към лечение с по-скъпо струващи медикаменти. \r\nБиляна ИВАНОВА", "date": "2018.07.12", "title": "Жени Начева, НЗОК: Близо 3,5 млрд. лева са здравноосигурителните плащания на Касата през 2017 г."}
{"url": "http://www.focus-news.net/news/2018/07/12/2544641/reuters-ispaniya-se-angazhira-da-uvelichi-do-dva-protsenta-ot-bvp-razhodite-si-za-otbrana-do-2024-godina.html", "text": "Испания се ангажира до 2024 г. да увеличи до два процента от БВП разходите си за отбрана, в съответствие с поставените на срещата на върха на НАТО в Уелс цели. Това обяви новият министър-председател на Испания на пресконференция в Брюксел, предава  Reuters . \r\nПо-рано държавният глава на САЩ Доналд Тръмп призова страните от НАТО да инвестират повече в отбраната си. Освен САЩ, които харчат по 3,5% от БВП за отбрана, към настоящия момент единствено Великобритания, Полша, Гърция и Естония са изпълнили поетите през 2014 г. задължения. Тереза Герова", "date": "2018.07.12", "title": "Reuters: Испания се ангажира да увеличи до два процента от БВП разходите си за отбрана до 2024 година"}
{"url": "http://www.focus-news.net/news/2018/07/12/2544649/emanyuel-makron-nato-e-mnogo-po-silna-sled-sreshtata-na-varha.html", "text": "Президентът на Франция Еманюел Макрон заяви в четвъртък, че НАТО е излязла много по-силна от напрегнатата среща на върха в Брюксел, предава  AFP . \r\nСпоред думите на Макрон, Тръмп „е потвърдил ангажимента си за силна НАТО“, като е подчертал, че, обратно на това, което се твърди, американският президент никога не е заплашвал пред лидерите, че ще се оттегли от Алианса. \r\nПревод и редакция:", "date": "2018.07.12", "title": "Еманюел Макрон: НАТО е много по силна след срещата на върха"}
{"url": "http://www.focus-news.net/news/2018/07/12/2544657/evropeyska-komisiya-lyatnata-mezhdinna-ikonomicheska-prognoza-za-2018-g-predvizhda-ustoychiv-rastezh-na-fona-na-narasnala-nesigurnost.html", "text": "Лятната междинна икономическа прогноза за 2018 г. предвижда устойчив растеж на фона на нараснала несигурност. Очаква се през 2018 и 2019 г. растежът да остане силен, като в ЕС и еврозоната през тази година той ще бъде 2,1 %, а през 2019 г. - 2 %. Това съобщиха от  Представителството на Европейската комисия в България . \r\nСлед пет поредни тримесечия на силен растеж обаче икономиката забави темпо през първата половина на 2018 г. Очаква се през втората половина на годината растежът леко да се засили, тъй като условията на пазара на труда се подобряват, дълговете на домакинствата намаляват, потребителското доверие остава високо, а паричната политика е все така благоприятна.  \r\nОсновните предпоставки за устойчив икономически растеж в ЕС и еврозоната се запазват. Забавянето на темповете на растежа се дължи отчасти на временни фактори, но в някои страни от ЕС роля за това може да са изиграли и нарастващото напрежение в търговията, високите цени на петрола и политическата несигурност.  \r\nВ резултат на покачването на цените на петрола от пролетта насам инфлацията през тази година се очаква да бъде средно 1,9 % в ЕС. Прогнозата за 2019 г. остава непроменена - 1,8 %.", "date": "2018.07.12", "title": "Европейска комисия: Лятната междинна икономическа прогноза за 2018 г. предвижда устойчив растеж на фона на нараснала несигурност"}
{"url": "http://www.focus-news.net/news/2018/07/12/2544658/ria-novosti-vladimir-putin-prodalzhi-deystvieto-na-kontrasanktsiite-do-kraya-na-2019-godina.html", "text": "Владимир Путин продължи действието на ограничителните мерки спрямо страни, приели антируски санкции. Съответстващият указ е публикуван на официалния интернет-портал за юридическа информация, предава  РИА Новости . \r\nОграниченията ще бъдат в сила до края на 2019 година. Правителството е получило инструкции да предприеме всички необходими мерки за реализацията на указа. Документът влиза сила моментално – от 12 юли. \r\nКакто отбелязват експертите, тази мярка ще се отрази на цените и инфлацията в Русия. \r\nРИА припомня, че през август 2014 година Путин подписа указ, с който забрани вноса в Русия на някои видове селскостопанска продукция, суровини и продоволствия от страни, въвели санкции срещу Русия: САЩ, страните-членки на Европейския съюз, Канада, Австралия и Норвегия. \r\nПод санкциите попаднаха: месо, колбаси, морски продукти, зеленчуци, плодове и млечни продукти. \r\nПревод и редакция:", "date": "2018.07.12", "title": "РИА Новости: Владимир Путин продължи действието на контрасанкциите до края на 2019 година"}
{"url": "http://www.focus-news.net/news/2018/07/12/2544655/politsiyata-razprostrani-snimka-na-izbyagaliya-v-plovdiv-zatvornik.html", "text": "Полицията издирва 59-годишен мъж, съобщиха от пресцентъра на  МВР . В 20.30 часа вчера във Второ РУ в Пловдив постъпил сигнал от затвора в града, че 59-годишният лишен от свобода Младен Младенов е в неизвестност след като напуснал без предупреждение болница, където бил настанен за лечение.   \r\nГражданите, които разполагат с информация за местонахождението му, могат да сигнализират в дежурната част на ОДМВР – Пловдив на телефони 032/632210 и 032/932323, в най-близкото районно полицейско управление или на тел. 112.", "date": "2018.07.12", "title": "Полицията разпространи снимка на избягалия в Пловдив затворник"}
{"url": "http://www.focus-news.net/news/2018/07/12/2544652/alsat-m-makedoniya-kakvi-sa-zadachite-na-makedoniya-sled-sreshtata-na-varha-na-natoi.html", "text": "Излъчващият на албански език скопски телевизионен канал  „Алсат-М“  публикува материал, в който подчертава какви са задачите пред Македония, след като в рамките на срещата на върха на НАТО в Брюксел получи покана за започване на преговори за членство в Алианса. \r\nМакедония трябва да стане 30-тия член на Организацията на Северноатлантическия пакт. Най-напред, както предвижда и Договорът за името, Македония трябва да организира референдум, на който гражданите да се произнесат за споразумението. Но към настоящия момент този процес е блокиран, тъй като Държавната избирателна комисия (ДИК) все още не е формирана. \r\nВ зависимост от резултатите от референдума ще бъдат повдигнат и въпросът за въвеждането на конституционни промени. В преамбюла ще трябва да бъде отстранено определението „гражданин на Македония“, каквито и да било претенции за ирендентизъм или аспирации спрямо Гърция и античната й история. Очаква се това да бъде най-трудната задача, тъй като за изменения на Основния закон е необходимо мнозинство от две трети от депутатите в парламента. Допуска се, че опозицията ще внесе голям брой възражения и предложения.  \r\nВ случай че правителството и опозицията успешно приемат конституционни промени, следва етапа на създаване смесени комисии, които ще преговарят с представителите на Алианса. След края на преговорите и предвидените две заседания процесът на членството на Македония продължава парламентите на държавите-членки на НАТО. Споразумението трябва да бъде ратифицирано от 29-те държави-членки и от самата Македония. В някои парламенти и в Сената на САЩ за ратификацията се изискват две трети от гласовете.  \r\nСлед тази фаза премиерът Зоран Заев ще представи официално споразумението. Когато се констатира, че Македония е изпълнила предвидените в него условия, НАТО официално ще издигне знамето на страната пред официалните си институции. То ще бъде разположено до това на Норвегия.  \r\nВ Алианса югозападната ни съседка ще влезе под името Северна Македония.  Тереза Герова", "date": "2018.07.12", "title": "„Алсат-М“ (Македония): Какви са задачите на Македония след срещата на върха на НАТО?"}
{"url": "http://www.focus-news.net/news/2018/07/12/2544661/sofiya-zadarzhaha-pod-strazha-obvinyaema-za-prane-na-pari-pridobiti-izvan-stranata-chrez-prestaplenie-izmama.html", "text": "Днес, 12 юли, състав на Софийски апелативен съд е уважил протеста на Софийска градска прокуратура в частта относно мярката за неотклонение, взета спрямо обвиняемата Мария И., като я е изменил от „подписка“ в „задържане под стража“. Това съобщиха от пресцентъра на  Апелативна прокуратура - София . За нейния съучастник в извършване на престъплението – Владимир Б., е потвърдено определението на първоинстанционния съд, като съдът го е оставил без мярка за неотклонение.  \r\nМария И. и Владимир Б., който е гражданин на Израел, са били привлечени в качеството им на обвиняеми на 2 юли за извършено от тях престъпление по чл. 253, ал. 1, пр. 1 и пр. 3, алт. 1, вр. ал. 2, т. 3 от НК. Двамата са обвинени за това, че са въвеждали в заблуждение множество лица да регистрират „кухи“ търговски дружества без кадрови, финансов и производствен ресурс. С тези действия те целели откриване на банкови сметки, през които да се „изпират“ пари, придобити извън страната чрез престъпление – измама.  \r\nНа 5 юли Софийски градски съд е определил спрямо обвиняемата мярка за неотклонение „Подписка“, а чуждият гражданин Владимир Б. без мярка за неотклонение.  \r\nВ днешното съдебно заседание САС е приел доводите на прокурора от Апелативна прокуратура – София, че съществува реална опасност обвиняемата Мария И. да извърши друго престъпление или да се укрие. Това се извежда от тежестта на извършеното престъпление - налице е продължавана престъпна дейност с множество деяния, като по този начин се засягат важни и значими обществени отношения, в това число финансовата система на страната. Наред с това са накърнени интереси на чужди граждани и за реализиране на престъплението и неговото прикриване са използвани други лица.", "date": "2018.07.12", "title": "София: Задържаха под стража обвиняема за пране на пари, придобити извън страната чрез престъпление – измама"}
{"url": "http://www.focus-news.net/news/2018/07/12/2544660/smolyan-vazstanoveno-e-dvizhenieto-po-vsichki-patni-lenti-na-pat--8681-rudozem-smilyan.html", "text": "Възстановено е движението по всички пътни ленти на път ІІІ-8681 Рудозем – Смилян. Това съобщиха от пресцентъра на  Агенция \"Пътна инфраструктура\" .", "date": "2018.07.12", "title": "Смолян: Възстановено е движението по всички пътни ленти на път ІІІ-8681 Рудозем – Смилян"}
{"url": "http://www.focus-news.net/news/2018/07/12/2544662/zheni-nacheva-nzok-4821-sa-proverkite-v-lechebni-zavedeniya-prez-2017-g-ustanoveni-sa-narusheniya-v-25-ot-sluchaite.html", "text": "Извършени са 4821 проверки в лечебни заведения през 2017 г. В 25% от случаите са установени нарушения. Това каза зам.-министърът на здравеопазването и председател на Надзорния съвет на НЗОК Жени Начева по време на заседание на парламентарната здравна комисия, предаде репортер на  Агенция „Фокус“ . „369 лечебни заведения са сключили договори с НЗОК през 2017 г.“, посочи тя и допълни, че 2469 аптеки са сключили договор с Касата през миналата година. „Касата е финансирала 2452 медицински изделия, предлагани в болничната помощ. Както и 564, предлагани в извънболничната помощ“, обясни Жени Начева. Тя посочи, че ръстът в разходите за скъпоструващи медикаменти през 2017 година е 23%. „Може да се отбележи, че през 2017 година хоспитализациите са близо 3 млн.“, каза още председателят на Надзорния съвет на НЗОК. \r\nБиляна ИВАНОВА", "date": "2018.07.12", "title": "Жени Начева, НЗОК: 4821 са проверките в лечебни заведения през 2017 г., установени са нарушения в 25% от случаите"}
{"url": "http://www.focus-news.net/news/2018/07/12/2544659/okolo-50-mln-lv-shte-badat-investirani-tazi-godina-za-vodoprovod-i-kanalizatsiya-v-sofiya-obzor.html", "text": "Около 50 млн. лв. ще бъдат инвестирани тази година за водопровод, от тях 14 млн. лв. са за канализация. Това съобщи пред журналисти изпълнителният директор на „Софийска вода” Васил Тренев по време демонстрация на дейността по обследване и почистване на каналите. Той подчерта, че софиянци пият най-качествената вода в България, която е на шесто място по качество в Европа. Той уточни, че, за да бъде осигуено това нещо, „Софийска вода” полага големи грижи за поддръжка на над 4000 км водопроводна мрежа и над 1700 км канализация. Основните значими обекти са в кварталите „Симеоново”, „Орландовци” и централната градска част.  \r\nСтанислав Станев - директор на дирекция „Експлоатация и поддръжка” към „Софийска вода”, посочи, че са необходими около 1 млрд. лв. за изграждането на цялостна канализация, но това няма как да се случи в рамките на година или две. Той уточни, че в момента Столична община кандидатства за инвестиции по ОП „Околна среда“, като очакванията са около 400 млн. лв. да бъдат вложени във ВиК инфраструктурата, основно в канализация. По думите му планът да се инвестират 400 млн. лв. е много амбициозен и ще доведе до съществени подобрения в неканализираните райони. „Ще се изграждат големи съоръжения и в момента има консултант, който извършва прединвестиционните проучвания“, посочи той и уточни, че местата, в които няма канализация, са извън компактния град – зоните „Бояна“, „Симеоново“, „Драгалевци“, населените места извън София (селата в крайградските райони). Станев отбеляза, че кв. „Манастирски ливади“ има канализация, но тя не е довършена. „Там има няколко основни колектора, върху които в момента разсъждаваме. Те трябва да се изградят, за да могат всички нови постройки да бъдат надеждно свързани към мрежата и да няма там проблеми“, каза Станев. Той разказа, че едни от „находките“, които са намирали в канализацията, са кофи за смет, шкафове и дюшеци. Според него строителите имат най-тежък ефект върху канализацията. Станев подчерта, че работят съвместно със Столична община, така че при план-схемите за териториите при новите градоустройствени процедури, да се предвиждат по-големи диаметри, както сега на ул. „Иван Вазов“ се изгражда колектор, който да може да поеме по-големите водни количества от централната градска част. По думите му много внимателно разглеждат пресичанията на „Метрополитен“ и колекторите на „Софийска вода“. Най-големите са преди Кубратово. Единият тръгва от „Горубляне“, „Дружба“ и през Чепинското поле достига до Кубратово. Той обхваща западните територии. От думите му стана ясно още, че е намалял феноменът за кражба на капаците на шахти. „Все още имаме проблеми, но не са с размерите, които бяха преди 7-8 години. Това е опасност най-вече за хората“, обърна внимание Станев.  \r\nПред медиите бе показано как „Софийска вода“ поддържа и почиства столичната канализация. Задължително двама човека влизат в колектора, а други двама остават навън. Преди всяко влизане се прави оценка на риска - какъв е размерът на колектора, какви са опасностите. От „Софийска вода“ се опитват по 170 км годишно да почистят от канализацията, като засега ресурсите са такива, че могат да обследват около 50 км годишно от мрежата. В Будапеща и Букурещ има екипи, с които „Софийска вода“ си обменя опит по отношение на поддържката на канализацията.  \r\n„Софийска вода“ представи най-новата си машина за прочистване на канали на стойност 976 000 лв. без ДДС. Георги Христов – мениджър „Проекти“ към „Канализация“ на „Софийска вода“, обясни, че това е най-новото попълнение в техния специализиран автопарк. „Това е нашата нова машина, която работи на максимално налягане 205 бара. Обемът на цистерната за утайки е 8 куб. м. Вакуум помпата може да изпомпва 2600 куб. м за час, което се равнява на един басейн в олимпийски размери. Посредством тази машина успяваме да изкараме от каналите утайката, която с годините на експлоатацията се натрупва и пречи на проводимостта на каналите, запушва ги, носят се миризми и т.н. Благодарение на тази машина успяваме да ги поддържаме в добро експлоатационно състояние преди да настъпят проблемите. Машината е при нас от около 2 месеца“, коментира той. Водата, която се изтегля от канала се филтрира и се използва за почистването му, връща се обратно и този цикъл продължава, докато цялата цистерна се запълни с утайка.  \r\nЛюба АЛЕКСИЕВА", "date": "2018.07.12", "title": "Около 50 млн. лв. ще бъдат инвестирани тази година за водопровод и канализация в София (ОБЗОР)"}
{"url": "http://www.focus-news.net/news/2018/07/12/2544665/predsedatelyat-na-parlamenta-tsveta-karayancheva-vrachi-pochetni-gramoti-na-dobrovoltsite-uchastvali-v-parlamentarnoto-izmerenie-na-parvoto-balgarsko-evropredsedatelstvo.html", "text": "Председателят на Народното събрание Цвета Караянчева връчи в пленарната зала на парламента почетни грамоти на доброволците, участвали в Парламентарното измерение на първото Българско председателство на Съвета на ЕС. Това съобщиха от пресцентъра на  Народното събрание . \r\n28 младежи бяха удостоени с грамотите за активната им доброволческа дейност и принос в организацията и провеждането на Председателството. Председателят на парламента благодари от името на народните представители за помощта и отбеляза, че без нея страната ни нямаше да се представи толкова добре и да постигне, и по оценка на нашите партньори, такъв успех. България вече е друга, тя показа, че може да бъде лидер и водеща сила на Балканите, подчерта Цвета Караянчева.  \r\nПредседателят на Народното събрание посочи, че младите хора са работили с българските и европейските институции, с администрацията и в рамките на шест месеца са придобили ценен опит, който могат да приложат в бъдещата си професионална реализация.  \r\nДоброволците получиха и почетни плакети на Народното събрание.", "date": "2018.07.12", "title": "Председателят на парламента Цвета Караянчева връчи почетни грамоти на доброволците, участвали в Парламентарното измерение на първото Българско европредседателство"}
{"url": "http://www.focus-news.net/news/2018/07/12/2544656/d-r-stefan-drenski-babh-sliven-afrikanskata-chuma-po-svinete-nanasya-seriozni-ikonomicheski-shteti.html", "text": "Мерки за недопускане проникването на африканската чума по свинете са предприети в Сливен. Това съобщи д-р Стефан  Дренски, началник отдел „Здравеопазване“ в БАБХ – Сливен след заседание на Областната епизиотична комисия, предаде репортер на  Радио „Фокус“ – Сливен .  В големите животновъдни обекти на територията на областта ще бъдат извършени проверки, провежда се и обучение на фермери и ловци за симптомите на заболяването. След публикуването в Държавен вестник започва и издаването на индивидуални разрешителни за отстрел на дивите прасета, които са ключов фактор за разпространение на болестта, допълни Светослав Аврамов, ръководител на ловно- рибарското сдружение „Сливен“. Биоматериал от отстреляните животни ще се изследва лабораторно за наличието на заболяването. „Отстрелът няма да застраши популацията на дивите прасета и няма да наруши еко равновесието в региона, защото в момента се наблюдава свръх популация на този вид“, категоричен бе Аврамов. \r\nАфриканската чума и продуктите от свинско месо не са опасни за човешкото здраве, но мерките се предприемат с превантивна цел, за да се предотвратят сериозните щети, които чумата нанася на икономиката. \r\nПри откриване на болни животни, те се евтаназират. Обектите трябва да бъдат обеззаразени, като се прави четирикратна дезинфекция. \r\nЛюдмила ЙОРГОВА", "date": "2018.07.12", "title": "Д-р Стефан  Дренски, БАБХ – Сливен: Африканската чума по свинете нанася сериозни икономически щети"}
{"url": "http://www.focus-news.net/news/2018/07/12/2544663/veliko-tarnovo-pompena-stantsiya-shte-podobri-vodosnabdyavaneto-v-nay-visokata-chast-na-kvartal-kartala.html", "text": "С помпена станция ще бъде подобрено водоснабдяването в най-високата част на великотърновския квартал „Картала“. Предстоят тестове и техническа диагностика на съоръженията в обекта, които ще бъдат извършвани в продължение на месец. Това съобщиха от пресцентъра на  Община Велико Търново . \r\nТерените около обекта вече са почистени, а първите проверки на място бяха извършени днес от заместник-кмета на Велико Търново проф. Георги Камарашев и главния инженер на ВиК „Йовковци“ ООД Илия Сирмов. \r\nПомпената станция е собственост на ВиК „Йовковци“ ООД. Интензивното строителство вече налага въвеждането й в експлоатация, с което ще бъде оптимизирано водното налягане. Тестовият период има за цел да покаже дали всички елементи работят в синхрон, а при необходимост ще бъдат закупени допълнителни части или електроника.  \r\nПо време на пробите ще бъде проверено състоянието на водопреносната мрежа в най-високата част на кв. „Картала“. Вече се работи по осигуряването на финансиране за подмяната на по-старите тръби.", "date": "2018.07.12", "title": "Велико Търново: Помпена станция ще подобри водоснабдяването в най-високата част на квартал „Картала“"}
{"url": "http://www.focus-news.net/news/2018/07/12/2544664/sofiya-za-tri-dni-rayonna-prokuratura-slivnitsa-priklyuchi-nakazatelno-proizvodstvo-po-koeto-v-polza-na-darzhavata-sa-otneti-52-000-evro.html", "text": "Вчера, 11 юли, съдът е одобрил споразумение, сключено между Районна прокуратура – Сливница и защитата на подсъдимите Н. К. – Б. и К. Б., обвинени за извършено от тях престъпление по чл. 251, ал. 1, вр. чл. 20, ал. 2, вр. ал.1 от НК. Това съобщиха от пресцентъра на  Апелативна прокуратура - София .  \r\nНаказателното производство срещу гражданите на Кралство Нидерландия Н. К. – Б. и К. Б. е било образувано на 9 юли, след извършената от митнически служители проверка и констатирано нарушение при преминаването на границата.  \r\nОколо 09.20 ч. на същия ден, на трасе „Входящи леки автомобили и автобуси\" на Митнически пункт Калотина, при влизане от Република Сърбия в Република България, двамата не изпълнили задължението за деклариране на парични средства и направили опит незаконно да пренесат 52 000 евро.  \r\nС определение на съда на подсъдимите чужди граждани са наложени наказания от по пет месеца „лишаване от свобода“ с тригодишен изпитателен срок. В полза на държавата е отнета сумата от 52 000 евро, представляваща предмет на престъплението.  \r\nОдобреното от съда споразумение има характер на влязла в сила присъда.", "date": "2018.07.12", "title": "София: За три дни Районна прокуратура – Сливница приключи наказателно производство, по което в полза на държавата са отнети 52 000 евро"}
{"url": "http://www.focus-news.net/news/2018/07/12/2544668/nsi-uvelichava-se-iznosat-na-balgariya-za-es.html", "text": "През периода януари - април 2018 г. износът на България за ЕС се увеличава с 13.8% спрямо същия период на 2017 г. и е в размер на 11 859.3 млн. лева. Основни търговски партньори на България са Германия, Италия, Румъния, Гърция, Франция и Белгия, които формират 68.8% от износа за държавите - членки на ЕС. През април 2018 г. износът за ЕС нараства с 16.1% спрямо същия месец на предходната година и е в размер на 2 898.6 млн. лева. Това сочи статистика на  Националния статистически институт . \r\nПри износа на България за ЕС, разпределен според Стандартната външнотърговска класификация, през периода януари - април 2018 г. в сравнение със същия период на предходната година най-голям ръст е отбелязан в секторите „Храни и живи животни“ (48.0%) и „Необработени (сурови) материали, негодни за консумация (изкл. горивата)“  (31.4%). Спад се наблюдава в сектор „Минерални горива, масла и подобни продукти“ (28.0%). \r\nВносът на България от ЕС през периода януари - април 2018 г. се увеличава с 10.5% спрямо същия период на 2017 г. и е на стойност 13 021.1 млн. лв. по цени CIF. Най-голям е стойностният обем на стоките, внесени от Германия, Италия, Румъния, Испания и Гърция. През април 2018 г. вносът на България от държавите - членки на ЕС, нараства с 8.1% спрямо същия месец на предходната година и е в размер на 3 217.6 млн. лева.  \r\nПри вноса от ЕС, разпределен според Стандартната външнотърговска класификация, през периода януари - април 2018 г. в сравнение със същия период на 2017 г. най-голямо процентно увеличение е отчетено в сектор „Необработени (сурови) материали, негодни за консумация (изкл. горивата)“ (31.0%), а най-голямо намаление се наблюдава в сектор „Мазнини, масла и восъци от животински и растителен произход“ (12.9%). \r\nВъншнотърговското салдо (износ FOB - внос CIF) на България с ЕС за периода януари - април 2018 г. е отрицателно и е на стойност 1 161.8 млн. лева. По цени FOB/FOB (след елиминиране на разходите за транспорт и застраховки при внос на стоки) салдото също е отрицателно и е в размер на 361.2 млн. лева.", "date": "2018.07.12", "title": "НСИ: Увеличава се износът на България за ЕС"}
{"url": "http://www.focus-news.net/news/2018/07/12/2544666/okrazhna-prokuratura-stara-zagora-vodi-razsledvane-za-darzhane-na-arheologicheski-obekti-i-darzhane-na-ognestrelni-orazhiya.html", "text": "На 11 юли в условията на неотложност е извършено претърсване и изземване в жилище, находящо се в гр. Стара Загора, при което са намерени и иззети археологически обекти, а именно 1680 броя антични монети - колекции и отделни монети от исторически епохи - Тракия, Рим и Византия, 431 бр. старинни антични предмети от различни исторически епохи, 49 бр. различни по вид и форма антични предмети от жълт метал, наподобяващ злато, като една част от тях представляват колекция от историческа епоха - Тракия, а останалите предмети, които не представляват колекция, са от от епохи  - Тракия и Рим и античен керамичен съд с форма на гърне. Това съобщиха от пресцентъра на  Апелативна прокуратура-Пловдив . При извършеното претърсване и изземване са намерени и иззети 1 бр. огнестрелно оръжие - пистолет с пълнител, без изписани на него фабрични номера и марка, 1 бр. огнестрелно оръжие тип револвер, без изписани на него фабрични номера и марка, 1 бр. старинна пушка с неразчетена марка и фабричен номер, 22 бр. боеприпаси 22 калибър, 24 бр. боеприпаси, различни калибри, 1 бр. боеприпас 23 милиметра. Иззети са и пари - 53 135 лв., 9 444 щатски долара, 10 швейцарски франка и 2 490 евро.  \r\nОбразувано е досъдебно производство за престъпление по чл. 278, ал. 6 от НК – за държане на археологически обекти и чл. 339, ал.1 от НК – за държане на оръжие. \r\nВ качеството на обвиняем е привлечен 66-годишен мъж за това, че държал повече от три археологически обекта, които не са идентифицирани и регистрирани по съответния ред – престъпление по чл. 278, ал.6 от НК и за това, че държал огнестрелни оръжия, без да има за това надлежна разрешение – престъпление по чл. 339, ал.1 от НК. \r\nСпрямо обвиняемия е постановено «задържане под стража» за срок от 72 часа. За престъплението по чл. 278, ал. 6 от НК се предвижда наказание «лишаване от свобода» до 6 години и глоба от три до петнадесет хиляди лева. За престъплението по чл. 339, ал.1 от НК се предвижда наказание лишаване от свобода от две до осем години.", "date": "2018.07.12", "title": "Окръжна прокуратура – Стара Загора води разследване за държане на археологически обекти и държане на огнестрелни оръжия"}
{"url": "http://www.focus-news.net/news/2018/07/12/2544667/publikuvan-e-doklad-otnosno-spazvaneto-na-pravoto-na-es-ot-darzhavite-chlenki.html", "text": "Публикуван е доклад относно спазването на правото на ЕС от държавите членки, съобщиха от  Представителството на Европейската комисия в България . В публикувания днес Годишен доклад за мониторинг върху прилагането на правото на ЕС се представя информация за това как Комисията е осъществявала мониторинг върху прилагането на правото на ЕС и как е осигурявала неговото спазване през 2017 г.  \r\nГодишният доклад за 2017 г. показва леко намаление (с 5,91 %) на броя на висящите производства за установяване на неизпълнение на задължения спрямо предишната година. Така, след като през 2016 г. достигна най-високата цифра за последните пет години, през 2017 г. броят на производствата започна да се стабилизира.  \r\nЩо се отнася до производствата за ненавременно транспониране, най-голям брой висящи производства имаше срещу Белгия, Кипър и Португалия, а най-малък — срещу Италия, Дания и Унгария. Най-голям брой висящи производства за неправилно транспониране и/или неправилно прилагане на правото на ЕС имаше срещу Испания, Италия и Германия, докато най-малък общ брой висящи производства през миналата година имаше срещу Дания.  \r\nОбластите на политика, в които бяха започнати най-голям брой производства за установяване на неизпълнение на задължения през 2017 г. бяха мобилността и транспортът, околната среда, а също така и финансовата стабилност, услугите и капиталовите пазари.  \r\nДанните от онлайн информационното табло за единния пазар, което също бе публикувано днес и което отбелязва 25-ата годишнина от създаването на единния пазар на ЕС, сочат, че въпреки че се отстраняват повечето пречки пред свободното движение на хора, услуги, стоки и капитали, в някои области има застой или положението дори се влошава.", "date": "2018.07.12", "title": "Публикуван е доклад относно спазването на правото на ЕС от държавите членки"}
{"url": "http://www.focus-news.net/news/2018/07/12/2544669/pazardzhik-planirat-remont-na-chitalishteto-v-selo-momina-klisura.html", "text": "Предвиждаме да направим ремонт на читалището в село Момина Клисура, каза за  Радио „Фокус“ – Пазарджик  кметът на беловското село Георги Котев. Той обясни, че ремонтът ще започне след осигуряването на необходимите средства. Котев допълни, че освен този ремонт предстои и поправяне на подпорна стена на улица 21-ва. „Останалите улици са в добро състояние, асфалтирани са. „Има нужда също да да укрепим една мантинела и подпорите на един от мостовете, но основен проблем е липсата на достатъчно средства“, уточни Котев. Според него тротоарите, зелените площи и градинките в населеното място са в добро състояние, тъй като още през пролетта са извършени необходимите дейности по озеленяването и зацветяването им. \r\nВаня НИКОЛОВА", "date": "2018.07.12", "title": "Пазарджик: Планират ремонт на читалището в село Момина Клисура"}
{"url": "http://www.focus-news.net/news/2018/07/12/2544672/kyustendil-poradi-propadane-na-chast-ot-patnoto-platno-e-ogranicheno-dvizhenieto-v-uchastatsi-ot-patya-smolichano-pelatikovo.html", "text": "Поради пропадане на част от пътното платно е ограничено движението в участъци от пътя Смоличано – Пелатиково. Това съобщи за  Радио „Фокус” – Кюстендил  дежурният в Областно пътно управление – Кюстендил. Ограничението, което е със срок до 31 август, е в сила от км 10+000 до км 14+000. В участък от пътя Бобов дол – Жедна се изгражда нов път заради свлачище. Водачите на моторни превозни средства трябва да се движат с повишено внимание, мястото е сигнализирано съгласно проект за временна организация и безопасност на движението със срок до 8 септември. С нормална интензивност е трафикът по автомагистрала „Струма”, по път Е-79, както и по направлението София – Кюстендил. Слабо натоварен е трафикът по посока ГКПП „Гюешево”. \r\nВенцеслав ИЛЧЕВ", "date": "2018.07.12", "title": "Кюстендил: Поради пропадане на част от пътното платно е ограничено движението в участъци от пътя Смоличано – Пелатиково"}
{"url": "http://www.focus-news.net/news/2018/07/12/2544671/komandvashtiyat-na-sks-i-komandirite-na-sv-i-vvs-provedoha-sreshti-s-predstavitelite-na-asotsiatsiyata-na-voennite-atasheta.html", "text": "Командващият на Съвместното командване на силите генерал-лейтенант Любчо Тодоров и командирите на Сухопътните войски и Военновъздушните сили генерал-майор Михаил Попов и генерал-майор Цанко Стойков проведоха днес, 12 юли, срещи с представителите на Асоциацията на военните аташета, акредитирани в България. Това съобщиха от пресцентъра на  Министерството на отбраната . \r\nТези срещи се провеждат в изпълнение на годишния план на Министерството на отбраната за работа с военните аташета. Участваха представители на Австрия, Великобритания, Виетнам, Гърция, Корейската  народно-демократична република, Полша, Русия, Сърбия, САЩ, Турция, Унгария и Украйна.  \r\nПо време на трите срещи военните аташета бяха запознати с мисиите, функциите, задачите и развитието на способностите на Съвместното командване на силите, на Сухопътните войски и на Военновъздушните сили. \r\nПо-късно днес представителите на Асоциацията на военните аташета посетиха Националния военен учебен комплекс „Чаралица” и се запознаха с възможностите, които предлага за подготовката на щабовете и войските. Разгледани бяха системите за виртуална (VBS2) и реална симулация (DITS), които позволяват подготовката на военнослужещи, формирования и щабове от всички нива за изпълнение на всички мисии на въоръжените сили.  \r\nУтре, 13 юли, представителите на Асоциацията на военните аташета ще посетят Единния център за начална подготовка – Плевен, ВВУБ „Г.Бенковски“ - Плевен и 55-ти инженерен полк – Белене, където ще се запознаят със структурата, мисията и задачите на военните формирования.", "date": "2018.07.12", "title": "Командващият на СКС и командирите на СВ и ВВС проведоха срещи с представителите на Асоциацията на военните аташета"}
{"url": "http://www.focus-news.net/news/2018/07/12/2544674/sliven-kmetat-stefan-radev-inspektira-izpalnenieto-na-krastovishteto-rozova-gradina.html", "text": "Кметът на Община Сливен Стефан Радев направи инспекция на изпълнението на кръстовището „Розова градина“, съобщиха от пресцентъра на  Община Сливен . На самия обект се проведе и работна среща, на която бяха обсъдени възникнали въпроси от техническо естество, свързани с подмяната на главен водопровод в коритото на река Новоселска. Взе се решение да се продължи с подготвителните строително-монтажни работи, които касаят подмяната на съществуващите водопроводи в района. Следващата седмица ще се проведе втора работна среща, на която ще се определят датите на необходимите прекъсвания на водоподаването в града. Присъстващите на срещата се обединиха около това броят на прекъсванията да бъде минимален и за кратко време. \r\nОбщина Сливен се ангажира гражданите да бъдат уведомявани своевременно за спиранията на водата. \r\nНа обекта бяха още заместник-кметът Румен Иванов, експерти от общинската администрация, представители на фирмата-изпълнител, на фирмата за комплексна консултантска услуга и на ВиК- Сливен. Средствата за кръстовището са осигурени от правителството. \r\nРаботата започна в края на месец март тази година. Изпълнител е ДЗЗД „Сливен партнерс“. Комплексната консултантска услуга – строителен надзор и инвеститорския контрол, се извършва от „Икар Консулт“ АД.", "date": "2018.07.12", "title": "Сливен: Кметът Стефан Радев инспектира изпълнението на кръстовището „Розова градина“"}
{"url": "http://www.focus-news.net/news/2018/07/12/2544673/zoya-nacheva-darzhaven-arhiv-smolyan-navarshvat-se-92-g-ot-rozhdenieto-na-slaveya-na-rodopite-radka-kushleva.html", "text": "На 12 юли се навършват 92 г. от рождението на родопската певица с емблематичен, уникален и неповторим глас Радка Кушлева, наричана „славея на Родопите“. Това каза за  Радио „Фокус“ – Смолян  Зоя Начева – директор на Държавен архив – Смолян. Пътят на гласовитата родопчанка  започва от село Широка лъка, където е родена на 12 юли през 1926 г., в семейството на певци и гайдари, и още от малка е закърмена с песните на майка си и баба си, пее заедно с тях. В държавен архив – Смолян се съхранява семейния фонд на сестри Кушлеви, дарен е през 1986 г. от дъщерите на Радка Кушлева. Той съдържа 104 архивни единици. „Във фонда се съхраняват  лични документи, свидетелства за завършено образование, удостоверения, почетни дипломни и адреси, указ на Държавния съвет на Народна Република България за заслужил за званието “Заслужил артист”, юбилейни медали и ордени; публикации, очерк – “Цяла съм света огрела”, изложения, стихотворение, списък на песни записани от Радка Кушлева, сценарии от радиопредавания, лични снимки, семейни, на ансамбъл по време на концерти в България и чужбина. Фондът включва документи и снимки за целия жизнен и творчески път на Радка Кушлева – един от най-уникалните и неповторими гласове, не само на Родопите, но и на България“, поясни Начева. \r\nТя припомни, че първите публични изяви на Радка Кушлева са през 1942 г., когато семейството й се премества да живее в Скопие, Македония. Същата година е обявен конкурс в радио Скопие и го печели, става певица в Скопското радио и продължава да пее там до 1944 г. През месец май същата година,  семейството се завръща в Смолян. „Тук Радка Кушлева завършва средно професионално образование и става една от основателките и солистки на самодейния хор “Кирил Маджаров” под диригентството на Атанас Капитанов. В 1945 г. се омъжва за Асен Попчев също оркестрант и през 1947 г. заедно със съпруга и Асен Попчев, Христо Христов, Делчо Андонов, Атанас Пацев създават театрална група, която обикаля и най-затънтените родопски селца“, разказа Начева. \r\nПрез 1948 г. Радка Кушлева заедно с хор “Кирил Маджаров” се явява на Републиканския фестивал в София, след което е поканена да участва в редовните предавания на Радио „София“. През 1950 г. прави запис на 70 родопски народни песни със съпровод на Коста Колев, Угърчинската група, Тракийска тройка, оркестъра на Иван Кавалджиев и други, по-голямата част от които са в Златния фонд на Българското национално радио. \r\nПрез 1952 г. е създаден смесения ансамбъл към Окръжен народен съвет – Пловдив, Радка Кушлева и Асен Попчев са едни от първите основатели. \r\nЗаедно със сестрите си Мария, Анка и Стефка през 1954 г. сформира вокалния квартет „Сестри Кушлеви“, с който правят много записи и концерти в България и по света, отбеляза Начева. Това е първият вокален квартет в България, който изпълнява фолклорни обработки. По-късно квартетът прераства в секстет. В него вече пеят дъщерите на Радка – Соня и Диди. Секстет „Кушлеви“ гастролира с невероятен успех в много страни по света, издава няколко грамофонни плочи в „Балкантон“. Те са първите народни певици, които заедно с Емил Димитров записват модерни варианти на песните „Дилмано, дилберо“ и „Грозде“. \r\nНачева, допълни, че във фонда на „Сестри Кушлеви“ съхраняват много нейни награди и отличия – наградена  е  с орден “Кирил и Методий”, юбилеен орден “25 години народна власт”, през 1982 година е удостоена със званието “Заслужил артист”. \r\nРадка Кушлева умира на 17 април 1984 г., а заради красотата на тембъра ѝ, наричат Кушлева „славея на Родопите“. В нейна памет, в родното ѝ село Широка лъка се организира национален конкурс-надпяване „С песните на Радка Кушлева“, каза още Зоя Начева. \r\nНели ГЕРГЬОВСКА", "date": "2018.07.12", "title": "Зоя Начева, Държавен архив – Смолян: Навършват се 92 г от рождението на „славея на Родопите“ Радка Кушлева"}
{"url": "http://www.focus-news.net/news/2018/07/12/2544676/smolyan-trafikat-na-avtomobili-na-gkpp-makaza-e-intenziven-na-vhod.html", "text": "Трафикът на автомобили на ГКПП „Маказа“ е интензивен на вход. Това съобщиха за  Радио „Фокус“ – Смолян  от Главна дирекция „Гранична полиция“. Към 16.00 часа преминаването на автомобили през граничните пунктове „Златоград“ и „Капитан Петко войвода“ се осъществява нормално. \r\nНели ГЕРГЬОВСКА", "date": "2018.07.12", "title": "Смолян: Трафикът на автомобили на ГКПП „Маказа“ е интензивен на вход"}
{"url": "http://www.focus-news.net/news/2018/07/12/2544680/blagoevgrad-lek-avtomobil-se-e-zapalil-v-rayona-na-predel.html", "text": "Лек автомобил се е запалил в района на Предел. Това съобщи за  Радио „Фокус“- Пирин  дежурният служител в Областно пътно управление. Към мястото на инцидента пътува екип на пожарната. По първоначална информация няма пострадали при инцидента. \r\nЛора КАЛЧЕВА", "date": "2018.07.12", "title": "Благоевград: Лек автомобил се е запалил в района на Предел"}
{"url": "http://www.focus-news.net/news/2018/07/12/2544675/prezidentat-rumen-radev-povishavaneto-na-otbranitelnite-sposobnosti-na-vsyaka-darzhava-ne-tryabva-da-se-vazpriema-kato-prinuda-otvan-a-kato-osaznata-neobhodimost.html", "text": "Срещата на върха на НАТО приключи с ясна воля, потвърждаваща единството на съюза, и повишаване на отбранителната способности на всяка една държава. Това заяви президентът Румен Радев пред журналисти в Брюксел, където участва в Срещата на държавните и правителствените ръководители на държавите-членки на НАТО, съобщиха от  прессекретариата на държавния глава .  \r\nКато най-важното от срещата държавният глава определи постигането на консенсус, че държавите-членки трябва да работят за повече отбранителни способности. „На последното заседание на КСНС поставих точно този въпрос и е записано като решение, че Националният план за достигане на два процента от БВП за отбрана трябва да бъде преразгледан до септември. Убеден съм, че всички тези планове ще бъдат ускорени“, заяви Румен Радев и призова това да се случи по внимателен начин. „Най-важното за нас е, че повишаването на отбранителните способности на всяка една държава не трябва да става и да се възприема като принуда отвън, а трябва да бъде осъзната необходимост“, подчерта българският държавен глава.  \r\nПопитан за атмосферата при днешните дискусии, президентът Радев посочи, че тонът се е успокоил. По думите на държавния глава, темата за увеличаване до четири на сто от БВП на заделяните пари за отбрана в националните бюджети, предложена вчера от президента на САЩ Доналд Тръмп, остава за обсъждане на следващ етап. „Споровете в момента са за това кога да се достигнат два процента от БВП за отбрана. Президентът Тръмп настоя това да стане на 1 януари догодина“, отбеляза Румен Радев. В рамките на срещата обаче лидерите на европейските страни са отбелязали, че трябва да се вземе предвид, че в парламентарните републики има съответните механизми, по които се определя бюджета. „Всяко едно преоборудване и превъоръжаване изисква сложни и отговорни процедури, които отнемат време, да не говорим за всички елементи, които формират отбранителните способности като подготовка“, допълни Румен Радев.", "date": "2018.07.12", "title": "Президентът Румен Радев: Повишаването на отбранителните способности на всяка държава не трябва да се възприема като принуда отвън, а като осъзната необходимост"}
{"url": "http://www.focus-news.net/news/2018/07/12/2544670/reuters-donald-tramp-obyavi-che-e-postignal-lichna-pobeda-na-sreshtata-na-varha-na-nato.html", "text": "Президентът на САЩ Доналд Тръмп обяви лична победа на срещата на върха на НАТО в четвъртък, като заяви, че съюзниците са обещали да увеличат чувствително разходите си за отбрана, след като той е провокирал кризисна сесия чрез тирада към европейските лидери, предава  Reuters . \r\n„Казах им, че ще съм изключително недоволен ако не увеличат приноса си“, заяви щасливият президент пред репортерите след втория ден на форума на НАТО, когато лидерите на страните-членки клекнаха пред американския държавен глава, за да избегнат задълбочаване на кризата, както коментира американската агенция. \r\n„Дадох им да разберат, че съм изключително недоволен“, заяви Тръмп, но призна, че разговорите са приключили при възможно най-добрите условия. „Всичко си дойде на мястото накрая. Беше трудничко за малко“. \r\nОфициални лица, присъствали на срещата, заявиха, както пише „Ройтерс“, че Тръмп е шокирал присъстващите и е нарушил дипломатическия протокол като се е обърнал към германския канцлер Меркел с първото й име: „Ангела, трябва да направите нещо по този въпрос“.  \r\nДругите присъстващи, сред които изнервеният от перспективата за руска агресия литовски президент, отрекоха американският президент да е заплашвал да се оттегли от Алианса. \r\nПопитан относно това, Тръмп заяви, че може да го направи без одобрението на Конгреса, но засега не се е стигнало до там. \r\nВместо това, както е отбелязал американският държавен глава, 28-те съюзници са се съгласили да увеличат разходите си за отбрана по-бързо, за да постигнат посочените от НАТО два процента от брутния си вътрешен продукт в следващите няколко години.  \r\nТръмп е подчертал, че бюджетът на НАТО е бил несправедлив спрямо САЩ, но сега той е сигурен, че нещата ще се оправят. Съюзниците ще увеличат разходите си с $33 милиарда или повече, добави той. \r\nАмериканският президент посочи още, че подходящото ниво на военни разходи е 4%, колкото на САЩ в момента. \r\n„Имаме много могъща, много силна НАТО, много по-силна, отколкото преди два дни“, увери ДоналдТръмп. „Генералният секретар Столтенберг смята, че заслугата е изцяло наша, тоест моя, мисля си, в този случай, изцяло наша. Защото Аз казах, че е несправедливо“. \r\n„Числата тръгнаха нагоре като космическа ракета... и ще продължат да се увеличават и в бъдеще“, зарадва се американският президент. „Всички в залата се присъединиха и се съгласиха да платят повече, по-бързо“, \r\nСъгласно думите на Меркел, те са имали много интензивна среща на върха. \r\nВ началото на първия ден от срещата на върха в Брюксел в сряда, Тръмп излезе с тирада срещу Германия, втората най-богата държава в НАТО, като я разкритикува за зависимостта й от руския газ и ниските разходи за отбрана. \r\nПрез втория ден, коментира „Ройтерс“, изглежда страстите се бяха успокоили и всички коментираха операциите на Алианса извън Европа. Но, както са заявили няколко източника на американската агенция, Тръмп отново е повдигнал въпроса другите да започнат да отделят повече средства за отбрана веднага. \r\n„Днес езикът бе много по остър“, е заявил един от източниците пред „Ройтерс“. „Най-тежките му думи бяха насочени към Германия и той дори си позволи да се обърне към Меркел с Ангела – ‚Ти, Ангела‘“. \r\nОсвен германският канцлер, премиерите на Испания и Белгия Педро Санчес и Шарл Мишел също са били посочени от Тръмп за това, че страните им не дават достатъчно за отбрана, докато американските данъкоплатци финансират военен бюджет от около 3,6% от БВП.  \r\nПревод и редакция:", "date": "2018.07.12", "title": "Reuters: Доналд Тръмп обяви, че е постигнал лична победа на срещата на върха на НАТО"}
{"url": "http://www.focus-news.net/news/2018/07/12/2544679/parlamentarnata-zdravna-komisiya-prie-godishniya-otchet-za-deynostta-na-nzok-i-otcheta-za-izpalnenie-na-byudzheta-prez-2017-godina.html", "text": "Парламентарната здравна комисия прие Годишния отчет за дейността на НЗОК и Отчета за изпълнение на бюджета през 2017 година, предаде репортер на  Агенция „Фокус“ . Отчетите бяха представени от зам.-министъра на здравеопазването и председател на Надзорния съвет на НЗОК Жени Начева. Всички ПГ подкрепиха отчетеното от Касата, само от БСП се въздържаха. Предстои отчетите да бъдат гласувани в пленарна зала. \r\nБиляна ИВАНОВА", "date": "2018.07.12", "title": "Парламентарната здравна комисия прие Годишния отчет за дейността на НЗОК и Отчета за изпълнение на бюджета през 2017 година"}
{"url": "http://www.focus-news.net/news/2018/07/12/2544681/patuvashtite-v-stolichniya-gradski-transport-shte-mogat-da-zakupuvat-dnevni-i-noshtni-karti-chrez-mobilen-telefon-obzor.html", "text": "Нова услуга за закупуване на дневни и нощни карти чрез мобилен телефон ще обслужва клиентите на столичния градски транспорт. Това стана ясно след демонстрацията на услугата в метростанция \"СУ Св. Климент Охридски“, на която присъстваха столичният кмет Йорданка Фандъкова,  директорът на Центъра за градска мобилност (ЦГМ) Христиан Петров и други.  \r\nКметът на столицата обясни, че напълно безплатни ще бъдат първите 1000 карти от новата услуга за закупуване на превозни документи чрез мобилен телефон. Фандъкова коментира, че Столична община е възложила на ЦГМ да работят активно за подобряване на обслужването на гражданите и създаване на по-добри условия за пътуване в градския транспорт. „Освен модернизацията на градския транспорт, което е много важна стратегическа наша задача, засягаме и по-лесното обслужване на гражданите и стимулирането им да ползват така наречените превозни документи, които поевтиняват в пъти пътуването в градския транспорт“, каза Фандъкова. Кметът на столицата посочи, че след като се проследят резултатите от този пилотен проект ще има възможност за разширение и услугата ще обхване всички превозни документи.  \r\nДиректорът на ЦГМ Христиан Петров уточни, че амбицията е поетапно услугата да бъде разширявана. Петров поясни, че общината не плаща абсолютно нищо за тази услуга. Той обясни, че за регистрация са нужни мейл и телефонен номер на sofia.mpass.bg, като гражданите в момента могат да избират между дневна и нощна карта и два начина на плащане - с банкова карта и чрез мобилен оператор.  „Получавате QR код, който е Вашата „карта“. Необходимо е да го сканирате на входа на метрото, за да влезете на перона. За пътуване с наземния транспорт е необходимо да го покажете при проверка на контрольора или кондуктора, който проверява валидността на картата“, каза още той. Проверката ще се извършва от контрольори, които сканират QR код. Контрольорите виждат в реално време кога сте закупили картата. Петров допълни, че картата може да се закупи непосредствено преди влизане в метрото. „Необходими са 45 секунди за валидиране“, каза още той \r\nДеница КИТАНОВА", "date": "2018.07.12", "title": "Пътуващите в столичния градски транспорт ще могат да закупуват дневни и нощни карти чрез мобилен телефон (ОБЗОР)"}
{"url": "http://www.focus-news.net/news/2018/07/12/2544682/veliko-tarnovo-razrabotvat-poklonnicheski-marshrut-po-patya-na-moshtite-na-sv-yoan-rilski-po-povod-550-godini-ot-prenasyaneto-na-svetite-chastitsi.html", "text": "Проект за разработване и популяризиране на поклоннически маршрут „По пътя на мощите на Св. Йоан Рилски“ подготвя Професионалната гимназия по туризъм „Д-р Васил Берон“ във Велико Търново. Това съобщи за  Радио „Фокус“ – Велико Търново  преподавателят в училището Евгени Коев. Проектът вече е входиран във фондация „Пловдив“, която разпределя средствата между градовете кандидати за Културна столица на Европа 2019 година – Пловдив, София, Варна и Велико Търново. Маршрутът се разработва от екип на гимназията, съвместно с Клуба по пешеходен туризъм и Туристическо дружество „Академик“. Той е подкрепен от Община Велико Търново и Великотърновската митрополия. В основата на проекта е заложено провеждане на масов преход от Велико Търново до Рилския манастир по повод 550 години от връщането на мощите на светеца, които се навършват през 2019 година. „Още по време на кандидатстването на Велико Търново за Европейска столица на културата една от заложените активности, предложени от кмета инж. Даниел Панов, бе да се реализира подобен поклоннически маршрут. Сега разширяваме тази идея и я допълваме. Вече можем да се похвалим, че сме събрали почти цялата налична информация от всички възможни източници – исторически и църковни преписки, географски реалности и т.н. Имаме ясна визия и представа за маршрута, по който е минала тази процесия от монаси, които са пренесли  мощите на Св. Иван Рилски от Търново до Рилския манастир. Този проект е свързан с представянето на Търново като важен град за културата не само на България, а и на Европа. С такъв поклоннически маршрут ще бъде отворена още една възможност за развитие на един по друг вид туризъм в град Велико Търново“, посочи Евгени Коев. Той допълни, че проектът предвижда маршрутът да бъде популяризиран и в останалите градове, кандидати за културна столица на Европа, чрез провеждането на различни изложби и с лектории. „Това е един проект, който ще отреди мястото на Велико Търново и ще покаже една негова страна, не само на културна, но и на духовна столица. В същото време той ще даде възможност за обединяване и разширяване на регионални и надрегионални връзки на Велико Търново с населени места от Централна Северна България и Северозападна България“, посочи Коев. Той допълни, че до този момент са успели да възродят паметта на важни културни средища, български православни манастири, които са били заличени от картата по време на кърджалийските размирици през 18 век. „Няма паметен знак, че са съществували такива средища. Има запазени само писмени паметници. Оказа се, че те са били и културни центрове. Там се е преписвала и разпространявала книжнина“, посочи Коев. В края на реализирането на проекта ще бъде издаден и пътеводител. \r\nНадежда КРЪСТЕВА", "date": "2018.07.12", "title": "Велико Търново: Разработват поклоннически маршрут „По пътя на мощите на Св. Йоан Рилски“ по повод 550 години от пренасянето на светите частици"}
{"url": "http://www.focus-news.net/news/2018/07/12/2544678/ministar-ekaterina-zaharieva-balgariya-sedi-dosta-dobre-kato-protsent-ot-razhodite-za-otbrana-ot-bvp-na-fona-nyakoi-ot-drugite-sayuznitsi-v-nato.html", "text": "България  седи доста добре като процент от разходите за отбрана от БВП на фона някои от другите съюзници в НАТО. Това каза вицепремиерът и министър на външните работи Екатерина Захaриева пред журналисти след Срещата на държавните и правителствените ръководители на страните-членки на НАТО в Брюксел, предаде репортер на  Агенция „Фокус“ . „Днес имаше леко извънредна ситуация. В крайна сметка това, което мога да кажа, е, че съюзниците след днешната среща излизат с потвърждение на ангажиментите, които сме поели още в Уелс; с това, че трябва да споделяме и да носим обща отговорност за сигурността на всеки от съюзниците. Пак казвам ангажиментите, които са 2%, а не 4% от БВП трябва да се изпълнят от всеки един от нас. Знаете, че България има план, който е одобрен от НС и бих казал, че седи доста добре на фона някои от другите съюзници като процент от разходите за отбрана от БВП“, коментира Захариева.  \r\nТя допълни, че 2024 г. остава като срок, след който трябва да бъдат увеличени разходите за отбрана. „Най-важното, около което всички се обединихме е, че процентът е много важен, но много по-важно е как ефективно ще изразходваме тези средства. Решенията не са само за 2%, а за създаване на способности и участие в мисии. Голяма част от държавите посочиха, че например участието в Афганистан е отговорност към сигурността на САЩ и съпричастност от страна на европейските партньори“, каза още българският външен министър.  \r\n„Имахме много откровен и искрен разговор - само съюзниците, без партньорите, в по-тесен формат. Мога да кажа, че излязохме по-силни и по-обединени от този разговор“, добави тя.", "date": "2018.07.12", "title": "Министър Екатерина Захариева: България  седи доста добре като процент от разходите за отбрана от БВП на фона някои от другите съюзници в НАТО"}
{"url": "http://www.focus-news.net/news/2018/07/12/2544684/nsi-s-165-namalyava-iznosat-na-balgariya-za-treti-strani-prez-perioda-yanuari-may-2018-g-v-sravnenie-sas-sashtiya-period-na-2017-g.html", "text": "През периода януари - май 2018 г. износът на България за трети страни намалява с 16.5% в сравнение със същия период на 2017 г. и е на стойност 6 050.8 млн. лева. Основни търговски партньори на България са Турция, Китай, Сърбия, бившата югославска република Македония, Съединените американски щати и Руската федерация, които формират 53.4% от износа за трети страни. През май 2018 г. износът на България за трети страни намалява с 19.7% спрямо същия месец на предходната година и е в размер на 1 276.4 млн. лева. Това сочи статистика на  Националния статистически институт . \r\nПрез периода януари - май 2018 г. при износа на България за трети страни, разпределен според Стандартната външнотърговска класификация, най-голям ръст в сравнение със същия период на 2017 г. е отбелязан в секторите „Мазнини, масла и восъци от животински и растителен произход“ (59.4%) и „Химични вещества и продукти“ (8.7%). Най-голям спад се наблюдава в секторите „Минерални горива, масла и подобни продукти“ (59.2%) и „Безалкохолни и алкохолни напитки и тютюн“ (46.7%). \r\nВносът на България от трети страни през периода януари - май 2018 г. намалява с 1.6% в сравнение със същия период на 2017 г. и е на стойност 8 514.0 млн. лева (по цени CIF). Най-голям е стойностният обем на стоките, внесени от Руската федерация, Турция, Китай и Сърбия. \r\nПрез май 2018 г. вносът на България от трети страни се увеличава с 1.0% спрямо същия месец на предходната година и е в размер на 1 801.6 млн. лeвa. \r\nПри вноса от трети страни, разпределен според Стандартната външнотърговска класификация, през периода януари - май 2018 г. спрямо същия период на 2017 г. най-голямо процентно увеличение е отчетено в секторите „Мазнини, масла и восъци от животински и растителен произход“ (36.1%) и „Безалкохолни и алкохолни напитки и тютюн“ (24.1%). Най-голям спад се наблюдава в сектор „Минерални горива, масла и подобни продукти“ (23.7%). \r\nВъншнотърговското салдо (износ FOB - внос CIF) на България с трети страни през периода януари - май 2018 г. е отрицателно и е в размер на 2 463.2 млн. лева. По цени FOB/FOB (след елиминиране на разходите за транспорт и застраховки при внос на стоки) салдото също е отрицателно и е на стойност 1 848.4 млн. лева. \r\nПрез май 2018 г. външнотърговското салдо (износ FOB - внос CIF) с трети страни е отрицателно и е на стойност 525.2 млн. лева. \r\nПрез периода януари - май 2018 г. от България са изнесени стоки общо на стойност          20 934.9 млн. лв. и в сравнение със същия период на 2017 г. износът се увеличава с 2.0%. През май 2018 г. общият износ възлиза на 4 301.2 млн. лв. и намалява с 3.5% спрямо същия месец на предходната година. \r\nПрез периода януари - май 2018 г. в страната са внесени стоки общо на стойност               24 896.9 млн. лв. (по цени CIF), или с 5.5% повече спрямо същия период на 2017 година. През май 2018 г. общият внос се увеличава с 4.4% спрямо същия месец на предходната година и възлиза на 5 163.4 млн. лева. \r\nОбщото външнотърговско салдо (износ FOB - внос CIF) е отрицателно през периода януари - май 2018 г. и е на стойност 3 962.0 млн. лева. По цени FOB/FOB (след елиминиране на разходите за транспорт и застраховки при внос на стоки) салдото през периода януари - май 2018 г. също е отрицателно и е в размер на 2 378.4 млн. лева.  \r\nПрез май 2018 г. общото външнотърговско салдо (износ FOB - внос CIF) е отрицателно и е на стойност 862.2 млн. лева. По цени FOB/FOB салдото също е отрицателно и е в размер на 565.0 млн. лева.", "date": "2018.07.12", "title": "НСИ: С 16.5% намалява износът на България за трети страни през периода януари-май 2018 г. в сравнение със същия период на 2017 г."}
{"url": "http://www.focus-news.net/news/2018/07/12/2544685/sport-andzhelik-kerber-se-klasira-za-finala-na-uimbaldan.html", "text": "Анджелик Кербер се класира за финала на Уимбълдън за първи път от 2016-та година насам. Германската тенисистка се наложи над Йелена Остапенко от Латвия с 6:3, 6:3 в двубой, продължил 68 минути. \r\nСъперничката на Кербер на финала ще бъде определена от двубоя между Серина Уилямс и Юлия Гьоргес. През 2016-та година именно американката отстрани Кербер на финала на Откритото първенство по тенис на Великобритания.", "date": "2018.07.12", "title": "Спорт: Анджелик Кербер се класира за финала на Уимбълдън"}
{"url": "http://www.focus-news.net/news/2018/07/12/2544677/afp-donald-tramp-pristigna-v-london-na-fona-na-protesti.html", "text": "Държавният глава на САЩ Доналд Тръмп пристигна на официално посещение в Обединеното кралство, където го очакват масови демонстрации и напрегната политическа атмосфера след оставките на двама министри от кабинета на премиера Тереза Мей, предава  AFP . \r\nПреди отпътуването си за Лондон, американският президент подложи на съмнение успеха на плана Тереза Мей за бъдещите търговски отношения с Европейския съюз след Брекзит, представен по-рано днес.  В предговора към спорния политически документ, който призовава за зона за свободна търговия и общи правила с ЕС за стоки, Мей пише, че постигането на споразумение с Брюксел с Брюксел „изисква прагматизъм и компромис от двете страни\". Тереза Герова", "date": "2018.07.12", "title": "AFP: Доналд Тръмп пристигна в Лондон на фона на протести"}
{"url": "http://www.focus-news.net/news/2018/07/12/2544688/prezidentat-rumen-radev-turtsiya-e-vazhen-sased-partnyor-i-sayuznik-na-balgariya-i-za-nashite-dvustranni-otnosheniya-e-vazhno-da-ne-ostavyame-neresheni-vaprosi.html", "text": "Турция е важен съсед, партньор и съюзник на България и за нашите двустранни отношения е важно да не оставяме нерешени въпроси между нас. Това заяви президентът Румен Радев на среща с президента на Република Турция Реджеп Тайип Ердоган в рамките на срещата на върха на НАТО в Брюксел, съобщиха от  прессекретариата на държавния глава . По време на разговорите българският държавен глава припомни, че е ред на нашата съседка Турция да определи дата и да бъде домакин за провеждането на заседание на двустранната междуправителствена комисия по нерешените имуществени и социални въпроси, сред които е и въпросът за предоставянето на компенсации за имотите на тракийските бежанци.   \r\nБългария е готова да подпомогне финансово дейността на духовенството на конституционно признатите религиозни общности у нас, подчерта президентът Радев. Държавният глава благодари на своя колега президента Реджеп Тайип Ердоган за оказаната от Турция подкрепа на страната ни за изплащане на заплатите на мюсюлманските духовници през годините, когато България не е имала такава възможност. Българският държавен глава запозна своя турски колега с внесения в Народното събрание законопроект за промени в Закона за вероизповеданията. „От самото си встъпване в длъжност настоявам да има такъв закон и се надявам по време на дебатите в Народното събрание да бъде намерено най-доброто решение, което да насърчи интеграцията на различните религиозни общности в българското общество. Това включва и отделянето на финансови средства от страна на българската държава за техните потребности“, заяви Румен Радев. Залогът за нашите добри отношения е уважението към вътрешнополитическия процес, касаещ дейността на партиите и изборния процес, уточни още той.  \r\nДвамата президенти бяха единодушни, че отчетените над 5.5 млрд. долара търговски обмен за 2017 г. не отговарят на възможностите на двете държави. Според президента Ердоган достигането на 10 млрд. долара е реална възможност и изисква общи усилия в тази насока.  \r\n„Естественото продължение на газопровода „Турски поток“ е през България и двете правителства трябва да работят в конструктивен дух за това“, призова още президентът Радев.  \r\nВ отговор на журналистически въпрос след края на срещата, защо е бил единственият президент на държава членка на ЕС на церемонията по встъпване в длъжност на президента Реджеп Тайип Ердоган, Румен Радев заяви че неговият мандат не се дава нито от Европейската комисия, нито е избран от българското правителството. „Избран съм на този пост от българския народ и действам от негово име“, подчерта държавния глава.", "date": "2018.07.12", "title": "Президентът Румен Радев: Турция е важен съсед, партньор и съюзник на България и за нашите двустранни отношения е важно да не оставяме нерешени въпроси"}
{"url": "http://www.focus-news.net/news/2018/07/12/2544683/yens-stoltenberg-za-namesata-na-rusiya-v-pregovorite-za-imeto-tova-e-nepriemlivo.html", "text": "Генералният секретар на НАТО Йенс Столтенберг заяви, че Македония има възможност, която се получава само един път в живота, да се присъедини към Алианса под новото име Република Северна Македония, предава  македонският „Фокус“ . \r\nНа пресконференцията в четвъртък след втория ден на срещата на високо ниво на Северноатлантическия алианс, Столтенберг заяви, че с поканата за преговори към Скопие, НАТО е показала, че нейните врати остават отворени. \r\nНа въпрос от журналистите за изгонването на руските дипломати от Гърция заради информациите, че са се бъркали във вътрешните работи на страната и в преговорите за името между Атина и Скопие, Столтенберг отговори, че това е неприемливо. \r\nПревод и редакция:", "date": "2018.07.12", "title": "Йенс Столтенберг за намесата на Русия в преговорите за името: Това е неприемливо"}
{"url": "http://www.focus-news.net/news/2018/07/12/2544690/ventseslava-genova-ruo-varna-shest-paralelki-za-priem-sled-vii-klas-sa-zakriti-v-uchilishtata-vav-varnensko-na-parviya-etap-na-klasirane.html", "text": "Шест паралелки за прием след VII клас са закрити в училищата във Варненско на първия етап на класиране. Това каза за  Радио „Фокус“ – Варна  Венцеслава Генова, началник на Регионалното управление на образованието (РУО) във Варна. Тя припомни, че закриването на паралелките става поради липса на достатъчно ученици и след обстоен социално-икономически анализ. „На базата на показателите за населението в съответните общини, социален статус на живеещите там, доходи, безработица, демографски потенциал, включване на училищата, в които има защитени от държавата специалности по професия, включване на специалисти от професии, по които има недостиг на пазара на труда, постановлението за създаване и функциониране на Механизъм за съвместна работа на институциите по обхващане и задържане в образователната система на деца и ученици в задължителна предучилищна и училищна възраст, наредбата за финансиране на институциите в системата на предучилищното и училищното образование – когато всички тези показатели се съобразят в един анализ, се решава кои паралелки да бъдат закрити“, отбеляза Венцеслава Генова. Закритите професионални паралелки са профил предприемачески с английски език в СУ „Пейо  Яворов“ във Варна, паралелката по хотелиерство с изучаването на руски език в Професионалната гимназия по селско стопанство в град Долни чифлик, паралелка „Икономическо развитие“ с изучаване на английски език в СУ „Н. Й. Вапцаров“ в град Суворово, паралелката по агроекология с руски език в Професионалната гимназия по селско стопанство в Суворово, паралелката по промишлена електроника с английски език в Професионална гимназия по електротехника във Варна и паралелката с профил „Природни науки“ с изучаване на немски език в СУ „Неофит Бозвели“ във Варна. „Останаха паралелки, в които класираните ученици бяха под 18, но те фигурираха в Постановление № 111 на Министерски съвет от 25 юни 2018 година за приемане на списъка със защитените от държавата специалности по професии, на критериите за определянето на условия и реда за допълнително финансиране за издръжката на тези паралелки за придобиване на квалификации по защитени специалности от професии и специалности по професии, по които се отчита недостиг от специалисти на пазара на труда. В държавния -план прием имахме заложени такива професии или части от професии. Паралелките останаха да съществуват за втори и трети етап. Те ще бъдат утвърдени и с по-малък брой ученици съгласно определеното в постановлението“, подчерта Венцеслава Генова. \r\nМарияна ВАЛЕНТИНОВА", "date": "2018.07.12", "title": "Венцеслава Генова, РУО - Варна: Шест паралелки за прием след VII клас са закрити в училищата във Варненско на първия етап на класиране"}
{"url": "http://www.focus-news.net/news/2018/07/12/2544689/plovdiv-petima-dushi-sa-v-bolnitsa-sled-chetvarta-katastrofa-stanala-dnes-na-134-km-na-am-trakiya-v-posoka-burgas.html", "text": "Петима души са в болница след четвърта катастрофа, станала днес на 134 км на АМ „Тракия”, в посока Бургас. Това съобщи за  Радио „Фокус”- Пловдив  говорителят на ОДМВР. Сигналът е получен към 14.30 часа. Ударът е между три автомобила – един с българска регистрация и два с чужда. В болница за прегледи са закарани петима чужденци, изчакват се резултатите. Загинали няма. \r\nЦветана ТОНЧЕВА", "date": "2018.07.12", "title": "Пловдив: Петима души са в болница след четвърта катастрофа, станала днес на 134 км на АМ „Тракия”, в посока Бургас"}
{"url": "http://www.focus-news.net/news/2018/07/12/2544686/plovdiv-vse-oshte-e-silno-zatrudneno-dvizhenieto-v-plovdivskiya-uchastak-na-am-trakiya-v-posoka-burgas.html", "text": "Все още е силно затруднено движението в пловдивския участък на АМ „Тракия“, в посока Бургас, заради възникналите по обяд три катастрофи. Това съобщи за  Радио „Фокус”- Пловдив  говорителят на ОДМВР- Пловдив. Автомобилите се пропускат само в аварийната лента. Няма информация за тежко пострадали при катастрофите. \r\nНа местопроизшествията има полицейски екипи. \r\nЦветана ТОНЧЕВА", "date": "2018.07.12", "title": "Пловдив: Все още е силно затруднено движението в пловдивския участък на АМ „Тракия“, в посока Бургас"}
{"url": "http://www.focus-news.net/news/2018/07/12/2544692/damtn-yazovirite-na-teritoriyata-na-oblast-stara-zagora-sa-v-dobro-tehnichesko-sastoyanie.html", "text": "Язовирите на територията на област Стара Загора са в добро техническо състояние, като имат достатъчно свободен обем, който да поеме възможни дъждовни води през настоящия летен сезон. Това стана ясно по време на работна среща между председателя на Държавната агенция за метрологичен и технически надзор (ДАМТН) Петър Горновски, заместник-председателя на агенцията ген. Кирил Войнов, главния секретар на агенцията Николай Николов, главния инспектор към Главна дирекция „Надзор на язовирните стени и съоръженията към тях“ Весела Василева и областния управител на Стара Загора Гергана Микова. Това съобщиха от пресцентъра на  ДАМТН . \r\nВ хода на срещата стана ясно, че  от началото на 2018 г. инспекторите на ДАМТН са извършили 117 проверки на язовири, находящи се на територията на старозагорска област като 47 са били самостоятелни, а 72 са били съвместни с експертите от Комисията за обследване на техническото и експлоатационно състояние на язовирните стени и съоръженията към тях (КОТЕСЯС) към областта. Направените предписания са 106, голям брой, от които са по техническата документация на водните обекти. Относно безопасната техническа експлоатация на язовирите, предписанията които най-често са срещани са за почистване на водните и въздушните откоси на язовирните стени от храстовидна и дървесна растителност. \r\nПо време на дискусията ръководството на Държавната агенция представи приетите промените в Закона за водите, касаещи категоризацията на язовирите по степен на потенциална опасност, която ще се извършва от комисиите, назначени със заповед на областните управители. Акцентирано беше и върху възможността за прехвърлянето на общинските язовири към новото предприятие „Управление и стопанисване на язовири“, с която Микова да запознае кметовете от областта, които към този момент стопанисват водните обекти.", "date": "2018.07.12", "title": "ДАМТН: Язовирите на територията на област Стара Загора са в добро техническо състояние"}
{"url": "http://www.focus-news.net/news/2018/07/12/2544694/gd-granichna-politsiya-poluchi-otlichna-otsenka-ot-frenskite-sadebni-vlasti-za-razbivane-na-mezhdunarodna-prestapna-mrezha-za-trafik-na-hora-i-sutenyorstvo.html", "text": "Оперативната разработка започва през 2016 г. в ГДГП. До средата на 2018 г. се придобива, анализира и разширява информация за трафик на хора с цел сексуална експлоатация. Граничните полицаи установяват български граждани, които набират жени на територията на нашата страна, които се превръщат в жертви на трафик.  Това съобщиха от пресцентъра на  ГД \"Гранична полиция\" . \r\nНа младите българки, пълнолетни и непълнолетни, е била обещавана легална работа във Франция. В последствие обаче те са били принуждавани да проституират в района на Страсбург. Много от жените са били експлоатирани както във Франция, така и в Германия. \r\nСлужителите от отдел «Противодействие на контрабандата и престъпността през държавната граница» в ГДГП предоставят придобитата оперативна информация на компетентните партньорски служби.  \r\nВ периода 2016 г. – 2018 г. се осъществява активен обмен на информация както за извършителите и жертвите на трафика, така и за извършваните парични преводи на суми, придобити от извършваната престъпна дейност. \r\nВъз основа на информацията, предоставена от Главна дирекция „Гранична полиция“, в Европейския съд в Хага е сключено споразумение за създаване на съвместен разследващ екип между главните прокуратури на България и Франция. За България административният ръководител е наблюдаващият прокурор по досъдебното производство от Районна прокуратура – Оряхово, с оглед произхода от този район на повечето жени. \r\nГраничните полицаи осъществяват редица оперативно-издирвателни мероприятия по установяване местонахождението на лицата – извършители на престъпната дейност и техни жертви на трафик. \r\nМеждународната операция за пресичане на престъпната дейност се провежда на  03.07.2018 г. на територията на три държави - България, Франция и Германия с участието на служители на дирекция „Противодействие на престъпността през държавната граница“ в ГДГП, РДГП - Аерогари и РДГП – Бургас. \r\nНа територията на София и Бургас е извършено претърсване на 11 адреса. В столицата са задържани четири лица по чл.72. ал.1, т.6 от ЗМВР, на основание въведени сигнали в НШИС - европейски заповеди за задържане. Едно лице е задържано на територията на Плевенска област. \r\nДейността на граничните полицаи в операцията е подпомогната от служители с охранителни функции от други структури на МВР.  \r\nДействията по международното разследване в България са ръководени от водещия прокурор по досъдебното производство на РП- Оряхово, следователи от Националната следствена служба и Окръжната следствена служба – Плевен. На място съдействие оказаха съдебни служители от Франция и полицейски представители от Централната служба на Франция за борба с трафика на хора. \r\nГлавна дирекция „Гранична полиция“ получи отлична оценка от представителите на френските съдебни власти. „Считам, че с действията си допринесохте за повишаване авторитета на МВР и българската прокуратура пред Европейския съд в Хага“, се казва в благодарственото писмо на водещия прокурор за България.", "date": "2018.07.12", "title": "ГД „Гранична полиция“ получи отлична оценка от френските съдебни власти за разбиване на международна престъпна мрежа за трафик на хора и сутеньорство"}
{"url": "http://www.focus-news.net/news/2018/07/12/2544695/api-shofyorite-da-karat-vnimatelno-po-patya-prez-vitinya-izvarshvat-se-remonti-na-alternativniya-za-tir-ove-pat-na-am-hemus.html", "text": "Започва ремонт на път I-1 София - Ботевград през Витиня, съобщиха от пресцентъра на  Агенция \"Пътна инфраструктура\" . Участъкът е алтернативен маршрут за камионите над 12 тона при извършващите се в момента аварийно-възстановителни дейности по съоръженията на автомагистрала „Хемус“. През пролетта отделни участъци бяха изкърпени, но заради интензивния трафик и дъждовете в последните седмици се отвориха дупки в отсечките, които не са обновявани. Днес се работи в участъка от Врачеш към Бебреш. Необходимо е шофьорите да карат внимателно и да спазват пътната сигнализация.  \r\nДо края на деня пътноподдържащото дружество трябва да представи на председателя на Управителния съвет на Агенция „Пътна инфраструктура“ инж. Светослав Глосов график с предстоящата временна организация на движението и обходните маршрути, по които ще се насочва тежкотоварният трафик по време на ремонтните дейности, заради лошото му състояние. \r\nПрипомняме, че заради ремонта на стълбовете на виадуктите по АМ „Хемус“ и за повишаване безопасността на движение за леките автомобили през лятото, тежкотоварния трафик преминава само по първокласния път през Витиня. Движението се осъществява по обходен маршрут: от АМ „Хемус“ при пътен възел „Витинска река“ по път I-1 /София – Ботевград/ - път II-17 /Ботевград – АМ „Хемус“/ – п. в. „Ботевград“.", "date": "2018.07.12", "title": "АПИ: Шофьорите да карат внимателно по пътя през Витиня, извършват се ремонти на алтернативния за ТИР-ове път на АМ „Хемус“"}
{"url": "http://www.focus-news.net/news/2018/07/12/2544687/ministar-krasimir-karakachanov-balgariya-e-napravila-natsionalni-planove-za-postigane-na-2-ot-bvp-kato-razhodi-za-otbrana-kam-nato-do-2024-g.html", "text": "България е направила национални планове за постигане на 2% от БВП като разходи за отбрана към НАТО до 2024 г. Това каза вицепремиерът и министър на отбраната Красимир Каракачанов пред журналисти след Срещата на държавните и правителствените ръководители на страните-членки на НАТО в Брюксел, предаде репортер на  Агенция „Фокус“ . „Президентът Тръмп направи заседанието много интересно. Истината е, че той е прав в едно отношение – че има страни, които са постигнали 2% и други страни като България, които са направили свои национални планове за постигане на 2% от БВП до 2024 година. Проектите ни за модернизация са именно част от този план. Има и страни, които смятат, че трябва да се движат с по-бавни темпове. В края на краищата всички сме заинтересувани НАТО, като военно-политически съюз, да има своите възможности и потенциал“, допълни той.  \r\n„Основният въпрос, за който трябва да бъде поздравено и българското правителство основно е поканата към Македония за членство в НАТО. Това е успех преди всичко за българската балканска политика и политиката на нашето външно министерство“, каза още министърът на отбраната.", "date": "2018.07.12", "title": "Министър Красимир Каракачанов: България е направила национални планове за постигане на 2% от БВП като разходи за отбрана към НАТО до 2024 г."}
{"url": "http://www.focus-news.net/news/2018/07/12/2544696/mrrb-izprati-za-notifikatsiya-v-ek-proekta-za-integriran-gradski-transport-v-stolitsata.html", "text": "Управляващият орган на Оперативна програма „Региони в растеж“ (ОПРР) 2014-2020 в Министерството на регионалното развитие и благоустройството изпрати за нотификация към Европейската комисия проекта за „Интегриран столичен градски транспорт - фаза II“ на Столична община. Той е на стойност 125 млн. лв., от които безвъзмездната финансова помощ по програмата е 107,3 млн. лв. Проектът е голям съгласно регламент на Европейския съюз и по тази причина трябва да премине процедура по нотификация в Европейската комисия. Това съобщиха от пресцентъра на  Министерство на регионалното развитие и благоустройството  (МРРБ). \r\nСъс средствата по проекта ще бъдат реконструирани трамвайния релсов път по ул. “Каменоделска“ -  от кръстовището с бул. \"К. Стоилов\" до крайно трамвайно ухо \"Орландовци\", и трамвайният релсов път по бул. “Цар Борис III“ -  от ухо “Княжево“ до ухо “Съдебна палата“. Ще бъдат купени и 13 нови нископодови съчленени трамвайни мотриси. Интелигентната система за управление на трафика и съществуващата система за информация на пътниците в реално време ще бъдат надградени.  \r\nИзпълнението на дейностите по проекта чрез инвестицията от оперативната програма ще допринесе за реализирането на цялостната стратегия за развитие на интегрирания столичен градски транспорт.", "date": "2018.07.12", "title": "МРРБ изпрати за нотификация в ЕК проекта за интегриран градски транспорт в Столицата"}
{"url": "http://www.focus-news.net/news/2018/07/12/2544698/api-po-op-regioni-v-rastezh-shte-se-remontirat-nad-63-km-ot-pat-iii-866-smolyan-krichim.html", "text": "Над 63 км от път III-866 Смолян - Широка лъка - Кричим ще бъдат основно ремонтирани със средства от ОП „Региони в растеж“ 2014-2020 г., съобщиха от пресцентъра на  Агенция \"Пътна инфраструктура\" . Председателят на Управителния съвет на Агенция „Пътна инфраструктура“ инж. Светослав Глосов подписа договора за изпълнение на строително-монтажните работи за рехабилитацията на първия участък от третокласния път, с дължина 21,1 км. Това е отсечката от кръстовището за стената на яз. „Цанков камък“ при Михалково до границата между областите Пловдив и Смолян (от км 66+857 до км 88+050). Проектът е лот 22 от програмата. Строително-монтажните дейности са възложени на „ИСА 2000“ ЕООД. Стойността на договора е 29,4 млн. лв. с ДДС.  \r\nПредвидена е подмяна на пътната настилка, подобряване на отводняването, нова маркировка, пътни знаци и ограничителни системи. Ще се ремонтира мостът над река Чурековска в село Михалково. Проектът включва и изграждане на 10 подпорни стени с различна височина от 2 до 6 метра. В някои участъци от пътя ще бъдат монтирани високоякостни мрежи за предотвратяване свличането на камъни и земни маси. \r\nВ лот 23 е рехабилитацията на още 15 км от път III-866 Граница ОПУ Пловдив - Кричим (от км 88+050 до км 103+341) в областите Пловдив и Смолян. Строително-монтажните работи ще бъдат изпълнени от „Автомагистрали Черно море“ АД. Стойността му е 22,7 млн. лв. с ДДС. Предстои до края на юли т. г. да бъдат подписани договорите с избрания изпълнител и строителен надзор. Срокът за изпълнение на рехабилитацията е 15 месеца.  \r\nВ лот 24 е основният ремонт на 3,3 км от пътя в чертите на град Смолян и още близо 24 км в отсечката от Стойките до кръстовището с път III-197 Девин – Борино. В момента тръжната комисия разглежда постъпилите оферти на кандидатите за изпълнител на обекта. \r\nПо програма „Регионално развитие“ 2007-2013 г. бяха ремонтирани 6,5 км от третокласния път III-866 - през прохода „Превала“.", "date": "2018.07.12", "title": "АПИ: По ОП „Региони в растеж“ ще се ремонтират над 63 км от път III-866 Смолян - Кричим"}
{"url": "http://www.focus-news.net/news/2018/07/12/2544700/ognyan-tsenkov-kmet-na-obshtina-vidin-shte-promenim-viziyata-na-tsentralnata-chast-na-grada-i-tya-shte-stane-oshte-po-privlekatelno-myasto-za-grazhdanite-i-gostite-na-vidin.html", "text": "Ще променим визията на централната част на града и тя ще стане още по-привлекателно място за гражданите и гостите на Видин, каза на церемонията по първа копка по проект „Основна реконструкция на централна пешеходна зона в гр. Видин“ кметът на Видин Огнян Ценков, предаде репортер на  Радио „Фокус“ – Видин . „Поставяме началото на един изключително важен и полезен проект за Видин. Защото с неговото изпълнение не само ще променим визията на централната част на града и тя ще стане още по-привлекателно място за гражданите и гостите, но и ще създадем по-комфортна, безопасна и достъпна среда. Сигурен съм, че заедно с изпълнителя на строителните дейности на обекта и с останалите участници в процеса на реализиране на проекта, ще успеем да преодолеем възникналите предизвикателства и ще решим всички проблеми“, каза Огнян Ценков. Той се обърна и към видинчани да проявят разбиране и търпение, докато се осъществяват дейностите по проекта, като увери, че неудобствата ще бъдат ограничени до минимум и ще бъде направено необходимото, за да могат и търговците, и работещите в района на строителните дейности, да изпълняват своите задължения. „С реализирането на проекта ще се преобрази центърът на нашия град, ще се подчертае неговата характерност и уникалност. А изграждането на новата пешеходна зона ще се впише в архитектурния ансамбъл на прилежащите сгради. Ще се обособят места за отдих, зелени територии, ще се изгради енергоспестяващо осветление и ще се осигури видеонаблюдение. Убеден съм, че всички жители на Видин ще бъдат възнаградени и ще се радват на прекрасния резултат“, каза  Огнян Ценков. Той заедно с областния управител Албена Георгиева, с главния архитект на общината Ангел Недялков и с Момчил Борисов, изпълнителен директор на фирмата строител на обекта, дадоха старт на строителните дейности. Тържествен водосвет за успеха на начинанието извърши Негово Високопреосвещенство Видински митрополит Даниил. \r\nПроект „Основна реконструкция на централна пешеходна зона“ се осъществява с финансовата подкрепа на Оперативна програма „Региони в растеж“ 2014-2020 г., съфинансирана от Европейския съюз чрез Европейския фонд за регионално развитие, в рамките на Приоритетна ос 1 „Устойчиво и интегрирано градско развитие“ на Оперативна програма „Региони в растеж“, схема за предоставяне на безвъзмездна финансова помощ „Изпълнение на интегрирани планове за градско възстановяване и развитие 2014-2020-Видин“. Той е на обща стойност 11 954 145 лв., от които 9 689 660 лв. европейско финансиране, 1 709 940 лв. национално съфинансиране от държавния бюджет и 554 545 лв. съфинансиране, осигурено от Община Видин. \r\nАнна ЛОЗАНОВА", "date": "2018.07.12", "title": "Огнян Ценков, кмет на Община Видин: Ще променим визията на централната част на града и тя ще стане още по-привлекателно място за гражданите и гостите на Видин"}
{"url": "http://www.focus-news.net/news/2018/07/12/2544699/kmetat-na-sofiya-yordanka-fandakova-shte-proveri-izpalnenieto-na-remontnite-deynosti-na-bul-todor-kableshkov-pri-ul-mayor-gortalov.html", "text": "Кметът на София Йорданка Фандъкова ще провери на 13 юли в 11.00 часа изпълнението на ремонтните дейности на бул. „Тодор Каблешков“ при ул. „Майор Горталов“ (при магазин Кауфланд). Това съобщиха от пресцентъра на  Столична община . В момента се извършват ремонти дейности и разширение на отсечката на бул. „Тодор Каблешков“ от ул. „Цар Борис III“ до ул. „Майор Горталов“. В проверката ще участва и зам.-кметът Евгени Крусев.", "date": "2018.07.12", "title": "Кметът на София Йорданка Фандъкова ще провери изпълнението на ремонтните дейности на бул. „Тодор Каблешков“  при ул. „Майор Горталов“"}
{"url": "http://www.focus-news.net/news/2018/07/12/2544701/api-prez-noshtta-ot-23-yuli-do-26-yuli-shte-se-ogranichi-dvizhenieto-po-pat-ii-99-burgas-tsarevo-za-montirane-na-peshehodniya-nadlez-pri-s-atiya.html", "text": "От 23 юли до 26 юли, от 20.00 часа до 06.00 часа сутринта, ще се спира движението на всички моторни превозни средства по път II-99 Бургас - Царево, в участъка между пътен възел „Парк Росенец“ (при км 6+352) и пътен възел „Черноморец“ (при км 14+822). Ограничаването на трафика е необходимо, за да се монтира безапасно пешеходният надлез при кръстовището за с. Атия. Това съобщиха от пресцентъра на  Агенция \"Пътна инфраструктура\"  (АПИ). Строително-монтажните работи ще се изпълняват през нощта в началото на седмицата - дните понеделник, вторник и сряда, когато трафикът не е много интензивен, в сравнение с края на работната седмица и през почивните дни.  \r\nПрез нощта трафикът ще се пренасочва по следните обходни маршрути: \r\n•\tЗа пътуващите от град Бургас за Черноморец и Созопол маршрутът е: \r\n-\tБургас - пътен възел „Парк Росенец”- път ІІІ-992 Росен – Веселие - общински път BGS 1211 /ІІ-99, Черноморец – Созопол - Равадиново/ - пътен възел „Созопол” - път ІІ-99 - Черноморец - Созопол; \r\n•\tЗа пътуващите от Бургас към Приморско и Царево: \r\n-\tБургас - пътен възел „Крайморие” - път І-9 Бургас-Маринка - път ІІІ-9009 Ново Паничарево -Ясна поляна - път ІІІ- 992 Ясна поляна-Приморско - пътен възел „Приморско” - Приморско - Царево или: \r\n-\tБургас - пътен възел „Парк Росенец”- път ІІІ-992 Росен – Веселие - Ясна поляна – Приморско - пътен възел „Приморско” - Приморско – Царево; \r\n•\tЗа пътуващите от Созопол и Черноморец към Бургас: \r\n-\tСозопол - Черноморец - пътен възел „Созопол” - общински път BGS 1211 /ІІ-99, Черноморец - Созопол-Равадиново/ - път ІІІ-992 Росен – Веселие - пътен възел „Парк Росенец”- Бургас; \r\n•\tЗа пътуващите от Царево и Приморско за Бургас: \r\n-\tЦарево - Приморско - пътен възел „Приморско” - път ІІІ-992 Росен - Веселие - Ясна поляна - Приморско - пътен взел „Парк Росенец” - Бургас или:  \r\n-\tЦарево - Приморско - пътен възел „Приморско” - път ІІІ-992 Ясна поляна - Приморско - път ІІІ-9009 Ново Паничарево-Ясна поляна - път І-9 Бургас - Маринка - пътен възел „Крайморие” – Бургас. \r\nИзграждането на пешеходния надлез започна в началото на месец юни. Срокът за изпълнение на строителните дейности е 45 дни. Строително-монтажните работи се изпълняват от „ИСА 2000“ ЕООД. Стойността на СМР е 268 258,94 лв. без ДДС. \r\nНадлезът ще е с два асансьора и ще бъде на мястото на пешеходната пътека при кръстовището за село Атия, с което ще се осигури безконфликтно и безопасно пресичане на пътното платно от всички пешеходци.", "date": "2018.07.12", "title": "АПИ: През нощта от 23 юли до 26 юли ще се ограничи движението по път II-99 Бургас - Царево за монтиране на пешеходния надлез при с. Атия"}
{"url": "http://www.focus-news.net/news/2018/07/12/2544703/kyustendil-normalno-se-osashtestvyava-preminavaneto-na-motorni-prevozni-sredstva-prez-gkpp-gyueshevo.html", "text": "Нормално се осъществява преминаването на моторни превозни средства през ГКПП „Гюешево”. Това съобщи за  Радио „Фокус” – Кюстендил  дежурният на българо-македонския пункт. Трафикът към този час на деня е слаб. Няма образували се колони от чакащи автомобили. Пътят в посока граничния пункт е сух. Няма наложени ограничения за движението на моторни превозни средства. \r\nВенцеслав ИЛЧЕВ", "date": "2018.07.12", "title": "Кюстендил: Нормално се осъществява преминаването на моторни превозни средства през ГКПП „Гюешево”"}
{"url": "http://www.focus-news.net/news/2018/07/12/2544693/makfaks-makedoniya-zoran-zaev-ofitsialno-poluchi-pokanata-za-pregovori-s-nato-ot-yens-stoltenberg.html", "text": "Република Македония получи официално покана за започване на преговори за членство в НАТО. Генералният секретар на Алианса Йенс Столтенберг връчи поканата на премиера на страната Зоран Заев и му честити политическата храброст, предава  македонската агенция „Макфакс“ . \r\n„Честитя за политическата храброст и отдадеността за по-добро бъдеще“, заяви Столтенберг. \r\n„След като бъдат завършени вътрешните процедури и бъде ратифициран договорът, ще седите на една маса със съюзниците и ще имате еднакъв глас с тях“, добави още генералният секретар. \r\nСпоред неговите думи, този ден е празник за Македония. \r\nПревод и редакция:", "date": "2018.07.12", "title": "„Макфакс“ (Македония): Зоран Заев официално получи поканата за преговори с НАТО от Йенс Столтенберг"}
{"url": "http://www.focus-news.net/news/2018/07/12/2544691/nova-tv-makedoniya-vlastta-i-opozitsiyata-v-makedoniya-izlizat-sas-savmestna-deklaratsiya-za-pregovorite-s-nato.html", "text": "Депутатите от властта и опозицията, които са членове на комисията в македонския парламент за отбрана и сигурност ще предложат да бъде приета декларация в подкрепа на присъединителния процес за членство на Македония в НАТО, предава  македонската електронна медия „Нова ТВ“ . \r\nНа координационната среща на членовете на парламентарната комисия по отбрана и сигурност, която се проведе в четвъртък, всички представители на парламентарните групи са дали съгласието си за предлагането на документа. \r\n„Очакваме, че тази декларация ще бъде приета с акламации на заседанието на парламента следващия вторник, 17 юли“, заяви председателят на Комисията Хари Локвенец. \r\n„Винаги такива декларации и резолюции, с които се подкрепя влизането на Македония в Европейския съюз и НАТО са носили консенсус от всички политически партии като надпартиен документ. ВМРО-ДПМНЕ винаги ги е подкрепяла, подкрепя ги и ще подкрепя в бъдеще“, заяви координаторът на парламентарната група на основната опозиционна партия Драган Данев. \r\nПревод и редакция:", "date": "2018.07.12", "title": "„Нова ТВ“ (Македония): Властта и опозицията в Македония излизат със съвместна декларация за преговорите с НАТО"}
{"url": "http://www.focus-news.net/news/2018/07/12/2544697/v-bryuksel-zavarshi-sreshtata-na-varha-na-nato.html", "text": "Завърши Срещата на върха на НАТО в Брюксел, на която присъстваха министърът на отбраната Красимир Каракачанов и началникът на отбраната генерал Андрей Боцев. Те бяха в състава на българската делегация, водена от президента на Република България Румен Радев. Това съобщиха от пресцентъра на  Министерството на отбраната . През втория ден от срещата държавните и правителствени ръководители на страните-членки на НАТО проведоха съвместно заседание с президентите на Украйна и Грузия. На него бяха обсъдени мерките на Алианса за подпомагане на отбранителната реформа на страните, както и актуални въпроси от областта на партньорските взаимоотношения. Беше отбелязана и десетата годишнина от учредяването на Комисията НАТО - Грузия.  \r\nФорумът завърши със заседание във формат „Страни-участници в мисията на НАТО „Решителна подкрепа“ в Афганистан“. Държавните и правителствени ръководители разгледаха продължаващите усилия, включително финансов ангажимент на Алианса за подпомагане на силите за сигурност на Афганистан, както и перспективите за усилване на мисията с оглед постигане на трайна стабилност в страната. \r\nВ рамките на срещата бе проведена специална церемония, на която бе отправена покана към Република Македония за започване на преговори за присъединяване към Алианса. Поканата стана възможна след успешно проведените преговори между Скопие и Атина за името на страната, но съществено значение за цялостния процес има и подписаният „Договор  за приятелство, добросъседство и сътрудничество между Република България и Република Македония“.", "date": "2018.07.12", "title": "В Брюксел завърши Срещата на върха на НАТО"}
{"url": "http://www.focus-news.net/news/2018/07/12/2544705/mehatronikata-i-neyniyat-avangard-avtomobilnata-industriya-sa-dvigatelyat-na-balgarskata-ikonomika.html", "text": "По дял на индустрията в брутната добавена стойност България изпреварва с цели 5 процентни пункта средноевропейското равнище. В България има индустрия. България е развита индустриална държава. Гръбнакът на тази индустрия е мехатрониката (машиностроенето, електротехниката и електрониката), където са заети над 143 хил. лица, а по реализиран износ секторът е номер едно с 13 млрд. лв. или 24 % от целия износ на страната ни за 2017 г. Ако трябва да посочим един сектор, който пълни бюджета на Българската държава и домакинствата у нас, това без съмнение е мехатрониката. А нейният авангард е автомобилостроенето. Това заяви председателят на Асоциация на индустриалния капитал в България (АИКБ) Васил Велев по време на дискусията „Да! На българското автомобилостроене“, съобщиха от пресцентъра на  АИКБ . Събитието се организира от вестник \"Стандарт\" в партньорство с АИКБ и Автомобилен клъстер България. \r\n„Автомобилната индустрия е една от най-бързо развиващите се в България, като потенциалът ѝ за растеж е много голям. За да успеем обаче да развиваме бранша, трябва да се справим с недостига на човешки ресурси. АИКБ работи усилено за осъществяването на реформи в професионалното и висше образование, трудовото законодателство и облекчаването на административната тежест, за да може в близките години секторите, които движат икономиката ни да разполагат с нужните им кадри“, допълни Васил Велев. \r\nПо данни на изпълнителния директор на Автомобилен клъстер България Любомир Станиславов автомобилната индустрия се развива с най-бързи темпове у нас, изпреварвайки темповете на развитие на Ай Ти сектора, туризма, металургията и др.. Според него в следващите 3-4 години у нас се очаква сериозен ръст в производството на компоненти за автомобилната индустрия, за която ще са нужни нови 45 000 работници и служители. \r\nОт своя страна вицепремиерът Валери Симеонов заяви, че изпълнителната власт ще окаже пълна подкрепа и съдействие на българските компании от бранша. В подкрепа на думите му заместник-министърът на икономиката Лъчезар Борисов заяви, че министерство работи по откриването на две големи индустриални зони в Бургас и Стара Загора. Той прикани инвеститорите да се включат в програмата за финансова подкрепа на Българска агенция за инвестиции, с която се подпомагат компании при заплащането на осигуровки и осъществяването на обучения на техни служители. \r\nПо време на дискусията стана ясно, че вече е гласуван от Министерски съвет законопроект за изменение на Закона за професионалното образование и обучение. Основните промени в него са свързани с дуалното образование, подкрепа за специалностите, при които се очаква недостиг на кадри на пазара на труда и защитените професии. Очаква се до края на юли в Народното събрание да бъде внесен за първо четене Закон за висшето образование, чрез който да се даде възможност за участие на бизнеса при разработването на учебни програми във висшите училища, преподаването, както и за участие в комисиите за акредитация. \r\nСред обсъдените теми бяха държавните политики за подпомагане на българското автомобилостроене, законодателни инициативи за развитие на бранша, идеи за промени в Кодекса на труда и др. \r\nВъв форума участие взеха вицепремиерът по икономическа и демографска политика Валери Симеонов, Милена Дамянова – председател на парламентарната Комисия по образованието и науката, заместник-министрите на икономиката и образованието Лъчезар Борисов и Таня Михайлова, изпълнителен директор на Българска агенция за инвестиции Стамен Янев,  директори на професионални гимназии и технически университети, мениджъри  на предприятия, членове на автомобилния клъстер.", "date": "2018.07.12", "title": "Мехатрониката и нейният авангард - автомобилната индустрия, са двигателят на българската икономика"}
{"url": "http://www.focus-news.net/news/2018/07/12/2544704/plovdiv-vazstanoveno-e-dvizhenieto-pri-km-133-na-am-trakiya-v-posoka-burgas.html", "text": "Възстановено е движението при км 133 на АМ \"Тракия\" в посока Бургас. Това съобщиха от пресцентъра на  Агенция \"Пътна инфраструктура\" .", "date": "2018.07.12", "title": "Пловдив: Възстановено е движението при км 133 на АМ \"Тракия\" в посока Бургас"}
{"url": "http://www.focus-news.net/news/2018/07/12/2544706/sport-milan-ima-nov-prezident-sobstvenikat-na-eni.html", "text": "Италианският гранд Милан има нов президент. Това е 71-годишният икономист Паоло Скарони, който застава на мястото на китаеца Йонхон Ли. Както е известно, от вчера собственик на миланския колос е компанията „Елиът Мениджмънт“. Скарони е бивш президент на Виченца, като по негово време отборът достига полуфиналите във вече несъществуващия турнир „Купата на носителите на купи“ и притежава една от най-големите петролни компании в света – италианската „Ени“. Името му често е замесвано в големи политически скандали в Италия.", "date": "2018.07.12", "title": "Спорт: Милан има нов президент - собственикът на \"Ени\""}
{"url": "http://www.focus-news.net/news/2018/07/12/2544707/zamestnik-nachalnikat-na-otbranata-vitseadmiral-emil-eftimov-provede-rabotna-sreshta-s-komandvashtiya-na-suhopatnite-voyski-na-germaniya-general-leytenant-york-folmer.html", "text": "Заместник-началникът на отбраната вицеадмирал Емил Ефтимов проведе работна среща с командващия на Сухопътните войски на Федерална Република Германия генерал-лейтенант Йорк Фолмер днес, 12 юли. На срещата беше обменен опит по окомплектоването с личен състав, използването на социалния пакет за привличане и задържане на военнослужещите в армията, системата за обучение и подготовка и беше обсъдена концепцията за рамкова държава за афилииране на формирования с цел подготовка и други въпроси. Това съобщиха от пресцентъра на  Министерството на отбраната . \r\nКомандващият на Сухопътните войски на Федерална Република Германия генерал-лейтенант Йорк Фолмер е на работно посещение у нас по покана на командира на Сухопътните войски генерал-майор Михаил Попов. По време на разговорите между двамата бяха обсъдени средата на сигурност и съвременните предизвикателства, програмата за модернизация на Сухопътните войски и въпроси от взаимен интерес за двете армии. Генерал-лейтенант Фолмер бе съпровождан от подполковник Кристиян Зиесе – аташе по отбраната на ФР Германия със седалище Букурещ, Румъния и военнослужещи от Сухопътните войски на ФР Германия. Той изнесе лекция във Военната академия „Г. С. Раковски” и ще посети щабния елемент за интегриране на силите на НАТО в България (NFIU).", "date": "2018.07.12", "title": "Заместник-началникът на отбраната вицеадмирал Емил Ефтимов проведе работна среща с командващия на Сухопътните войски на Германия генерал-лейтенант Йорк Фолмер"}
{"url": "http://www.focus-news.net/news/2018/07/12/2544709/smolyan-normalno-prohodimi-sa-patishtata-v-oblastta.html", "text": "Нормално проходими са пътищата в област Смолян, съобщиха за  Радио „Фокус“ – Смолян  дежурният в Областно пътно управление – Смолян. Заради валежите от последните седмици и преовлажняването на почвите е повишена опасността от свличане на земни маси и падащи камъни по всички пътища в област Смолян и водачите трябва да шофират с повишено внимание и съобразена скорост. По направлението Девин – Михалково движението се спира през интервали от 15 минути заради заснемане на филм. Ограничението е до 19.00 часа днес. \r\nПропаднали пътни банкети и пътни платна затрудняват движението по направленията Хвойна – Чепеларе – местност Рожен, Широка лъка – Девин, Рудозем – Бяла река, Рудозем – Смилян. Движението по път ІІІ-866 Девин – Михалково, в отсечката от новопостроения път при строителството на язовир „Цанков камък“ собственост на НЕК, която не се поддържа от ОПУ-Смолян се осъществява с повишено внимание, съобразно създадената организация на движение, поради опасност от паднали камъни и свлечени земни маси върху платното за движение. Движението по пътя Рудозем – Бяла река се осъществява в една лента поради пропадане на пътното платно. Участъкът е сигнализиран с пътни знаци \r\nОстава затворен пътят Смолян – Мадан, край село Тикале заради голямото срутище. Обходният маршрут за автомобили до 12 тона е Влахово – Орешец, на който в момента също има две свлачища. Другите алтернативни маршрути на затворения път са Смолян – Смилян – Рудозем за тежкотоварни автомобили и Смолян – Фатово – Рудозем за леките автомобили. \r\nВ Смолян автомобилният трафик в края на работния ден е по-интензивен по бул. „България“, прилежащите към него улици и кръстовища. \r\nНели ГЕРГЬОВСКА", "date": "2018.07.12", "title": "Смолян: Нормално проходими са пътищата в областта"}
{"url": "http://www.focus-news.net/news/2018/07/12/2544708/dimitar-lyudiev-regionalen-sayuz-na-hleboproizvoditelite-burgas-siviyat-sektor-e-ovladyan-v-nashiya-bransh.html", "text": "Добрата новина е, че сивият сектор е овладян в нашия бранш. Това каза за  Радио „Фокус” – Бургас  Димитър Людиев, председател на Регионалния съюз на хлебопроизводителите в Бургас. По думите му това позволявало на коректните производители да работят в нормални условия, без да бъдат подбивани техните цените. \r\nСпоред него основните фактори, които повлияват цената на хляба са промените в цената на електроенергията и тази на газта, които засягат съответно по-малките и по-големите предприятия. „Тези фактори влияят както директно, така и индиректно ”, добави Людиев. Според него, ако се промени цената на елекроенергията, това не се отразявало толкова директно в крайната цена на хляба, а по-скоро чрез промяна в доставките на други суровини - брашно, мая и вода. \r\n„Рано е още да се мисли за промени в цената на хляба”, каза още Людиев. \r\nМария ГЕОРГИЕВА", "date": "2018.07.12", "title": "Димитър Людиев, Регионален съюз на хлебопроизводителите - Бургас: Сивият сектор е овладян в нашия бранш"}
{"url": "http://www.focus-news.net/news/2018/07/12/2544710/veliko-tarnovo-nasarchavat-razvitieto-na-mikro-malkite-i-sredni-predpriyatiya-u-nas-s-evropeyski-sredstva.html", "text": "Развитието на микро, малките и средни предприятия у нас насърчават с европейски средства. Вече е отворено кандидатстването по дългоочакваната процедура „Насърчаване на предприемачеството“ по Оперативна програма „Иновации и конкурентоспособност“, поясни за  Радио „Фокус“ – Велико Търново  Светослав Стефанов от Областния информационен център в старата столица. По този повод в различни градове от страната се проведе информационна кампания. Проектите, с които може да се кандидатства, трябва да включват дейности за реализиране на предприемачески идеи – продукти, стоки и услуги. Допуснати до класирането ще са микро, малки и средни предприятия – юридически лица или еднолични търговци, регистрирани след 2016 година, както и независими предприятия. Фокусът на процедурата е насочен към насърчаване на предприемачеството, като се дава приоритет на проекти на жени предприемачи, на лица до 29 години и лица над 50 години. Общият бюджет на безвъзмездната финансова помощ по процедурата е 67 227 768 лева. Минималният размер на финансовата помощ, за която може да се кандидатства е 50 000 лева, а максималният – 200 000 лева. Крайните срокове за подаване на проектни предложения по процедурата са два – първият е до 16.30 часа на 5-ти септември, а втория – до 16.30 часа на 7-ми ноември. Продължителността за изпълнение на одобрените проектите е 18 месеца. Подаването на проектните предложения се извършва по електронен път чрез Информационната система за управление и наблюдение ИСУН 2020 с Квалифициран електронен подпис (КЕП), чрез модула „Е-кандидатстване“ на интернет адрес: https://eumis2020.government.bg. \r\nЛуиза ТРАНЧЕВА", "date": "2018.07.12", "title": "Велико Търново: Насърчават развитието на микро, малките и средни предприятия у нас с европейски средства"}
{"url": "http://www.focus-news.net/news/2018/07/12/2544711/nimh-utre-predi-obyad-shte-bade-slanchevo-sled-obyad-v-planinskite-i-iztochnite-rayoni-ot-stranata-shte-ima-valezhi-i-gramotevichna-deynost.html", "text": "През нощта ще бъде ясно и почти тихо. Атмосферното налягане ще е близко до средното за месеца и ще остане без съществена промяна. Утре преди обяд ще бъде слънчево. След обяд на много места ще се развива купеста и купесто-дъждовна облачност и главно в планинските и източните райони от страната ще има краткотрайни, временно интензивни валежи и гръмотевична дейност. Възможни са и градушки. Ще духа слаб до умерен вятър от запад-северозапад. Максималните температури ще са предимно между 29° и 34°. Такава е прогнозата на Националния институт по метеорология и хидрология (НИМХ) при БАН, съобщи за  Агенция „Фокус“  дежурният синоптик Мартин Славчев.  \r\nПреди обяд по Черноморието ще бъде предимно слънчево, но след пладне ще се развива купеста и купесто-дъждовна облачност и на много места, главно по северното крайбрежие, ще има краткотрайни валежи и гръмотевици. Ще духа до умерен вятър от север-северозапад. Максималните температури ще са 28 - 30°. Вълнението на морето ще е 1 -2 бала. Температурата на морската вода е 25 – 26°. \r\nПреди обяд в планините ще бъде предимно слънчево. След обяд ще се развива купеста и купесто-дъждовна облачност и главно в масивите от Западна България ще превали и прегърми. Ще духа умерен до силен вятър от запад-северозапад. Максималната температура на височина 1200 метра ще е около 22°, на 2000 метра - около 16°. \r\nПрез почивните дни и в началото на следващата седмица ще има променлива облачност, по-значителна над източните и планинските райони, но само на отделни места краткотрайно ще превали. Ще продължи да духа слаб до умерен северозападен вятър. Температурите слабо ще се понижат.", "date": "2018.07.12", "title": "НИМХ: Утре преди обяд ще бъде слънчево, след обяд в планинските и източните райони от страната ще има валежи и гръмотевична дейност"}
{"url": "http://www.focus-news.net/news/2018/07/12/2544713/vidin-natovaren-e-trafikat-v-oblastta.html", "text": "Натоварен е трафикът във Видинска област, каза за  Радио „Фокус“ – Видин  дежурният служител в Областно пътно управление. В посока за граничен пункт „Дунав мост 2“ се движат предимно тежкотоварни автомобили към граничния пункт, най-оживен е трафикът в участъка на главен път Е-79 между Видин и Дунавци. Движението по път III-1411 с. Слана Бара – Видин е ограничено за автомобили над 5 т поради компрометирано експлоатационно състояние на мост. Движението по път III-1411 с. Буковец – с. Слана бара в участъка между с. Буковец и с.Слана бара е ограничено поради авариен ремонт на мост над р. Тополовец. Във Видин трафикът е натоварен в централната градска част, на входно-изходните артерии на града и по бул.“Панония“. \r\nАнна ЛОЗАНОВА", "date": "2018.07.12", "title": "Видин: Натоварен е трафикът в областта"}
{"url": "http://www.focus-news.net/news/2018/07/12/2544714/prodalzhava-izdirvaneto-na-izbyagaliya-ot-bolnitsa-v-plovdiv-zatvornik-obzor.html", "text": "Продължава издирването на затворника, който избяга в от болница в Пловдив. 59-годишният Младен Младенов е напуснал здравното заведение след 20.40 часа в сряда, 11 юли. Младенов е изтърпявал наказание от една година и шест месеца „лишаване от свобода“ за кражба при първоначален „общ“ режим в Затворническо общежитие от открит тип „Хеброс“ към Затвора в гр. Пловдив, поради което и не е бил под постоянна охрана в болницата. Наказанието му е било наложено от Районен съд-Смолян през 2017 г. В болницата е бил настанен за лечение на 9 юли 2018 г. Под ръководството на Районна прокуратура-Пловдив се провеждат процесуално-следствени действия и оперативни мероприятия за издирването му. Предвиденото от закона наказание за престъпление по чл. 297 ал. 1 от Наказателния кодекс – за бягство на затворник, е до три години лишаване от свобода.  \r\nГражданите, които разполагат с информация за местонахождението на Младен Младенов, могат да сигнализират в дежурната част на ОДМВР – Пловдив на телефони 032/632210 и 032/932323, в най-близкото районно полицейско управление или на тел. 112.", "date": "2018.07.12", "title": "Продължава издирването на избягалия от болница в Пловдив затворник (ОБЗОР)"}
{"url": "http://www.focus-news.net/news/2018/07/12/2544716/blagoevgrad-intenziven-e-trafikat-po-avtomagistrala-struma-i-glaven-pat-e-79.html", "text": "Интензивен е трафикът по автомагистрала „Струма“ и главен път Е-79. Това съобщиха за  Радио „Фокус“ – Пирин  от Областно пътно управление – Благоевград. Натоварено е и движението по второкласен път – 19 Симитли – Гоце Делчев. Пътните настилки са сухи и нормално проходими, времето е слънчево и топло. В областта няма въведени ограничения за леките и товарните автомобили. Не се извършват ремонтни дейности по първокласната, второкласната и третокласната пътна мрежа. Повишена опасност от падащи камъни има в Кресненското дефиле и прохода „Предел“. \r\nЛора КАЛЧЕВА", "date": "2018.07.12", "title": "Благоевград: Интензивен е трафикът по автомагистрала „Струма“ и главен път Е-79"}
{"url": "http://www.focus-news.net/news/2018/07/12/2544715/utre-se-otvaryat-ofertite-za-stroitelen-nadzor-pri-izgrazhdaneto-na-uchastaka-ot-sofiyskiya-okolovrasten-pat-ot-vrazkata-s-am-trakiya-do-zh-k-mladost.html", "text": "Утре - 13 юли, се отварят офертите за строителен надзор при проектирането и строителството на над 6 км от Софийския околовръстен път II-18 в участъка от км 35+260 до км 41+340. Това е отсечката от пътен възел „Цариградско шосе“ до пътен възел „Младост“. Индикативната стойност на обществената поръчка за строителен надзор е 2 091 000 лв. без ДДС. Това съобщиха от пресцентъра на  Агенция „Пътна инфраструктура“ . \r\nНачалото на проектния участък е при км 35+260, което е малко след края на пътния възел при пресичането на бул. „Цариградско шосе“ и Софийския околовръстен път. Краят е при км 41+340, където ще се свързва с реконструирания през 2012 г. участък от СОП. Отсечката ще бъде с две платна с по 3 ленти за движение в посока, средна разделителна ивица, разделителни ивици между локалите и директното трасе, 2 локални платна и тротоари. Пресичането на Софийския околовръстен път с по-големите пътни артерии в района ще се осъществява чрез 4 пътни възела - п. в. „Стар Лозенски път“, п. в. Патриарх Герман“, п. в. „Самоковско шосе“, п. в. „Младост“. Ще бъдат изградени 3 пешеходни надлеза и мостове над р. Искър и р. Кална. Предвидена е реконструкция на водопроводи, канализация и газоразпределителна мрежа, както и изместване на инженерни съоръжения, телекомуникации и др. \r\nС реализацията на проекта ще се улесни движението на транзитния трафик и връзката между автомагистралите „Струма” и „Тракия”. Индикативната стойност за изграждането на отсечката е 123 млн. лв. без ДДС. На 29 юни бяха отворени постъпилите осем оферти за изпълнение на строително-монтажните работи. \r\nOфертите за строителен надзор ще бъдат отворени в 14.00 часа в Агенция „Пътна инфраструктура“.", "date": "2018.07.12", "title": "Утре се отварят офертите за строителен надзор при изграждането на участъка от Софийския околовръстен път - от връзката с АМ „Тракия“ до ж. к. „Младост“"}
{"url": "http://www.focus-news.net/news/2018/07/12/2544717/sliven-s-blagodarnost-kam-kmeta-stefan-radev-zapochna-priemniyat-mu-den.html", "text": "Граждани поставиха пред кмета Стефан Радев по време на приемния му ден въпроси от различно естество. Те потърсиха съдействие за разрешаване на проблеми, свързани с инфраструктурата, опазване на обществения ред в жилищните им райони, съдове за отпадъци и лични проблеми. Това съобщиха от пресцентъра на  Община Сливен . \r\nПриемният ден на кмета, заместник-кметовете и секретаря на Община Сливен се провежда всеки първи четвъртък от месеца. Записването става два дни преди това – във вторник от 8.30 ч. в Центъра за административно обслужване на гражданите – източен вход на общината. Заради ангажименти на кмета Стефан Радев, приемният му ден се проведе днес вместо на 5 юли. \r\nПо-различно започна днешният приемен ден. В  неговото начало влезе Иван Димитров от Сливен, за да изкаже лично своята благодарност на кмета Стефан Радев, че на улицата им в село Скобелево вече има осветление. Иван Димитров е дългогодишен учител, през лятото живее в близкото до Сливен село. От близо 10 години подавал сигнали до Общината с молба улицата им да бъде осветена, но така и не се получавало, разказва мъжът. Преди месец той се записал за приемния ден на кмета и споделил за проблема. Към днешна дата на улицата най-после има осветление. „И на нашата улица изгря светлина“, коментира усмихнат Иван Димитров. Той е майстор в  изработката на керамични предмети. Това обяснява и уникалният подарък, който връчи на кмета Стефан Радев- ръчно изработена специално за него ваза.", "date": "2018.07.12", "title": "Сливен: С благодарност към кмета Стефан Радев започна приемният му ден"}
{"url": "http://www.focus-news.net/news/2018/07/12/2544719/montana-pribrana-e-pshenitsata-samo-ot-7-120-dka-v-oblastta.html", "text": "Прибрана е пшеницата само от 7 120 дка в област Монтана, съобщиха за  Радио „Фокус“ – Видин  от местната асоциация на зърнопроизводителите. Средният добив от ожънатите площи е над 500 дка. 427 000 дка са засетите площи с пшеница в областта. Заради проливните дъждове качествените показатели на хлебното зърно са по-ниски в сравнение с миналата година. Изкупната цена тази година тръгва от 300 лв. за тон, при цена през миналата година около 270 лв. за тон. От местната асоциация на зърнопроизводителите заявиха, че вече е прибран ечемикът в областта.", "date": "2018.07.12", "title": "Монтана: Прибрана е пшеницата само от 7 120 дка в областта"}
{"url": "http://www.focus-news.net/news/2018/07/12/2544718/predstoyashti-sabitiya-v-stranata-za-13-yuli-agentsiya-fokus.html", "text": "*** \r\nОт 09.00 часа ще се проведе заседание на Народното събрание.  \r\n*** \r\nОт 09.30 часа заместник-министърът на икономиката Александър Манолев, председателят на Комисията по енергетика в НС Делян Добрев и заместник-председателят на Съвета на директорите на Българска фондова борса Васил Големански ще представят нова ваучерна схема за подкрепа на компаниите за излизане на фондовата борса, финансирана по Оперативна програма „Иновации и конкурентоспособност“. Събитието ще се състои в Българска фондова борса на ул. „Три Уши“ 6, ет. 5.  \r\n*** \r\nОт 09.30 часа 18-и състав на Специализирания наказателен съд ще заседава по делото срещу Руси Д., Стоян Д. и др., на които са повдигнати обвинения за образуване и ръководене на организирана престъпна група. \r\n*** \r\nОт 09.30 часа 15-и състав на Специализирания наказателен съд ще заседава по делото срещу Христон М., Филип Ч. и др., на които са повдигнати обвинения за образуване и ръководене на организирана престъпна група. \r\n*** \r\nОт 09.30 часа 28 състав на Софийския градски съд ще заседава по делото срещу Е. И. и П. С.(бивши агенти от ДАНС, чл. 357. \r\n*** \r\nОт 10.00 часа 5-и състав на Специализирания наказателен съд ще заседава по делото срещу Хованес М., Пламен Т. и др., на които са повдигнати обвинения за образуване и ръководене на организирана престъпна група. \r\n*** \r\nОт 10.00 часа 10-и състав на Специализирания наказателен съд ще заседава по делото срещу Борис Т., Иван Т. и др., на които са повдигнати обвинения за образуване и ръководене на организирана престъпна група. \r\n*** \r\nОт 10.00 часа 14-и състав на Специализирания наказателен съд ще заседава по делото срещу Христо Ш., на когото е повдигнато обвинение за образуване и ръководене на организирана престъпна група. \r\n*** \r\nОт 11.00 часа в Конферентната зала на АИКБ, Асоциацията на индустриалния капитал в България (АИКБ) и Национален център „Икономика на светло“ организират пресконференция, на която ще бъде оповестена стойността на Композитния индекс „Икономика на светло“ за 2017 г., както и ще бъде направен анализ на ситуацията, предизвикателствата и тенденциите на изсветляването на икономиката в България. \r\n*** \r\nОт 11.00 часа кметът на София Йорданка Фандъкова ще провери изпълнението на ремонтните дейности на бул. „Тодор Каблешков“ при ул. „Майор Горталов“. В проверката ще участва и зам.-кметът Евгени Крусев.  \r\n*** \r\nОт 11.00 часа в Националния пресклуб на БТА ще се проведе пресконференция на Асоциация „Прозрачност без граници“ на тема „Обществени нагласи относно противодействието на корупцията през 2018 г.“ \r\n*** \r\nОт 13.00 часа 15-и състав на Специализирания наказателен съд ще заседава по делото срещу Мартин М. и Стефан С., на които са повдигнати обвинения за образуване и ръководене на организирана престъпна група. \r\n*** \r\nОт 14.00 часа в Агенция „Пътна инфраструктура“ ще бъдат отворени офертите за строителен надзор при изграждането на участъка от Софийския околовръстен път - от връзката с АМ „Тракия“ до ж. к. „Младост“. \r\n*** \r\nОт 18.00 часа в Bauhaus Arena ще се състоят финалите на Мини Световното първенство, организирано от Българската Асоциация Мини Футбол под патронажа на Посолството на Русия в България. \r\n*** \r\n От 19.00 часа на лятната естрада в Борисовата градина ще се проведе концерт на Софийски духов оркестър.  \r\n*** \r\n От 19.00 часа на пл. „Бански“, пред Регионалния исторически музей-София ще се проведе концерт на Джаз формация „София“. \r\n*** \r\nОт 10.00 часа в парка в центъра на Арбанаси ще се състои  урок по родолюбие под мотото „Аз обичам България и я преоткривам“. \r\n*** \r\nОт 11.00 часа в спортен комплекс „Пирин“ ще се проведе техническа конференция във връзка с откриването на Държавното лично отборно първенство по плуване за деца на 11и 12-годишна възраст. От 15.00 часа ще се състои официалното откриване. \r\n*** \r\nНационалната кампания „Попитайте хематолога“ ще се проведе в Благоевград.  \r\n*** \r\nОт 19.00 часа в Църногорския манастир ще бъде отслужен църковен водосвет. След това ще има голям концерт „Гласовете на Граово” с най-емблематичните изпълнители от региона. Събитията ще дадат началото на първия Църногорски събор у нас - „В сърцето на Граово“. \r\n*** \r\nОт 18.00 часа в конферентна зала 2 на Бургаския свободен университет ще се проведе съвместна пресконференция на министъра на образованието и науката Красимир Вълчев и на Управителния съвет на Съвета на ректорите на висшите училища в България.  \r\n*** \r\nОт 20.00 часа на Amaya Beach в Крайморие ще се проведе благотворителният спектакъл „Абсурдни времена – Спектакълът!“ за събиране на средства за онкоболна жена. \r\n*** \r\nОт 15.00 часа в клуба на Стопанския  деятел ще се състои пресконференция на тема „Ромската култура и език-пътеводител на ромите по пътя към Европа”, организирана от Народно Читалище „Явин 2004” и писателя Димитър Атанасов –  Кабули (Доброжелателният).  \r\n*** \r\nОт 20.00часа в киноконцертната зала на детски лагер „Черноморски“ ще се състои празнично издание на Фестивала на детското творчество „Звездите на Камчия“.  \r\n***  \r\nОт 09.30 часа в Детска градина „Рада Войвода“ ще се проведе Церемония „Първа копка“ по проект „Модернизация на образователната инфраструктура“.       \r\n***  \r\nОт 12.30 часа в СУ „Владимир Комаров“ ще се проведе Церемония „Първа копка“ по проект „Модернизация на образователната инфраструктура“.  \r\n***  \r\nОт 15.30 часа в Детска градина „Ален мак“ ще се проведе Церемония „Първа копка“ по проект „Модернизация на образователната инфраструктура“.  \r\n***  \r\nОт 19.00 часа на Стадион „Ивайло“ ще се проведе официално представяне на отбора на ПФК „Етър ВТ“ за новия сезон. Приятелска футболна среща „Етър ВТ“ – „Литекс“. \r\n***    \r\nОт 14.00 часа в Община Видин  кметът Огнян Ценков ще поздрави отбора на ВК „Бдин-Вида“ по повод спечелената шампионска титла и златни медали на Държавното първенство по волейбол за момичета до 13 години във Варна.  \r\n*** \r\nОт 10.00 часа в детския отдел на Регионална библиотека „Христо Ботев“ ще се проведе работилница „Приказни игри”. \r\n*** \r\nОт 10.00 часа в заседателна зала на Община Враца ще се проведе открита процедура за възлагане на обществена поръчка с предмет: „Доставка на моторни превозни средства за нуждите на община Враца по три обособени позиции“. \r\n*** \r\nОт 14.00 часа в заседателната зала на Община Враца, ще се отворят ценовите предложения на участниците в обществена поръчка  за проектиране, авторски надзор и изпълнение на СМР във връзка с реализацията на проект „Нова възможност за деца и младежи в община Враца - проект 1“.  \r\n*** \r\nОт 17.00 часа в градския парк „Свети Георги“ ще се проведе концерт на Духов оркестър – Добрич с диригент Стоян Монов. \r\n*** \r\nОт 18.00 часа в градския парк „Свети Георги“ ще се проведе концерт „Лятно настроение“ на Квартет „Латин“. \r\n*** \r\nОт 16.30 часа в НЧ „Съгласие-1980“ще се проведе четене на сценария на филма „Баш майсторът“.Дъщеря на актзора влязъл в ролята на Баш майсторът Кририл Господинов - актрисата Веси Господинова, ще запознае присъстващите и с проекта „Баща ми –Баш майстора“. \r\n*** \r\nОт 09.30 часа ВМРО – Карлово организира инициативата „Цвете за Апостола“ в навечерието на 181-вата годишнина от рождението на Васил Левски. Инициаторите приканват желаещите да са облечени в народни носии или друго облекло с патриотични мотиви, да донесат стръкче цвете на площада пред паметника на Левски, където всички заедно ще поднесат цветя на паметника на Апостола на свободата. \r\n*** \r\nОт 10.30 часа на общинския плувен комплекс Община Кюстендил и Обединен детски комплекс организират „Плажна фиеста”.   \r\n*** \r\nОт 19.00 часа на площад „20-ти април“ официално ще бъде открит петият Международен младежки танцов фестивал „Пъстър свят“. \r\n*** \r\nОт 10.30 часа в сградата на Пловдивски културен институт ще се проведе първата регионална среща с областни управители и кметове от Южна България във връзка с подготовката за провеждане на Преброяване на населението и жилищния фонд през 2021 година. В 15.00 часа, след приключване на срещата, е предвиден брифинг. \r\n*** \r\nОт 11.00 часа в регионалния пресклуб на БТА ще се проведе пресконференция на „Демократична България - Обединение” с участието на  Христо Иванов и ген. Атанас Атанасов. \r\n*** \r\nОт 10.30 часа в сградата на отделението по Палиативни грижи към Комплексния онкологичен център ще се състои пресконференция на управителя на КОЦ – Русе д-р Камен Кожухаров.  \r\n***  \r\nОт 10.00 часа в Детски отдел на Градската библиотека ще се проведе инициативата „Легендите разказват”-запознаване с преданието за крепостта Траянови врата.  \r\n*** \r\nОт 10.00 часа в къщата музей „ Гео Милев“ ще се проведат литературни занимания за деца от 5 до 9 години.  \r\n*** \r\nОт 10.00 часа в детския отдел на библиотека „Родина“ ще се проведат групови занимания с деца до 6 години и техните родители - „Играя и се уча“. \r\n*** \r\nОт 21.00 часа на сцена Лапидариум в Регионалния исторически музей ще бъде представена постановката „Голям колкото малка ябълка“, част от инициативата „Театър под звездите“.  \r\n*** \r\nВ 11.00 часа при античния град Мисионис  проф. Николай Овчаров ще даде брифинг във връзка с археологическа находка.  \r\n*** \r\nОт 19.00 часа в хотелски комплекс „Белия кон & Рай“ край Търговище ще бъде открит \r\nТринадесетият международен турнир по спортен бридж „Търговище 2018“. \r\n*** \r\nОт 10.00 часа в комплекс „Авшарян“ ще се проведе открита беседа на тема „Детството през XX век – реално и вълшебно“.  \r\n*** \r\n От 14.00 часа в зала 304 на общината ще се проведе изслушване на кандидатите за съдебни заседатели.", "date": "2018.07.12", "title": "Предстоящи събития в страната за 13 юли (Агенция „Фокус“)"}
{"url": "http://www.focus-news.net/news/2018/07/12/2544712/makedoniya-poluchi-pokana-za-chlenstvo-v-nato-obzor.html", "text": "Македония получи официално покана за започване на преговори за членство в НАТО. В рамките на официална церемония в Брюксел генералният секретар на Алианса Йенс Столтенберг връчи поканата на премиера на страната Зоран Заев и му честити за проявената политическа храброст. \r\n„Радвай се, Македонийо! Вратите за нашето пълноправно членство в НАТО са отворени“, написа министър-председателят на Македония в социалната мрежа „Фейсбук“ по повод официалната покана от Алианса за започване на преговори за членство. „Нашите партньори и приятели ни направиха признание. Признат е силният ни ангажимент.  Това е голям, исторически ден за Република Македония“, написа Заев. По-късно той обяви, че през почивните дни в 15 града в страната ще бъдат организирани празненства по повод поканата за започване на преговори за членство в НАТО.  \r\nОпозиционната ВМРО-ДПМНЕ остана недоволна: партията  поиска оставката на министъра на външните работи Никола Димитров заради „дипломатическо фиаско“.  \r\n„Македония не получи нито безусловна покана за НАТО, нито дата за началото на преговорите с Европейския съюз. Със СДСМ Македония преживя истинско дипломатическо фиаско\", се казва в съобщение от партията на Християн Мицковски, в което е дадена оценка за крах на дипломацията на управляващото правителство. Поради тази причина ВМРО-ДПМНЕ призовава за поемането на отговорност. „Тъкмо затова първа стъпка на управляващите е оставката на Никола Димитров, който заедно с (премиера) Зоран Заев доведе страната до задънена улица“, се казва още в текста, разпространен от опозиционната партия.  \r\nВ съседна Гърция изразиха желание първи да подпишат протокола за членството на Македония в НАТО. Но Панос Каменос, председателят на коалиционния партньор в гръцкото правителство – „Независими гърци“, не промени позицията си: Македония няма да стане член на НАТО, защото договорът за името няма да бъде изпълнен.  \r\nГоворейки пред журналисти в Брюксел, министърът на отбраната на Гърция, който заедно с премиера Алексис Ципрас участва в срещата на върха на НАТО, подчерта, че Преспанският договор никога няма да бъде приложен, защото – съгласно думите му, парламентът в Атина няма да го ратифицира. Гражданите също не биха го приели, ако бъде организиран референдум по въпроса.  \r\n„Може да събират покани и да се снимат, но нямат шанс за влизане в НАТО, докато използват името „Македония“, категоричен бе Каменос.  \r\nКакво обаче предстои? Македония трябва да стане 30-тия член на Организацията на Северноатлантическия пакт. Най-напред, както предвижда и Договорът за името, Македония трябва да организира референдум, на който гражданите да се произнесат за споразумението. Но към настоящия момент този процес е блокиран, тъй като Държавната избирателна комисия (ДИК) все още не е формирана. \r\nВ зависимост от резултатите от референдума ще бъдат повдигнат и въпросът за въвеждането на конституционни промени. В преамбюла ще трябва да бъде отстранено определението „гражданин на Македония“, каквито и да било претенции за ирендентизъм или аспирации спрямо Гърция и античната й история. Очаква се това да бъде най-трудната задача, тъй като за изменения на Основния закон е необходимо мнозинство от две трети от депутатите в парламента. Допуска се, че опозицията ще внесе голям брой възражения и предложения.  \r\nВ случай че правителството и опозицията успешно приемат конституционни промени, следва етапа на създаване смесени комисии, които ще преговарят с представителите на Алианса. След края на преговорите и предвидените две заседания процесът на членството на Македония продължава парламентите на държавите-членки на НАТО. Споразумението трябва да бъде ратифицирано от 29-те държави-членки и от самата Македония. В някои парламенти и в Сената на САЩ за ратификацията се изискват две трети от гласовете.  \r\nСлед тази фаза премиерът Зоран Заев ще представи официално споразумението. Когато се констатира, че Македония е изпълнила предвидените в него условия, НАТО официално ще издигне знамето на страната пред официалните си институции.  Тереза Герова", "date": "2018.07.12", "title": "Македония получи покана за членство в НАТО (ОБЗОР)"}
{"url": "http://www.focus-news.net/news/2018/07/12/2544722/varna-paten-politsay-ot-germaniya-sledi-za-reda-naravno-s-balgarskite-si-kolegi-v-kurorta-zlatni-pyasatsi.html", "text": "Във Варна вече е пристигнал първият от двама немски полицаи, които ще помагат това лято на колегите си в курорта „Златни пясъци“. Служителят има 6 години опит в системата на полицията в Германия, съобщи за  Радио „Фокус“ – Варна  говорителят на Областната дирекция на МВР в града Ивана Милева. По думите й през половината от стажа си в родината си, чуждестранният гост е бил пътен полицай. Сега той ще оказва съдействие на българските си колеги при контакта с немски туристи в големите курорти край Варна. Според Ивана Милева служителят ще остане във Варна до края на юли, когато на негово място ще дойде друг униформен от Германия. Тази година полицейските служители от партньорски държави, които вече са в курортния комплекс „Златни пясъци“, са общо трима. Четирима са румънските полицаи, които ще работят през месеците юли и август, а тези от Германия са общо двама. „В страната ни всички те нямат правомощия, но присъствието им има много силна превантивна роля“, обясни още Ивана Милева. „Когато немските туристи видят немски полицаи, например, патрулиращ наравно с българските, ситуацията е съвсем различна. Да, те са в една чужда страна, трябва да спазват законите на една чужда страна, но виждайки немските полицаи, за тях ситуацията придобива друго измерение. Същото важи и за колегите от Румъния“, добави говорителят на Областната дирекция на МВР. \r\nДиана СТОЕВА", "date": "2018.07.12", "title": "Варна: Пътен полицай от Германия следи за реда наравно с българските си колеги в курорта „Златни пясъци“"}
{"url": "http://www.focus-news.net/news/2018/07/12/2544720/kyustendil-vazstanoveno-e-dvizhenieto-po-vsichki-lenti-na-pat-i-6-kyustendil-gyueshevo-v-uchastaka-vrattsa-zhilentsi.html", "text": "Възстановено е движението по всички ленти на път I-6 Кюстендил-Гюешево в участъка Вратца - Жиленци. Това съобщиха от пресцентъра на  Агенция \"Пътна инфраструктура\" .", "date": "2018.07.12", "title": "Кюстендил: Възстановено е движението по всички ленти на път I-6 Кюстендил-Гюешево в участъка Вратца - Жиленци"}
{"url": "http://www.focus-news.net/news/2018/07/12/2544702/premierat-na-italiya-dzhuzepe-konte-nyama-da-uvelichavame-razhodite-si-za-otbrana.html", "text": "Министър-председателят на Италия Джузепе Конте изключи възможността за увеличаване на разходите за отбрана. Той заяви това в четвъртък на пресконференция след края на срещата на върха на НАТО в Брюксел, предава  ТАСС . \r\n„Италия наследи определени задължения по отношение на финансирането на НАТО, които не сме променяли, затова няма да правим допълнителни разходи“, заяви Конте. \r\nВ момента разходите на Италия за отбрана съставят около 1% от брутния вътрешен продукт, отбелязва ТАСС. \r\nПревод и редакция:", "date": "2018.07.12", "title": "Премиерът на Италия Джузепе Конте: Няма да увеличаваме разходите си за отбрана"}
{"url": "http://www.focus-news.net/news/2018/07/12/2544721/veliko-tarnovo-dvizhenieto-v-uchastak-ot-pat-tvarditsa-elena-se-osashtestvyava-v-edna-lenta-poradi-propadane-na-patnoto-platno-i-nalichie-na-svlachishte.html", "text": "Добри са условията за пътуване на територията на област Велико Търново, предаде репортер на  Радио „Фокус“ – Велико Търново .  Времето е слънчево. Температурата е 30 градуса. Пътните настилки са сухи. Проходът на Републиката е отворен за движение за всички МПС. Не се допуска преминаване на товарни автомобили над 10 тона през прохода Твърдица – Елена. Движението от км 47 до км 48 се осъществява в една лента поради пропадане на пътното платно и наличие на свлачище. Ограничено е движението по път Горна Оряховица – Арбанаси поради ремонтни дейности. Обходният маршрут е от Горна Оряховица до пътен възел с път I-4 до село Шереметя, по път VTR 1014 до с.Арбанаси и обратно. Срокът за извършване на ремонтните дейности е до 20 август. Остава затворен поради свлачище участък от път Царски извор – Драганово, обходният маршрут е през село Сушица. Движението по път Дебелец – Средни колиби – Елена е ограничено за МПС над 10 тона поради намален габарит на пътното тяло. Обходният маршрут е Дебелец – Велико Търново – Лясковски кантон – Миндя – Елена и обратно. Ограничено е движението на МПС над 3,5 тона на път Чешма-Кесарево, поради намален габарит на пътното платно. Срокът на организацията на движение е до 11 януари 2019. Обходният маршрут е Чешма-Сливовица-Горско Ново село-Джулюница-Кесарево. Затворен за движение е пътят Велико Търново – с. Шемшево, през Западна промишлена зона, поради влошено състояние на мостово съоръжение. Обходният маршрут за селата: с. Шемшево, с. Буковец, с. Керека се извършва по Гл. път I-4  – през с. Леденик. Движението по път  Лозен – Полски Тръмбеш е ограничено за МПС с обща маса над 12 тона поради намален габарит на пътното платно. Пътят ще е затворен до 11 януари 2019. \r\nОграничено е движението в участък от път Стефан Стамболово – Обединение поради ремонтни дейности. Обходен маршрут е по път Стефан Стамболово – VTR1235/за Полски Сеновец/ – път I-5 Полски Тръмбеш – път-502 – Обединение и обратно. \r\nНадежда КРЪСТЕВА", "date": "2018.07.12", "title": "Велико Търново: Движението в участък от път Твърдица – Елена се осъществява в една лента поради пропадане на пътното платно и наличие на свлачище"}
{"url": "http://www.focus-news.net/news/2018/07/12/2544724/gd-granichna-politsiya-intenziven-e-trafikat-na-vhod-i-na-izhod-za-leki-i-tovarni-avtomobili-na-gkpp-dunav-most-ruse-i-gkpp-dunav-most-vidin.html", "text": "Интензивен е трафикът на вход и на изход за леки и товарни автомобили на ГКПП \"Дунав мост Русе\" и ГКПП \"Дунав мост Видин\". Това съобщиха от  ГД „Гранична полиция“ . На българо-турската граница на ГКПП „Капитан Андреево“ трафикът е интензивен за товарни атомобили на изход . На българо-сръбската граница на ГКПП „Калотина“ трафикът е интензивен на вход за леки автомобили. На пунктовете с Гърция и Македония трафикът е нормален на всички гранични контролно-пропускателни пунктове.", "date": "2018.07.12", "title": "ГД „Гранична полиция\": Интензивен е трафикът на вход и на изход за леки и товарни автомобили на ГКПП „Дунав мост Русе\" и ГКПП „Дунав мост Видин\""}
{"url": "http://www.focus-news.net/news/2018/07/12/2544723/gabrovo-dvizhenieto-v-uchastak-ot-pat-sevlievo-gabrovo-v-rayona-na-selo-novakovtsi-e-ogranicheno-za-vsichki-mps-poradi-remont.html", "text": "Добри са условията за пътуване на територията на област Габрово. Това казаха за  Радио „Фокус“ – Велико Търново  от Областно пътно управление-Габрово. Времето е слънчево. Температурата на въздуха е 30°. Пътните настилки са сухи. Проходът Шипка е отворен за движение. Там остава в сила ограничение за МПС за превоз на товари, с технически допустима максимална маса над 12 тона и ремаркета и полуремаркета, с технически допустима максимална маса над 10 тона. \r\nНа пътя с. Кормянско-с. Малък Вършец, при км 10+080, има стеснен участък при мост над р. Крапец. Сигнализиран е с пътен знак В15 „Забранено влизането на пътни превозни средства с ширина, включително на товара, по-голяма от 3,30 м”. Обходният маршрут за МПС над 3,30 м е по път Граница Ловеч – /Кормянско-Малък Вършец/ – при км 46+800 по общински път до III-403 в с. Малък Вършец. \r\nОграничено е движението за автомобили над 10 тона по път Крамолин – Велико Търново. Забраната е въведена за отсечката от км 22 до км 28. Причината е намален габарит на пътното платно. Срокът за извършване на ремонтните дейности е до 31 август 2018 година. \r\nНа път Велико Търново – Дряново – Габрово – Стара Загора, съвпадащ с ул. “Малина“ в град Габрово, движението е ограничено поради извършване на строителни дейности. Отбивен маршрут за квартал Чехлевци е по път III – 5004 – път II – 44 – път III – 4404. Поставена е необходимата сигнализация. Срокът за приключване на дейностите е до 30 септември 2018г. \r\nДвижението в участък от път Драгановци – Габрово се осъществява в една лента поради извършване на ремонт на пътно съоръжение. Поставена е необходимата пътна сигнализация. \r\nДвижението в участък от път Севлиево – Драгановци се осъществява с повишено внимание поради извършване на строително-монтажни работи. Движението по път Габрово – Стоманеците се осъществява с повишено внимание поради пропаднал участък на асфалтова настилка. Една от лентите за движение е стеснена, поставена е сигнализация.  \r\nДвижението в участък от път Севлиево – Габрово, в района на село Новаковци, е ограничено за всички МПС поради ремонт на пътно съоръжение. Обходният маршрут е през селата Горна Росица, Райновци, Враниловци и град Севлиево. Движението по направление Севлиево – Габрово е организирано през селата Горна Росица, Гъбене, Райновци, Враниловци и град Габрово. Поставена е необходимата пътна сигнализация. \r\nНадежда КРЪСТЕВА", "date": "2018.07.12", "title": "Габрово: Движението в участък от път Севлиево – Габрово, в района на село Новаковци, е ограничено за всички МПС поради ремонт"}
{"url": "http://www.focus-news.net/news/2018/07/12/2544725/aktsenti-v-sutreshniya-blok-dobro-utro-balgariya-po-radio-fokus-na-13-yuli.html", "text": "Петък 13 е дата, която предизвиква тревога, дори паника. На какво се дължи това, ще потърсим мнението на нумеролога Ели Маринова. Република Македония получи официално покана за започване на преговори за членство в НАТО. Генералният секретар на Алианса Йенс Столтенберг връчи поканата на премиера на страната Зоран Заев и му честити политическата храброст. Какво следва и може ли да има изненади по пътя на Македония към окончателното приемане, ще чуем анализа на ген. Кирчо Киров Къде, какви ремонти ще има през  летните месеци в София, какви са сроковете за изпълнение. Пътуващите в столичния градски транспорт ще могат да закупуват дневни и нощни карти чрез мобилен телефон, за тези и още въпроси ще разговаряме с Евгени Крусев, заместник-кмет по направление „Транспорт и транспортни комуникации”. Две много важни издания успя да отпечата през тази година Държавен архив Силистра,  по темата работи Ивелина Иванова от Радио „Фокус“. Сега ще се отправим към град Садово, за да разберем как върви кампанията за прием на ученици в Селскостопанската гимназия в града. Подробности, ще чуем от репортажа на колегата Весела Кръстева от Радио „Фокус“ – Пловдив. \r\nТези и още теми - в сутрешния блок на  Радио „Фокус“  „Добро утро, България“ от 06.00 до 10.00 часа с водещ Елеонора Чолакова.", "date": "2018.07.12", "title": "Акценти в сутрешния блок „Добро утро, България“ по Радио „Фокус“ на 13 юли"}
{"url": "http://www.focus-news.net/news/2018/07/12/2544729/stara-zagora-mladezhki-ekopatruli-podpomagat-opazvaneto-na-lyubimite-mesta-za-otdih-na-kazanlachani-kakto-i-tyahnoto-oblagorodyavane-i-pochistvane.html", "text": "В Община Казанлък днес пред журналисти бяха представени правилата за работа на първия общински младежки екопатрул, предаде кореспондент на  Радио „Фокус“ . Началото на дейността на екопатрулите бе поставено в началото на седмицата. В тях участват момичета и момчета от казанлъшките училища. „Основно дейността на екопатрулите е да способстват за опазване на любимите места за отдих на казанлъчани, за облагородяване и почистване на междублокови пространства и градинки, поддръжка на общинската собственост“, каза Десислава Минкова – експерт „ Младежки дейности“ в Община Казанлък. Тя поясни, че 12 момичета и момчета на възраст от 15 до 29 години, с отличителни знаци за Младежки общински патрул до края на месец септември ще подпомагат срещу заплащане усилията на Община Казанлък за опазване на общинската собственост и нейното стопанисване главно в източните и западни райони на града.  \r\nПо-голямата част от младежите в екопатрулите са от 10а клас на Математическата гимназия в Казанлък. Тяхното желание е подкрепено изцяло от класния им ръководител Севдалина Младенова, която каза, че за учениците в Математическа гимназия е ежедневие спазването на реда и дисциплината, и в този смисъл, за нейните ученици работата в екопатрула е едно естествено продължение на това, което се изисква в училище от младите хора.  \r\nМладите хора и инициативата на Община Казанлък имат и подкрепата на РУ-Полиция–Казанлък и на охранителните фирми в общината, които ще указват съдействие на младежите в тяхната дейност на екопатрули. \r\nДейността на екопатрулите е обединена под мотото „Усмихни се на природата, за да ти се усмихне и тя“. \r\nСлавяна ГАЙДАРОВА", "date": "2018.07.12", "title": "Стара Загора: Младежки екопатрули подпомагат опазването на любимите места за отдих на казанлъчани, както и тяхното облагородяване и почистване"}
{"url": "http://www.focus-news.net/news/2018/07/12/2544728/varna-54-semeystva-veche-sa-kandidatstvali-v-sotsialnite-direktsii-za-otpuskane-na-ednokratna-pomosht-za-parvoklasnitsi.html", "text": "54 семейства вече са кандидатствали в социалните дирекции във Варна за отпускане на еднократна помощ за първокласници. Това каза за  Радио „Фокус“ – Варна  Адриана Григорова, директор на Дирекция „Социално подпомагане“ – Варна. Кампанията започна в началото на месец юли и ще продължи до 15 октомври, припомни Адриана Григорова и отбеляза, че обикновено семействата са по-активни с наближаването на новата учебна година. \r\nЗаявления за отпускане на еднократна целева помощ за първокласници се приемат във всички социални дирекции във Варна. На семействата, чийто деца са записани за обучение в първи клас в държавно или общинско училище за първи път, се отпуска еднократна помощ за покриване на разходите в началото на учебната година. Помощта се отпуска в случаите, когато децата живеят постоянно в страната и не са настанени за отглеждане извън семейството по Закона за закрила на детето. Задължително условие за получаването на средствата е средния месечен доход на член от семейството за предходните 12 месеца да е по-нисък или равен на 450 лева. Помощта се отпуска без доходен тест за деца с трайни увреждания, деца с един жив родител и за деца, настанени в семейства на роднини и близки и приемни семейства по реда на чл. 26 от Закона за закрила на детето. Еднократната помощ за ученици, записани в първи клас през учебната 2018/2019 година, е 250 лева и се отпуска по реда на Закона за семейни помощи за деца. През миналата учебна година дирекцията във Варна е подкрепила 1 714 семейства с първокласници. Помощта се възстановява, ако детето на постъпи в първи клас. \r\nМарияна ВАЛЕНТИНОВА", "date": "2018.07.12", "title": "Варна: 54 семейства вече са кандидатствали в социалните дирекции за отпускане на еднократна помощ за първокласници"}
{"url": "http://www.focus-news.net/news/2018/07/12/2544730/sport-chelsi-uvolni-antonio-konte.html", "text": "Италианският специалист Антонио Конте вече не е треньор на Челси. Информацията, че той е уволнен е на „Скай Италия“ и се очаква тя да бъде потвърдена в най-скоро време от клуба. Почти сигурно позицията ще бъде заета от неговия сънародник бившият треньор на Наполи Маурисио Сари. За два сезона начело на английския клуб, Конте спечели Висшата лига и ФА Къп и веднъж бе избран за мениджър на сезона.", "date": "2018.07.12", "title": "Спорт: Челси уволни Антонио Конте"}
{"url": "http://www.focus-news.net/news/2018/07/12/2544727/upravlyavashtite-se-angazhiraha-da-priemat-zakonovite-promeni-za-sakratenite-minyori-ot-bobov-dol-do-kraya-na-plenarnata-sesiya-obzor.html", "text": "Съкратените миньори от Бобов дол се срещнаха с парламента първо с БСП, а после с ГЕРБ. Те настояват депутатите да приемат законови промени, чрез които да могат да се пенсионират при условие, че мината, в която са работили е ликвидирана. Очаква се от това да бъдат засегнати около 80 души. От БСП обявиха, че започват събирането на подписи, за да влязат в дневния ред промените в Кодекса за социално осигуряване, които засягат миньорите. Лидерът на БСП Корнелия Нинова посочи, че внесените промени от ГЕРБ не се движат и заподозря, че това се прави умишлено, за да се гледат чак през септември или октомври. От левицата обявиха, че ГЕРБ бавят промените, защото изискват допълнителни финансови средства. „Заставаме зад исканиятa на миньорите, можем да приемем промените в Кодекса за социално осигуряване до две седмици“, обяви Светлана Ангелова от ГЕРБ. Тя припомни, че ГЕРБ и „Обединени патриоти“ са се заели с проблема на миньорите още в началото на юни. От ГЕРБ обявиха, че промените всъщност няма да изискват допълнителни финансови средства. Във вторник промените ще се гледат от Националния съвет за тристранно сътрудничество, а в сряда от социалната комисия.  \r\nБиляна ИВАНОВА", "date": "2018.07.12", "title": "Управляващите се ангажираха да приемат законовите промени за съкратените миньори от Бобов дол до края на пленарната сесия (ОБЗОР)"}
{"url": "http://www.focus-news.net/news/2018/07/12/2544731/ovtsevadi-i-kozevadi-shte-poluchat-blizo-94-mln-leva-po-dve-shemi-na-de-minimis.html", "text": "Управителният съвет на Държавен фонд „Земеделие“ утвърди на свое заседание две схеми за държавна помощ de minimis за овцевъди и козевъди. Това съобщиха от пресцентъра на  Министерство на земеделието, храните и горите . Те са съгласно Регламент (ЕС) № 1408/2013 за регистрираните по Наредба № 3 от 1999 г. земеделски стопани за 2018 г.  \r\nПървата схема „де минимис“ е насочена към фермери от цялата страна, отглеждащи овце-майки и/или кози-майки и е в размер до 8 274 336 лв. Ставката за подпомагане за една овца-майка и/или коза-майка е в размер на 7 лв. Помощта има за цел да компенсира животновъдите за изкупната цена на суровото мляко от дребни преживни животни, и да намали затрудненията в сектора.   \r\nНа заседанието беше одобрен и финансов ресурс за държавна помощ de minimis за 2018 г. в размер на 1 094 140 лв. за подпомагане на земеделски стопани, чиито животни са засегнати от болестта чума по дребните преживни животни в областите Ямбол и Бургас. За общините, в които има забрана за предаване и търгуване на овчето мляко помощта е в размер на 25 лв. на овца/коза. За засегнатите от въведената едноседмична забрана за цялата област преди излизане на разрешението на Брюксел за регионализацията на мерките  от областно на общинско ниво подпомагането е в размер на още 7 лв. на брой животно.", "date": "2018.07.12", "title": "Овцевъди и козевъди ще получат близо 9,4 млн. лева по две схеми на de minimis"}
{"url": "http://www.focus-news.net/news/2018/07/12/2544726/yens-stoltenberg-kam-zoran-zaev-sledvashtite-mesetsi-shte-vi-badat-trudni-no-dnes-e-den-za-praznuvane.html", "text": "„Преди малко подписах писмо, с което информирам премиера (на Македония Зоран) Заев за решението на НАТО да покани неговото правителство да започне преговорите за присъединяване към Алианса“, заяви генералният секретар на НАТО Йенс Столтенберг, след като официално връчи покана за преговори на македонския министър-председател, предава  скопският телевизионен „Канал 5“ . \r\nЦеремонията последва решението на лидерите на Северноатлантическия алианс на срещата на високо ниво Брюксел да поканят Македония в организацията, след като бъдат изпълнени условията на договора между Атина и Скопие. \r\n\"В продължение на много години членовете на вашите въоръжени сили участваха в мисиите на съюзниците, като помогнаха за постигането на мир и сигурност в Афганистан. НАТО показа, че вратата да се присъедини към Алианса е и остава отворена“, заяви генералният секретар. \r\nТой подчерта, че договорът за разрешаване на спора за името между Скопие и Атина е отстранил пречките за членство на страната в НАТО. \r\n„Знам, че компромисите, които бяха направени са тежки и за двете страни. Но вярвам, че договорът е в най-добър интерес на вашата страна и на по-широкия регион. Честитя на Вас и на всички, които участваха за тяхната политическа смелост. И тяхната решимост за по-добро бъдеще“, добави Столтенберг. \r\nГенералният секретар подчерта, че това е ключов ход, който ще отвори пътя на Македония към пълноправно членство в Алианса. Според негоите думи, сега ще започнат по-детайлни преговори за членство, които ще помогнат на страната да завърши подготвителните работи за присъединяването. \r\n„След като всички ваши национални процедури бъдат завършени, всички съюзници в НАТО ще ратифицират вашето присъединяване, ще станете 30-ия член на този Алианс. С място на нашата маса. С еднакъв глас в нашите дискусии. Еднакъв глас в нашите решения. И сигурността, която идва с това, че сте част от най-успешния военен съюз на света. Това ще бъде горд и важен ден за вашата страна, за вашия регион и за НАТО. Ние искаме да видим вас и вашата страна в сърцето на стабилен, демократичен и проспериращ регион“, подчерта генералният секретар на НАТО. \r\nСтолтенберг заяви, че този ден е важен етап от постигането на тази цел и че идните месеци ще бъдат изключително напрегнати. \r\n„Но днес е ден за празници. Така че, поздравявам ви, премиере Заев. И поздравявам вашия народ“, завърши генералният секретар. \r\nПревод и редакция:", "date": "2018.07.12", "title": "Йенс Столтенберг към Зоран Заев: Следващите месеци ще ви бъдат трудни, но днес е ден за празнуване"}
{"url": "http://www.focus-news.net/news/2018/07/12/2544736/stara-zagora-ezhednevno-se-sabira-smetta-ot-vsichkite-konteyneri-na-teritoriyata-na-obshtina-kazanlak.html", "text": "В летните месеци въпросът със сметосъбирането е особено чувствителен, каза за  Радио „Фокус“  Николай Чалъков, управител на Общинско предприятие „Комунални дейности и поддръжка на инфраструктурата“. Той поясни, че ежедневно се събира сметта от всичките 1 280 контейнера в Казанлък, като това се извършва с пет машини разделени на райони  - две коли са предназначени за малките кофи, единият автомобил за централна градска част, след това започва събирането на съдове от разделното сметосъбиране и другите коли остават по райони. В един район обикновено се падат на една кола до 260 – 280 контейнера, които трябва да бъдат извозени на два – три курса. \r\nЧалъков апелира към казанлъчани да не изхвърлят сметта си извън контейнерите. „Тенденцията в Европейския съюз е да бъде намалявано количеството на битовия отпадък. В някои от страните това вече е практика. Вече трета година се опитваме да намалим отпадъците“, каза управителят на общинското предприятие. \r\nПо отношение на задълженията на гражданите относно грижи за чистотата директорът на общинското предприятие припомни, че всички собственици на магазини, офиси, банки, заведения и други са длъжни да почистват пространствата около обектите си. „Но това почти никога не се случва. Всички разчитат на Общината“, каза в заключение Чалъков. \r\nСлавяна ГАЙДАРОВА", "date": "2018.07.12", "title": "Стара Загора: Ежедневно се събира сметта от всичките контейнери на територията на община Казанлък"}
{"url": "http://www.focus-news.net/news/2018/07/12/2544738/pregled-na-mezhdunarodnite-novini-do-19-chasa-agentsiya-fokus.html", "text": "„Турция признава Република Македония с конституционното й име“, се отбелязва в забележка на Анкара в края на текста на общата Декларация от срещата на върха на НАТО, с която, освен другото, малката балканска страна е поканена да започне преговори за присъединяване към Алианса, пише  електронното издание на гръцкия вестник Protothema . \r\nИзданието отбелязва, че Турция не е единствената страна-членка на Северноатлантическия алианс, която признава Македония с конституционното й име. \r\nСред другите страни са и САЩ, но американците не включиха особено мнение в документа, че признават Скопие като „Македония“, пише „Прототема“. В Договора за името между Македония и Гърция ясно се казва, че Скопие ще влезе официално в НАТО само като „Северна Македония“, припомня вестникът. \r\n*** Министър-председателят на Македония Зоран Заев изтъкна писалката като символ на постиженията на правителството на днешната пресконференция в Брюксел след подписването на поканата за започване на преговори за членство в НАТО, предава  македонският „Фокус“ . \r\nНа въпрос на журналист, дали референдумът за промяна на името на страната ще мине, Заев заяви, че никога не си е представял, че това няма да се случи. \r\n„Казах ви, че ще падне режимът (на бившия премиер на Македония Никола Груевски – бел.ред.) и той падна. Казах ви, че ще станем 30-ата членка на НАТО и станахме. Тази писалка придвижва всичко. Режимът падна с писалка, сега подписахме и получихме покана за НАТО. Вярвам до небето. Получихме дата за преговори с ЕС... Не мога и да си помисля, че референдумът няма да успее. Ще успее и ще бъде послание, че има народи, нации и мултиетнически общества, които вярват в своето бъдеще. Колкото и да е тежко, ще направим това решение ще го вземем всички заедно в Македония“, заяви Заев. \r\nТой изрази съжаление, че президентът на страната Георги Иванов не е част от делегацията на Македония в НАТО. От него, както заяви премиерът, не са получили нищо, нито каквато и да е заръка, нито честитка за поканата на НАТО. \r\n***  „Преди малко подписах писмо, с което информирам премиера (на Македония Зоран) Заев за решението на НАТО да покани неговото правителство да започне преговорите за присъединяване към Алианса“, заяви генералният секретар на НАТО Йенс Столтенберг, след като официално връчи покана за преговори на македонския министър-председател, предава  скопският телевизионен „Канал 5“ . \r\nЦеремонията последва решението на лидерите на Северноатлантическия алианс на срещата на високо ниво Брюксел да поканят Македония в организацията, след като бъдат изпълнени условията на договора между Атина и Скопие. \r\n\"В продължение на много години членовете на вашите въоръжени сили участваха в мисиите на съюзниците, като помогнаха за постигането на мир и сигурност в Афганистан. НАТО показа, че вратата да се присъедини към Алианса е и остава отворена“, заяви генералният секретар. \r\nТой подчерта, че договорът за разрешаване на спора за името между Скопие и Атина е отстранил пречките за членство на страната в НАТО. \r\n„Знам, че компромисите, които бяха направени са тежки и за двете страни. Но вярвам, че договорът е в най-добър интерес на вашата страна и на по-широкия регион. Честитя на Вас и на всички, които участваха за тяхната политическа смелост. И тяхната решимост за по-добро бъдеще“, добави Столтенберг. \r\nГенералният секретар подчерта, че това е ключов ход, който ще отвори пътя на Македония към пълноправно членство в Алианса. Според негоите думи, сега ще започнат по-детайлни преговори за членство, които ще помогнат на страната да завърши подготвителните работи за присъединяването. \r\n„След като всички ваши национални процедури бъдат завършени, всички съюзници в НАТО ще ратифицират вашето присъединяване, ще станете 30-ия член на този Алианс. С място на нашата маса. С еднакъв глас в нашите дискусии. Еднакъв глас в нашите решения. И сигурността, която идва с това, че сте част от най-успешния военен съюз на света. Това ще бъде горд и важен ден за вашата страна, за вашия регион и за НАТО. Ние искаме да видим вас и вашата страна в сърцето на стабилен, демократичен и проспериращ регион“, подчерта генералният секретар на НАТО. \r\nСтолтенберг заяви, че този ден е важен етап от постигането на тази цел и че идните месеци ще бъдат изключително напрегнати. \r\n„Но днес е ден за празници. Така че, поздравявам ви, премиере Заев. И поздравявам вашия народ“, завърши генералният секретар. \r\n*** Министър-председателят на Италия Джузепе Конте изключи възможността за увеличаване на разходите за отбрана. Той заяви това в четвъртък на пресконференция след края на срещата на върха на НАТО в Брюксел, предава  ТАСС . \r\n„Италия наследи определени задължения по отношение на финансирането на НАТО, които не сме променяли, затова няма да правим допълнителни разходи“, заяви Конте. \r\nВ момента разходите на Италия за отбрана съставят около 1% от брутния вътрешен продукт, отбелязва ТАСС. \r\n***  Република Македония получи официално покана за започване на преговори за членство в НАТО. Генералният секретар на Алианса Йенс Столтенберг връчи поканата на премиера на страната Зоран Заев и му честити политическата храброст, предава  македонската агенция „Макфакс“ . \r\n„Честитя за политическата храброст и отдадеността за по-добро бъдеще“, заяви Столтенберг. \r\n„След като бъдат завършени вътрешните процедури и бъде ратифициран договорът, ще седите на една маса със съюзниците и ще имате еднакъв глас с тях“, добави още генералният секретар. \r\nСпоред неговите думи, този ден е празник за Македония. \r\n***  Депутатите от властта и опозицията, които са членове на комисията в македонския парламент за отбрана и сигурност ще предложат да бъде приета декларация в подкрепа на присъединителния процес за членство на Македония в НАТО, предава  македонската електронна медия „Нова ТВ“ . \r\nНа координационната среща на членовете на парламентарната комисия по отбрана и сигурност, която се проведе в четвъртък, всички представители на парламентарните групи са дали съгласието си за предлагането на документа. \r\n„Очакваме, че тази декларация ще бъде приета с акламации на заседанието на парламента следващия вторник, 17 юли“, заяви председателят на Комисията Хари Локвенец. \r\n„Винаги такива декларации и резолюции, с които се подкрепя влизането на Македония в Европейския съюз и НАТО са носили консенсус от всички политически партии като надпартиен документ. ВМРО-ДПМНЕ винаги ги е подкрепяла, подкрепя ги и ще подкрепя в бъдеще“, заяви координаторът на парламентарната група на основната опозиционна партия Драган Данев. \r\n***  Президентът на САЩ Доналд Тръмп обяви лична победа на срещата на върха на НАТО в четвъртък, като заяви, че съюзниците са обещали да увеличат чувствително разходите си за отбрана, след като той е провокирал кризисна сесия чрез тирада към европейските лидери, предава  Reuters . \r\n„Казах им, че ще съм изключително недоволен ако не увеличат приноса си“, заяви щасливият президент пред репортерите след втория ден на форума на НАТО, когато лидерите на страните-членки клекнаха пред американския държавен глава, за да избегнат задълбочаване на кризата, както коментира американската агенция. \r\n„Дадох им да разберат, че съм изключително недоволен“, заяви Тръмп, но призна, че разговорите са приключили при възможно най-добрите условия. „Всичко си дойде на мястото накрая. Беше трудничко за малко“. \r\nОфициални лица, присъствали на срещата, заявиха, както пише „Ройтерс“, че Тръмп е шокирал присъстващите и е нарушил дипломатическия протокол като се е обърнал към германския канцлер Меркел с първото й име: „Ангела, трябва да направите нещо по този въпрос“.  \r\nДругите присъстващи, сред които изнервеният от перспективата за руска агресия литовски президент, отрекоха американският президент да е заплашвал да се оттегли от Алианса. \r\nПопитан относно това, Тръмп заяви, че може да го направи без одобрението на Конгреса, но засега не се е стигнало до там. \r\nВместо това, както е отбелязал американският държавен глава, 28-те съюзници са се съгласили да увеличат разходите си за отбрана по-бързо, за да постигнат посочените от НАТО два процента от брутния си вътрешен продукт в следващите няколко години.  \r\nТръмп е подчертал, че бюджетът на НАТО е бил несправедлив спрямо САЩ, но сега той е сигурен, че нещата ще се оправят. Съюзниците ще увеличат разходите си с $33 милиарда или повече, добави той. \r\nАмериканският президент посочи още, че подходящото ниво на военни разходи е 4%, колкото на САЩ в момента. \r\n„Имаме много могъща, много силна НАТО, много по-силна, отколкото преди два дни“, увери ДоналдТръмп. „Генералният секретар Столтенберг смята, че заслугата е изцяло наша, тоест моя, мисля си, в този случай, изцяло наша. Защото Аз казах, че е несправедливо“. \r\n„Числата тръгнаха нагоре като космическа ракета... и ще продължат да се увеличават и в бъдеще“, зарадва се американският президент. „Всички в залата се присъединиха и се съгласиха да платят повече, по-бързо“, \r\nСъгласно думите на Меркел, те са имали много интензивна среща на върха. \r\nВ началото на първия ден от срещата на върха в Брюксел в сряда, Тръмп излезе с тирада срещу Германия, втората най-богата държава в НАТО, като я разкритикува за зависимостта й от руския газ и ниските разходи за отбрана. \r\nПрез втория ден, коментира „Ройтерс“, изглежда страстите се бяха успокоили и всички коментираха операциите на Алианса извън Европа. Но, както са заявили няколко източника на американската агенция, Тръмп отново е повдигнал въпроса другите да започнат да отделят повече средства за отбрана веднага. \r\n„Днес езикът бе много по остър“, е заявил един от източниците пред „Ройтерс“. „Най-тежките му думи бяха насочени към Германия и той дори си позволи да се обърне към Меркел с Ангела – ‚Ти, Ангела‘“. \r\nОсвен германският канцлер, премиерите на Испания и Белгия Педро Санчес и Шарл Мишел също са били посочени от Тръмп за това, че страните им не дават достатъчно за отбрана, докато американските данъкоплатци финансират военен бюджет от около 3,6% от БВП. \r\n*** Владимир Путин продължи действието на ограничителните мерки спрямо страни, приели антируски санкции. Съответстващият указ е публикуван на официалния интернет-портал за юридическа информация, предава  РИА Новости . \r\nОграниченията ще бъдат в сила до края на 2019 година. Правителството е получило инструкции да предприеме всички необходими мерки за реализацията на указа. Документът влиза сила моментално – от 12 юли. \r\nКакто отбелязват експертите, тази мярка ще се отрази на цените и инфлацията в Русия. \r\nРИА припомня, че през август 2014 година Путин подписа указ, с който забрани вноса в Русия на някои видове селскостопанска продукция, суровини и продоволствия от страни, въвели санкции срещу Русия: САЩ, страните-членки на Европейския съюз, Канада, Австралия и Норвегия. \r\nПод санкциите попаднаха: месо, колбаси, морски продукти, зеленчуци, плодове и млечни продукти. \r\n***  Излъчващият на албански език скопски телевизионен канал  „Алсат-М“  публикува материал, в който подчертава какви са задачите пред Македония, след като в рамките на срещата на върха на НАТО в Брюксел получи покана за започване на преговори за членство в Алианса. \r\nМакедония трябва да стане 30-тия член на Организацията на Северноатлантическия пакт. Най-напред, както предвижда и Договорът за името, Македония трябва да организира референдум, на който гражданите да се произнесат за споразумението. Но към настоящия момент този процес е блокиран, тъй като Държавната избирателна комисия (ДИК) все още не е формирана. \r\nВ зависимост от резултатите от референдума ще бъдат повдигнат и въпросът за въвеждането на конституционни промени. В преамбюла ще трябва да бъде отстранено определението „гражданин на Македония“, каквито и да било претенции за ирендентизъм или аспирации спрямо Гърция и античната й история. Очаква се това да бъде най-трудната задача, тъй като за изменения на Основния закон е необходимо мнозинство от две трети от депутатите в парламента. Допуска се, че опозицията ще внесе голям брой възражения и предложения.  \r\nВ случай че правителството и опозицията успешно приемат конституционни промени, следва етапа на създаване смесени комисии, които ще преговарят с представителите на Алианса. След края на преговорите и предвидените две заседания процесът на членството на Македония продължава парламентите на държавите-членки на НАТО. Споразумението трябва да бъде ратифицирано от 29-те държави-членки и от самата Македония. В някои парламенти и в Сената на САЩ за ратификацията се изискват две трети от гласовете.  \r\nСлед тази фаза премиерът Зоран Заев ще представи официално споразумението. Когато се констатира, че Македония е изпълнила предвидените в него условия, НАТО официално ще издигне знамето на страната пред официалните си институции. То ще бъде разположено до това на Норвегия.  \r\nВ Алианса югозападната ни съседка ще влезе под името Северна Македония. \r\n*** Президентът на САЩ Доналд Тръмп заяви, че няма големи очаквания за срещата с руския си колега Владимир Путин на 16 юли в Хелзинки, предава  ТАСС . \r\n„Мисля, че отиваме на тази среща без големи очаквания“, заяви Тръмп на пресконференция след края на срещата на високо ниво на НАТО. Той съобщи също, че планира да обсъди с Путин ситуацията в Сирия и Украйна, както и приписваната на Москва намеса в президентските избори на САЩ. \r\n***  Гърция иска да бъде първата държава, която ще ратифицира протокола за членството на Македония в НАТО, отбелязва скопското електронно издание  „Независен“ . \r\nОт редакцията поясняват, че съответната информация е потвърдил източник от НАТО. Той е уверил, че НАТО иска да ускори процедурите и до края на месеца в Македония да бъде изпратена първата делегация, която да започне преговорите за присъединяване. Главен преговарящ от страна на Алианса ще бъде Алваро Гонзалес. \r\n*** Президентът на САЩ Доналд Тръмп заяви в четвъртък, че гледа на руския си колега Владимир Путин като на „конкурент“, а не „враг“, само няколко дни преди срещата им в Хелзинки, предава  AFP . \r\n„Той не е враг... всъщност той е конкурент, той представлява Русия, а аз – Съединените американски щати“, заяви Тръмп пред репортерите в Брюксел. \r\n***  Държавният глава на САЩ Доналд Тръмп се опита да отслаби напрежението в Брюксел, провокирано от искането му за ново увеличение на разходите, които страните от НАТО отделят за отбрана, предава  AFP . \r\nТръмп, увери, че все още остава ангажиран с Организацията на Северноатлантическия пакт, въпреки критиките, които си спечели в първия ден от срещата на върха в Брюксел. „САЩ не бяха третирани справедливо, но сега са. Вярвам в НАТО“, увери американският президент в рамките на пресконференцията, която свика в Брюксел. \r\nТръмп поясни, че „постигнахме значителен прогрес“ по въпроса за разходите за отбрана в рамките на извънредната среща на Северноатлантическия съвет, която генералният секретар на НАТО Йенс Столтенберг насрочи по-рано днес. \r\n*** Президентът на САЩ Доналд Тръмп отмени всички двустранни срещи, които трябваше да проведе в четвъртък в Брюксел, включително тази с румънския си колега Клаус Йоханис, съобщи румънската агенция Agerpres от Брюксел, предава  ТАСС . \r\nЙоханис и американският държавен глава трябваше да проведат двустранна среща в четвъртък от 11:00 часа местно време (12:00 българско).", "date": "2018.07.12", "title": "Преглед на международните новини до 19 часа ( Агенция „Фокус“ )"}
{"url": "http://www.focus-news.net/news/2018/07/12/2544737/protothema-turtsiya-dobavi-spetsialna-belezhka-v-zaklyuchitelnata-deklaratsiya-na-nato-che-priznava-makedoniya-s-konstitutsionnoto-y-ime.html", "text": "„Турция признава Република Македония с конституционното й име“, се отбелязва в забележка на Анкара в края на текста на общата Декларация от срещата на върха на НАТО, с която, освен другото, малката балканска страна е поканена да започне преговори за присъединяване към Алианса, пише  електронното издание на гръцкия вестник Protothema . \r\nИзданието отбелязва, че Турция не е единствената страна-членка на Северноатлантическия алианс, която признава Македония с конституционното й име. \r\nСред другите страни са и САЩ, но американците не включиха особено мнение в документа, че признават Скопие като „Македония“, пише „Прототема“. В Договора за името между Македония и Гърция ясно се казва, че Скопие ще влезе официално в НАТО само като „Северна Македония“, припомня вестникът. \r\nПревод и редакция:", "date": "2018.07.12", "title": "Protothema: Турция добави специална бележка в заключителната декларация на НАТО, че признава Македония с конституционното й име"}
{"url": "http://www.focus-news.net/news/2018/07/12/2544733/zoran-zaev-kazah-vi-che-rezhimat-na-gruevski-shte-padne-toy-padna-sega-vi-kazvam-che-referendumat-shte-uspee.html", "text": "Министър-председателят на Македония Зоран Заев изтъкна писалката като символ на постиженията на правителството на днешната пресконференция в Брюксел след подписването на поканата за започване на преговори за членство в НАТО, предава  македонският „Фокус“ . \r\nНа въпрос на журналист, дали референдумът за промяна на името на страната ще мине, Заев заяви, че никога не си е представял, че това няма да се случи. \r\n„Казах ви, че ще падне режимът (на бившия премиер на Македония Никола Груевски – бел.ред.) и той падна. Казах ви, че ще станем 30-ата членка на НАТО и станахме. Тази писалка придвижва всичко. Режимът падна с писалка, сега подписахме и получихме покана за НАТО. Вярвам до небето. Получихме дата за преговори с ЕС... Не мога и да си помисля, че референдумът няма да успее. Ще успее и ще бъде послание, че има народи, нации и мултиетнически общества, които вярват в своето бъдеще. Колкото и да е тежко, ще направим това решение ще го вземем всички заедно в Македония“, заяви Заев. \r\nТой изрази съжаление, че президентът на страната Георги Иванов не е част от делегацията на Македония в НАТО. От него, както заяви премиерът, не са получили нищо, нито каквато и да е заръка, нито честитка за поканата на НАТО. \r\nПревод и редакция:", "date": "2018.07.12", "title": "Зоран Заев: Казах ви, че режимът на Груевски ще падне – той падна, сега ви казвам, че референдумът ще успее"}
{"url": "http://www.focus-news.net/news/2018/07/12/2544734/fermerite-shte-poluchat-do-84-mln-lv-otstapka-ot-aktsiza-varhu-gorivata-za-2018-g.html", "text": "Земеделските стопани ще получат през 2018 г. до 84 млн. лв. по схемата „Помощ под формата на отстъпка от стойността на акциза върху газьола, използван в първичното селскостопанско производство“. Това реши на редовното си заседание управителният съвет на Държавен фонд \"Земеделие\". Това съобщиха от пресцентъра на Министерство на земеделието, храните и горите (МЗХГ). \r\nЗаявленията ще се подават от 3 до 21 септември 2018 г. в Общинските служби по земеделие към Областните дирекции „Земеделие\". Държавната помощ се предоставя на земеделски производители в секторите „Растениевъдство“ и „Животновъдство“ под формата на намалена акцизна ставка на газьола, използван за механизирани дейности в първичното селскостопанско производство.  \r\nПраво на подпомагане по схемата имат всички стопани, които са регистрирани като земеделски производители и имат заверена регистрационна карта за годината на кандидатстване и предходната на нея. Друго условие е кандидатите да  имат и валидно заявление за подпомагане по схемата за единно плащане на площ и схемите за обвързано подпомагане за животни за годината, предхождаща годината на кандидатстване по схемата за държавна помощ.  \r\nЗемеделските стопани, отглеждащи видове и категории животни, които не попадат в обхвата на схемите за обвързано подпомагане за животни, трябва да имат регистриран животновъден обект по Закона за ветеринарномедицинската дейност.  \r\nИнтересът към държавата помощ, по която се предоставя отстъпка от акциза за горивата е голям. През 2016 г. по схемата финансова помощ за над 82 млн. лева са получили 6 716 стопани. През 2017 г. са възстановени близо 84 млн. лева на 8 250  земеделски производители.  \r\nОтстъпката от акциза за горивата, която се прави на земеделските производители, е по одобрена в Брюксел държавна схема, която може да действа до 2020 г.  Контролът по схемата се осъществява от МЗХГ, ДФ „Земеделие\" - Разплащателна агенция, Агенция „Митници\" и НАП.", "date": "2018.07.12", "title": "Фермерите ще получат до 84 млн. лв. отстъпка от акциза върху горивата за 2018 г."}
{"url": "http://www.focus-news.net/news/2018/07/12/2544741/focus-newsnet-otnovo-e-1-v-razdel-ueb-medii-i-saytove-v-desetoto-izdanie-na-klasatsiyata-lyubimite-marki.html", "text": "Focus-news.net отново е №1 в раздел „Уеб медии и сайтове“ в десетото издание на класацията „Любимите марки”, предаде репортер на Агенция „Фокус“. На официална церемония в хотел Арена ди Сердика отличието бе връчено на Татяна Узунова. \r\n„Позволете ми да благодаря на всички, които ни предпочитат като любима марка. Както и на г-н Димитров за великолепно организираното съревнование тази вечер. За всички години на съществуването на „Фокус“ ние сме доказали, че можем и го правим. Доказали сме, че вярваме в истината и обективността“, заяви Татяна Узунова по време на церемонията. \r\n„Още един път благодаря и ви обещавам другата година да дойдем пак и отново да направим всичко възможно да заслужим награда“, допълни тя. \r\nТази година в класацията „Любимите марки” взеха участие над 40 000 потребители. Инициативата е израз на потребителските предпочитания към дадени брандове в различни отрасли. Марки се избират единствено чрез гласуване от страна на крайните потребители. \r\nЦветелин ДИМИТРОВ", "date": "2018.07.12", "title": "Focus-news.net отново е №1 в раздел „Уеб медии и сайтове“ в десетото издание на класацията „Любимите марки”"}
{"url": "http://www.focus-news.net/news/2018/07/12/2544740/vidin-vazstanoveno-e-dvizhenieto-po-pat-i-1-vidin-montana-v-rayona-na-s-medovnitsa.html", "text": "Възстановено е движението по път I-1 Видин-Монтана в района на с. Медовница. Това съобщиха от пресцентъра на  Агенция \"Пътна инфраструктура\"  (АПИ).", "date": "2018.07.12", "title": "Видин: Възстановено е движението по път I-1 Видин-Монтана в района на с. Медовница"}
{"url": "http://www.focus-news.net/news/2018/07/12/2544735/alsat-m-makedoniya-dpa-pozdravi-reshenieto-na-nato-da-pokani-makedoniya.html", "text": "И опозиционната Демократическата партия на албанците (ДПА) поздрави решението на НАТО да покани Македония, предава  излъчващият на албански скопски телевизионен канал „Алсат – М“ . \r\nСъгласно съобщението на партията, с това се потвърждава обещанието на страните-членки за пълноправно членство на Македония в Алианса. \r\nОт ДПА добавят, че прилагането на Договора за името с Гърция остава предварително условие и затова трябва да се направи всичко възможно процесът да завърши успешно. От партията на Мендух Тачи подчертават, че членството в НАТО няма алтернатива.  \r\nПревод и редакция:", "date": "2018.07.12", "title": "„Алсат – М“ (Македония): ДПА поздрави решението на НАТО да покани Македония"}
{"url": "http://www.focus-news.net/news/2018/07/12/2544760/seriya-ot-katastrofi-zatrudni-dvizhenieto-v-rayona-na-134-km-na-am-trakiya-v-posoka-burgas-obzor.html", "text": "Серия от катастрофи затрудни движението в района на 134 км на АМ „Тракия” в посока Бургас. Около 12.00 часа на това място станаха три последователни катастрофи, които се разминаха без сериозно пострадали, само материални щети по автомобилите. До отработване на случаите движението се отбиваше от 133 км по източнообходния път /ІІ-56/ към селата Поповица и Плодовитово. Заради това се бяха образували колони от автомобили и полицейски екипи подпомагаха движението. \r\nВ следобедните часове в същия район стана четвърта катастрофа, при която пострадаха петима души. Сигналът за инцидента е получен към 14.30 часа. Ударът е между три автомобила – един с българска регистрация и два с чужда. В болница за прегледи са закарани петима чужденци. Загинали няма. \r\nКъм този час е приключил огледът и на четвъртото произшествие на 134 км на АМ „Тракия”, в посока Бургас. Автомобилите, участвали в произшествието са изместени в аварийната лента и движението в останалите две ленти е освободено. \r\nЦветана ТОНЧЕВА", "date": "2018.07.12", "title": "Серия от катастрофи затрудни движението в района на 134 км на АМ „Тракия” в посока Бургас (ОБЗОР)"}
{"url": "http://www.focus-news.net/news/2018/07/12/2544761/evrogrupata-podkrepi-balgariya-po-patya-kam-evrozonata.html", "text": "Днес на свое заседание Еврогрупата в присъствието на министъра на финансите Владислав Горанов и управителя на БНБ Димитър Радев обсъди изпратеното от тях на 29 юни 2018 г. съвместно писмо за намеренията на българските власти за присъединяване към ERM II и Банковия съюз. Това съобщиха от пресцентъра на  Министерство на финансите . \r\nЕврогрупата единодушно подкрепи изразените намерения на България в областта на банковия надзор, финансовия сектор и качеството на институциите и управлението. \r\nЕврогрупата заяви, че конструктивните дискусии през последните няколко месеца относно пътната карта за присъединяването на българския лев към ERM II днес доведоха до успешен резултат.", "date": "2018.07.12", "title": "Еврогрупата подкрепи България по пътя ѝ към Еврозоната"}
{"url": "http://www.focus-news.net/news/2018/07/12/2544762/sport-tsska-riga-00-na-poluvremeto-slaviya-pobedi-s-10-ilves-finlandiya-kato-gost.html", "text": "ЦСКА и Рига завършиха при нулево равенство първото полувреме на мача от първия квалификационен кръг на Лига Европа, който се играе на стадион „Българска армия“ в София. Червените се опитват да натискат съперника, но така и не успяват да създадат сериозно голово положение. По-рано завърши срещата между финландския Илвес (Тампере) и Славия с победа на гостите от София с 1:0. Победният гол отбеляза Момчил Цветанов в 80-ата минута.", "date": "2018.07.12", "title": "Спорт: ЦСКА – Рига 0:0 на полувремето, Славия победи с 1:0 Илвес (Финландия) като гост"}
{"url": "http://www.focus-news.net/news/2018/07/12/2544732/deputatite-odobriha-na-parvo-chetene-merkite-sreshtu-shuma-obzor.html", "text": "Народните представители приеха на първо четене промени в Закона за защита от шума в околна среда, инициирани от вицепремиера Валери Симеонов. Промените въвеждат забрана за шум на открито и в близост до жилищни сгради от 23.00 до 8.00 часа. Вицепремиерът Симеонов обяви, че санкциите при нарушения ще се удвоят. Той обърна внимание, че освен стрес, тревожност и психически увреждания, шумът има влияние върху сърдечно-съдовата система. Валери Симеонов заяви, че промените няма да доведат до намаляване на туристите по Черноморието, а напротив те ще се увеличат. Промените в закона изисква озвучаването на откритите площи да става само с озвучителни средства с монтирани автоматични регулатори, контролиращи нивото на звука така, че да не се допуска еквивалентно ниво на шум над нормативно определените гранични стойности. Общински мероприятия ще бъдат освободени от въведените ограничения. В законопроекта се определя редът за издаване на разрешителни за работно време от общините. Предвижда се РЗИ да издават становище като част от процедурата. В периода със забрана контролът се възлага на МВР. Полицията ще има правомощие да прекратява нарушенията и да налага административните наказания.  \r\nБиляна ИВАНОВА", "date": "2018.07.12", "title": "Депутатите одобриха на първо четене мерките срещу шума (ОБЗОР)"}
{"url": "http://www.focus-news.net/news/2018/07/12/2544763/burgas-obshtinskiyat-savetnik-zhivko-tabakov-shte-vnese-predlozhenie-v-grada-da-se-provede-festival-na-maskaradnite-igri.html", "text": "Общинският съветник Живко Табаков ще внесе предложение в града да се проведе „Фестивал на маскарадните игри“ от 19 до 21 октомври. Това съобщи самият той за  Радио „Фокус“ – Бургас . Общинския т съветник и председател на Комисията по Туризъм към ОбС- Бургас ще внесе своето предложение на предстоящата сесия на Общинския съвет. Идеята му е фестивалът да бъде проведен с партньорството на Община Бургас, като мероприятието бъде включено в културния ѝ календар,   а общината съдейства с логистика. Табаков предлага Общината да предостави на организаторите ползване на безвъзмездно тротоарно право на площад „Тройката“ за разполагане шатри и мобилен ресторант в рамките на събитието, както и сцена на площада. Организатори на планираната проява са НПО „Общество за фолклор“ и „Българско е“. \r\nПрограмата включва следните мероприятия: улица на майстори – занаятчии (участват производители на маски и други тематични продукти), свободна програма от художествени състави и местни кукерски групи, дефиле на кукерски състави и награждаване на участниците. Възможно е да бъдат включени училищни и пенсионерски състави, при заявено желание от тяхна страна. За  маскарадните групи – НПО „Общество за фолклор“ ще подбере и покани едни от най-стойностните състави в България, като ще преобладават тракийските групи. До участие в „улицата на майсторите“ ще се допускат само дипломирани майстори занаятчии. \r\nДеница ДИМИТРОВА", "date": "2018.07.12", "title": "Бургас: Общинският съветник Живко Табаков ще внесе предложение в града да се проведе „Фестивал на маскарадните игри“"}
{"url": "http://www.focus-news.net/news/2018/07/12/2544739/vitsepremierat-valeri-simeonov-prietiyat-zakon-za-gorivata-e-otvratitelen-i-lobistki.html", "text": "Приетият Закон за горивата е отвратителен и лобистки. Това каза вицепремиерът Валери Симеонов в предаването \"Още от деня\" по  БНТ . Симеонов заяви, че относно Закона за хазарта е получил политическа подкрепа от големите партии в парламента - ГЕРБ и БСП, но някак си единодушно те са решили да го пратят за нотификация. \"Докато скандалният Закон за горивата, който разбуни цяла България и който запуши КПП-тата на страната, не е пратен за нотификация. Ще сигнализирам за нарушения на европейски директиви. Това не въпрос на отмъщение, а унищожаването на бизнеса на много дребни търговци в България, каза Симеонов. \"Приетият Закон за горивата е отвратителен и лобистки. Когато се подготвя един законопроект за внасяне и се търси парламентарна подкрепа, се минава по съответните групи. В случая в нашата група законопроектът е представен в резюме. Основната заложена идея се представи като изсветляване на сивия сектор, изнасят се аргументи от вносителите и съответно по този начин без хората детайлно да познават закона се печели тяхната подкрепа на подпис. Все пак в този законопроект има заложена една много добра идея, която е насочена към ликвидиране на контрабандата, на сивия сектор - така, че е нормално всеки един депутат, който държи на интересите на държавата да го подкрепи, допълни вицепремиерът. \r\nПо думите му действително този закон е претърпял много корекции в положителна посока. Според него той вече няма този вид на икономическа или законодателна брадва, която да съсипе тотално всички, но от тези 400 търговци най-вероятно 300 ще отидат на трудовата борса.", "date": "2018.07.12", "title": "Вицепремиерът Валери Симеонов: Приетият Закон за горивата е отвратителен и лобистки"}
{"url": "http://www.focus-news.net/news/2018/07/12/2544758/ekspert-rusiya-taka-narechenite-sayuznitsi.html", "text": "Много експерти се опасяваха, че на срещата на високо ниво на НАТО президентът на САЩ Доналд Тръмп ще устрои скандал, както на срещата на Г-7. Те сгрешиха – скандалът беше къде-къде по-голям, пише   в материал за завършилата среща в Брюксел, представен без редакторска намеса. \r\nВ руското Министерство на външните работи наричат НАТО „безполезен военен блок“. Но това, разбира се, не е така. Освен очевидната военна съставяща Алианса има и изключително важна символическа. Както и „Голямата седморка“, НАТО играе ролята на символ на колективния Запад. Един от най-мощните инструменти, който представлява демонстрация на единството в редиците, готовност за колективна реакция на всички външни предизвикателства и инструмент за разправа с несъгласните. И именно по тази съставяща нанася удари американският президент Доналд Тръмп, който критикува и унижава съюзниците. Няма единство \r\nЯсно е, че американският президент иска да покаже, че той е главният. Ясно е, че той иска да постави на място съюзниците и да разруши фрондата (съпротивителен фронт (фр.), терминът идва от бунтовете срещу кардинал Мазарини и тогава 10-годишният Луи XIV, описани подробно в романа „20 години по-късно“ на Александър Дюма – бел. ред.), която се сформира срещу неговата идеология в Европа. И ако това му се бе удало с малко кръв и без разрушаването на мита за единството – никой не би казал и дума на Тръмп. Но Европа се съпротивлявав и демонстрира, че е готова да отговори на грубостта с грубост. При това европейците започнаха тези демонстрации веднага след кацането на домакина на Белия Дом в Брюсксел. Лидерът на най-могъщата държава не бе посрещнат на килимчето нито от краля (който заедно с Макрон се отправи към намиращата се в изолация Русия, за да подкрепя белгийския отбор на Световното първенство), нито от премиера, който предпочете да вика заедно със запалянковците във фен-зоната. Сериозно нарушение на протокола от страна на Брюксел, което  само подчертава думите на председателя на Европейския съвет Доналд Туск, че Америка (сиреч Тръмп) трябва да цени съюзниците, защото „нямате толкова много“. \r\nНо за Тръмп думата „съюзник“ има друго значение. За него под тази дума се разбира партньор, който без уговорки приема американското лидерство, провежда американската политика и при това не е използвач.В противен случай той е най-малко бреме, а като максимум – противник. При това предишните заслуги за прагматика Тръмп не се броят – по-скоро обратното, те са обвивка, която пречи да се оценява трезво реалността. „Понякога нашите най-ужасни врагове са тези наши така наречени приятели“, казваше Тръмп. \r\nИ очевидно, към тези „така наречени приятели“ той отнесе лидерът на Европа и по съвместителство на тази антитръмповска Фронда на Запада – канцлерът на Германия Ангела Меркел. При това ако по-рано Тръмп нападаше канцлерът по напълно резонни причини (например, заради колосалния търговски дефицит в търговията между САЩ и Германия, свързана включително с митническите бариери в ЕС), то на срещата на върха на НАТО той си позволи лични и доста грубиянски изказвания. Например, той заяви, че Германия (реализираща „Северен поток 2“ с Москва) е под пълния контрол на Русия. \r\nПодобен род оскърбителни забележки, както и цялостно оскърбителното поведение, могат да доведат до това, че „не толкова много съюзници“ може да стане „отсъствие на съюзници“. Така мислят много американски анализатори, които смятат, че Тръмп (отчасти, защото е руски агент и отчасти заради своята протекционистка и неоизолационистка политика) едва ли не преднамерено демонтира НАТО. „Ще се откажем от колективната отбрана и ще останем сами в опасния свят на XXI век? Това ще бъде историческа грешкам но тя ще се случи ако антиевропейската вендета на господин Тръмп бъде продължена“, предупреждава бившият заместник-държавен секретар и бивш посланик на САЩ в НАТО Никълъс Бърнс. Има прагматика \r\nНо тези страхове са преувеличени. Тръмп е прагматик и прекрасно разбира ползата, която САЩ извличат от Алианса (контрол над Европа, военни поръчки). Както и ползата от тесни отношения с ЕС. Тръмп обича числата, така че трябва да знае, че близо 4 милиона американци работят за европейски компании на територията на САЩ, 45 от 50 щати изнасят за Стария Свят повече, отколкото в Поднебесната империя. Той само иска да увеличи бонусите, които получава от трансатлантическите отношения, както и да минимизира издръжката. \r\nКато прагматик на него му е достатъчна само демонстрацията на единство – той иска модернизация на НАТО според американските нужди. На първо място той иска тази организация да увеличи военните си възможности. „Алиансът не е достатъчно добре структуриран, финансиран и въоръжен, за да се противопостави на двете основни заплахи за сигурността на Европа – агресивната Русия, както и ръста на нестабилността и тероризма, идващи от Близкия Изток и Северна Африка. И тук не говоря за глобалните предизвикателства“, казва бившият посланик на САЩ Залмай Хализад. При това (тъй като Америка ще изразходва все повече средства за борбата с Китай) страните от НАТО трябва да увеличат възможностите си за своя сметка. Към днешна дата само 8 от 28 страни-членки на Алианса отделят за отбрана 2% от БВП. Още 14 обещават да достигнат този показател до 2024 година. Но Тръмп смята, че те правят това много бавно и неохотно, ето защо американският президент повиши ставките – заяви, че 2% не са достатъчно и сега иска 4%. Тъй като в момента дори САЩ не отделят 4% (при тях този показател е малко по-нисък), Тръмп, разбира се, е наясно, че неговото искане е неизпълнимо. Затова най-вероятно ще позволи да бъде уговорен да намали изискванията – ако, разбира се, съюзниците проявят по-голяма готовност да достигнат поне 2%. \r\nА ако някой продължи да упорства, то Тръмп има още един коз – след Алианса той отива в Лондон, а от там на среща с Владимир Путин. Където лесно може да сдаде интересите на своите „така наречени съюзници“ в случай, че те продължат да са „така наречени“. \r\nПревод и редакция:", "date": "2018.07.12", "title": "„Експерт“ (Русия): Така наречените съюзници"}
{"url": "http://www.focus-news.net/news/2018/07/12/2544765/17-godishniyat-belgiyski-skaut-koyto-poluchi-hipertonichna-kriza-v-rila-e-v-po-dobro-sastoyanie.html", "text": "17-годишният белгийски скаут, който получи хипертонична криза в Рила, е в по-добро състояние. Това съобщиха за  Агенция \"Фокус\"  от Планинска спасителна служба (ПСС) - Благоевград. В момента планински спасители оказват помощ на младежа и заедно слизат от планината. Спасителната акция продължава. Линейка ще очаква групата и ще откара момчето за по-обстоен преглед в болнично заведение.", "date": "2018.07.12", "title": "17-годишният белгийски скаут, който получи хипертонична криза в Рила, е в по-добро състояние"}
{"url": "http://www.focus-news.net/news/2018/07/12/2544764/shumen-otkrita-beseda-detstvoto-prez-xx-vek-realno-i-valshebno-shte-se-provede-v-kompleks-avsharyan.html", "text": "На 13 юли от 10.00 часа в комплекс „Авшарян“ ще се проведе открита беседа на тема „Детството през XX век – реално и вълшебно“. Това съобщиха от  Регионален исторически музей- Шумен . Малките гости от ЦПЛР – ОДК Шумен ще се запознаят с временната експозиция „Градски бит – края на ХІХ – 30-те години на ХХ в.“, а във връзка с темата на посещението ще им бъдат показани играчки от изминалото столетие, които се съхраняват във фондовете на Регионален исторически музей – Шумен. Децата ще разберат как са се забавлявали техните връстници в миналото и какви са били игрите им.", "date": "2018.07.12", "title": "Шумен: Открита беседа „Детството през XX век – реално и вълшебно“ ще се проведе в комплекс „Авшарян“"}
{"url": "http://www.focus-news.net/news/2018/07/12/2544767/uchenitsi-ot-gimnaziyata-po-turizam-vav-veliko-tarnovo-shte-prouchvat-skalni-manastiri-po-vreme-na-poklonnicheskiya-pohod-sv-ivan-rilski.html", "text": "Ученици от Професионалната гимназия по туризъм „Д-р Васил Берон“ във Велико Търново ще се включат в поклонническия поход „Св. Иван Рилски“. Това съобщи за  Радио „Фокус“ – Велико Търново  преподавателят в гимназията Евгени Коев. Походът ще тръгне от 14 юли от Никопол, като последна точка е София. След това групата от Велико Търново ще се слее с националния поклоннически поход „Рилския чудотворец“ от столицата до Рилския манастир, който се организира между 1 и 6 август всяка година, от 2010 година насам. В преминаването на маршрута ще се включат Евгени Коев и двама негови ученици от Клуба по спелеология към училището. Основна тяхна цел ще е да събират данни за интересни места в селищата, през които преминават. Те ще разгледат природни и културни забележителности. „Ще се постараем да картираме единствената запазена до този момент жилищна скална къща в България. Тя е почти в руини, но е запазена в по-голямата си част. Ще документираме това, което е останало. От наша гледна точка това е една забележителност, която трябва да бъде съхранена и евентуално възстановена по-нататък, за да бъде превърната в едно интересно място за туризъм. Преди 10-ина дни научихме за още един скален манастир, който е по маршрута на поклонническия път. Ще използваме времето си да локализираме и да проучим и този скален манастир, за който нямаме никакви сведения. Информацията, която получихме беше от местните хора, от преданията и паметта, която е запазена в селото, през което минахме по време на проучването на маршрута“, допълни Евгени Коев. \r\nМаршрутът на поклонническия поход „Св. Иван Рилски“ преминава през Никопол, Долни Дъбник, Луковит, Роман, Мездра, Враца, София и завършва на 6 август в Рилския манастир. \r\nНадежда КРЪСТЕВА", "date": "2018.07.12", "title": "Ученици от гимназията по туризъм във Велико Търново ще проучват скални манастири по време на поклонническия поход „Св. Иван Рилски“"}
{"url": "http://www.focus-news.net/news/2018/07/12/2544766/zaradi-remonti-promenyat-marshrutite-na-avtobusni-linii-s-nomera-7-10-12-i-209-vav-varna.html", "text": "Заради ремонти променят маршрутите на автобусни линии с номера 7, 10, 12 и 209 във Варна. Това съобщи за  Радио „Фокус“ – Варна  директорът на дружеството „Градски транспорт“ инж. Злати Златев. По думите му причина за промените в обслужваните маршрути са предстоящи ремонти по старата част на бул. „Васил Левски“, по част от бул. „Осми Приморски полк“, както и по ул. „Народни будители“ в квартал „Аспарухово“. Очаква се ремонтът на булеварда от ул. „Брегалница“ до бул. „Осми Приморски полк“ да стартира още на 17 юли. Повече яснота за точните маршрути се очаква да има утре, тъй като от обществения превозвач все още уточняват вариантите със строителите и проектантите. Най-засегнати от промяната ще са живущите в квартал „Левски“. Гражданите, чиито домове и работни места са в частта над булевардите „Васил Левски“ и  „Христо Смирненски“, на практика ще останат без алтернативен превоз и ще трябва да вървят до най-близките спирки, които вероятно ще са по трасето на бул. „Осми Приморски полк“, обясни Злати Златев. Той добави, че е разпоредил да се спре временно продажбата на абонаментни карти за пътуване с автобус № 7, за да не се жалват хората. Проблемно ще е обслужването и на спирките в района на Университетската болница „Св. Марина“. Направлението ще се обслужва само от линия 12, но поради големите задръствания по бул. „Христо Смирненски“ се очаква да има закъснения в графика. Инж. Златев добави, че, към момента се обсъжда вариант маршрутът на автобус с № 209 да не минава по бул. „Христо Смирненски“ заради ремонта на бул. „Осми Приморски полк“ към „Виница“. Автобусът най-вероятно ще се движи по бул. „Васил Левски“. Линията с номер 10 най-вероятно ще се върне към стария си маршрут след ул. „Подвис“. Засега най-сложна е промяната, която ще засегне линия 7, добави Злати Златев. Той каза още, че най-вероятно автобусът ще тръгва от „Почивка“ по бул. „Осми Приморски полк“, през бул. „Цар Освободител“ до ул. „Андрей Сахаров“, от където ще продължава по стандартния си маршрут. \r\nДиана СТОЕВА", "date": "2018.07.12", "title": "Заради ремонти променят маршрутите на автобусни линии с номера 7, 10, 12 и 209 във Варна"}
{"url": "http://www.focus-news.net/news/2018/07/12/2544759/andrey-raychev-sotsiolog-es-se-e-prevarnal-v-darzhanka-na-sasht.html", "text": "ЕС се е превърнал в държанка на САЩ. Това каза в обзорното предаване на  Радио „Фокус“ „Това е България“  социологът Андрей Райчев. Според него САЩ са третият пореден въпрос, по който Европа няма единство, освен тях това са мигрантите и отношенията с Русия. „На Европа ѝ е нужна армия. Нужна ѝ е мобилизация. Всички вървят нагоре по производство, оръжие и наука, а ние вървим надолу по всички критерии и освен това консумацията ни се увеличава. Ние перманентно обсъждаме как да ядем повече. Трябва да се мобилизираме и да обсъдим как да изискваме от себе си“, каза той. Според Андрей Райчев с десетте процента дял в бюджета на НАТО за сметка на САЩ и Великобритания Европа продължава да живее в модела от Студената война: харчи в пъти по-малко за въоражаване и отбрана, но за сметка на това има социална държава. В поведението на президента Тръмп Андрей Райчев вижда два варианта - или той иска да спре наложения до сега модел на отношения в НАТО, или прави театър за вътрешна консумация за собствената си страна.", "date": "2018.07.12", "title": "Андрей Райчев, социолог: ЕС се е превърнал в държанка на САЩ"}
{"url": "http://www.focus-news.net/news/2018/07/12/2544742/ria-novosti-donald-tramp-prizova-nato-da-pomisli-kakvo-shte-se-pravi-sas-severen-potok-2.html", "text": "Съюзниците трябва да решат какво ще правят със „Северен поток 2“, заяви президентът на САЩ Доналд Тръмп на срещата а върха на НАТО в Брюксел, цитиран от  РИА Новости . \r\n„Днес бе невероятна среща, обсъдихме разпределението на разходите и Германия значително ще увеличи вложенията си. Остана ни да изясним какво ще се случи със „Северен поток 2“. Той идва от Русия и аз повдигнах тема, която никой досега не беше засягал, а сега всички говорят за това“, заяви Тръмп. \r\n„Ако всички имаха добри отношения с Русия, то проблемите с газопровода щяха да са по-малко“, добави американският лидер.  „Тръбопроводни долари“  \r\nПо-рано американският президент заяви, че Германия е в пълно подчинение на Русия заради зависимостта й от руските газови доставки. \r\nСпоред неговото мнение, е абсолютно неприемливо, че ФРГ плаща милиарди за руско синьо гориво и планира да построи за него нов тръбопровод („Северен поток 2“), докато САЩ са задължени да я защитават като съюзник по НАТО, харчейки за отбрана непропорционално повече от Берлин. \r\nПо-късно Тръмп още веднъж повдигна тази тема, като заяви, че потокът „от тръбопроводни долари към Русия е неприемлив“. Недобросъвестна конкуренция \r\nВ коментар за изказванията на Тръмп, от Кремъл отбелязаха, че САЩ се опитват да принудят Европа да купува американски втечнен газ, който е по-скъп от руския тръбопроводен газ. \r\nСпоред думите на прессекретаря на руския президент Дмитрий Песков, Москва оценява атаката срещу газопровода като проява на недобросъвестна конкуренция. \r\n„Смятаме, че това е въпрос на икономическа конкуренция и че именно в рамките на икономическа конкуренция купувачите трябва да взимат решение кой източник предпочитат“, подчерта Песков. \r\nРИА припомня, че „Северен поток 2“ е проект, който предполага строителството на газопровод с мощност 55 милиарда куб. м. газ годишно от крайбрежието на Русия през Балтийско море до Германия. \r\nПревод и редакция:", "date": "2018.07.12", "title": "РИА Новости: Доналд Тръмп призова НАТО да помисли „какво ще се прави“ със „Северен поток 2“"}
{"url": "http://www.focus-news.net/news/2018/07/12/2544771/sport-tsska-sofiya-pobedi-riga-s-10.html", "text": "Отборът на ЦСКА-София постигна победа с 1:0 срещу Рига в мач от първия квалификационен кръг на Лига Европа, игран на стадион „Българска армия“ в София. Единственото попадение в двубоя отбеляза Тиаго в 49-ата минута.", "date": "2018.07.12", "title": "Спорт: ЦСКА-София победи Рига с 1:0"}
{"url": "http://www.focus-news.net/news/2018/07/12/2544774/avigdor-liberman-izrael-tryabva-da-zatvori-svoeto-posolstvo-v-irlandiya.html", "text": "Министърът на отбраната на Израел Авигдор Либерман призова за затваряне на посолството на еврейската държава в Дъблин, в отговор на решението на ирландския Сенат да придвижи законодателство, което би криминализирало търговията с Източен Ерусалим, Голанските възвишения и Западния бряг, пише израелското електронно издание  The Jerusalem Post . \r\nВ четвъртък външното министерство на Израел е призовало ирландския посланик в Тел Авив Алисън Кели за разговор, в който да бъде изразено несъгласието на израелската страна с планираното законодателство, въпреки че правителството на Ирландия вече му се противопостави. \r\nНикакви по-нататъшни действия не са били предприети на срещата. \r\n„Няма смисъл да се призовава ирландският посланик в Израел за порицание. Израел трябва незабавно да затвори своето посолство в Дъблин. Няма да контактуваме с тези, които ни бойкотират“, написа Либерман в социалната мрежа „Туитър“.  Йонислав Дочев", "date": "2018.07.12", "title": "Авигдор Либерман: Израел трябва да затвори своето посолство в Ирландия"}
{"url": "http://www.focus-news.net/news/2018/07/12/2544773/gazeta-express-enver-hodzhay-shte-se-sreshtne-s-dzheyms-matis.html", "text": "Министърът на отбраната на САЩ Джеймс Матис ще посети Загреб в петък за своята първа визита в Балканския регион, пише базираното в Прищина албанско електронно издание  Gazeta Express . \r\nМатис ще се срещне с министрите на отбраната на американската Адриатическа харта, за да засили подкрепата на САЩ към Югоизточна Европа. \r\nСпоред прессъобщение на Държавния департамент на САЩ, по време на визитата в Хърватия, Матис ще се срещне с отбранителните министри на Хърватия, Албания, Македония, Черна гора, Косово, Босна и Херцеговина, както и Сърбия. По време на срещата Косово ще бъде представлявана от своя вицепремиер Енвер Ходжай.  Йонислав Дочев", "date": "2018.07.12", "title": "Gazeta Express: Енвер Ходжай ще се срещне с Джеймс Матис"}
{"url": "http://www.focus-news.net/news/2018/07/12/2544768/fond-za-strategicheska-kultura-rusiya-ofanziva-na-tramp-sreshtu-evropa.html", "text": "Завършилата днес среща на върха на НАТО в Брюксел повече прилича на скандал в благородно семейство. Главният смутител на спокойствието е президента на САЩ Доналд Тръмп, който се държи така, че едва ли вече ще може да се запази солидния облик на семейството. Исканията на американския държавен глава да се увеличат разходите за отбрана на всички страни-членки до 2% от БВП стават все по-настоятелни и сега сигурността е обвързана с икономиката. Преди излитането за Брюксел Тръмп заяви пред журналистите: „И така, предстои ми среща в НАТО, а после следва Великобритания с нейния хаос и накрая ще се срещна с Путин. Откровено казано, срещата с Путин е най-леката от трите. Кой би могъл да си го помисли?“, пише  електронното издание на руското списание „Фонд за стратегическа култура“  в материал за срещата на високо ниво в Брюксел, представен без редакторска намеса. \r\nНаистина, кой би могъл да си го помисли. Качил се на борда на своя самолет, Тръмп се зае, както обикновено, да бомбардира европейските съюзници с дълги позиции чрез „Туитър“. Те изглеждаха горе-долу така: „Много страни, които ние защитаваме, не само не изпълняват своите задължения да харчат по 2% за отбрана (което е малко), но и злостно не плащат задълженията си. Те имат намерение да обезщетят Съединените щати с това, което им дължат?.. ЕС възпрепятства нашите фермери и работници да правят бизнес е Европа и след това те искат ние да изпитваме щастие от това, че ги защитаваме, а и да плащаме за това. Не става!“. \r\nЕвропейците, още докато Тръмп летеше към Брюксел, започнаха да му отговаря с тънки намеци. Председателят на Европейския съвет Доналд Туск направи например следното изказване: \"Скъпа Америка! Ценете съюзниците си. В крайна сметка нямате много“. \r\nПристигането на американския президент в Белгия се съпровождаше от минимум протоколни мерорпиятия. Неговият самолет, приземил се на военно летище, бе посрещнат само от ръководителят на протоколната служба. Нито кралят, нито премиерът, нито външният министър на Белгия не бяха в столицата. Всичките се бяха разпръснали на някъде. Премиерът Шарл Мишел отиде да вика за националния отбор на страната във валонската комуна Брен-ле-Конт, а крал Филип и министърът на външните работи Дидие Рейндес въобще излетяха за Петербург. \r\nОт първия ден на заседанията от срещата на върха на НАТО Тръмп хвана бика за рогата, Отговаряйки на въпрос на репортерите преди закуската с генералния секретар на Алианса Йенс Столтенберг, той нарече Германия „заложница на Русия“, след това през цялото време повтаряше, че Германия е напълно под контрола на Русия заради зависимостта й от руския газ. „Това е несправедливо спрямо американския данъкоплатец. Германия купува газ от Русия и при това се ползва от военен чадър, създаден с американски долари“, заяви президентът на САЩ, превеждайки външната политика на езика на търговците. \r\nВ кратки забележки пред репортерите Ангела Меркел се опита да се оправдае, като заяви, че Германия участва в съвместните отбранителни усилия, а след обединението на ФРГ и ГФДР се е освободила от „московското робство“. Но, очевидно, нападките на Тръмп срещу многогодишния германски съюзник са част от настъплението срещу европейските членове на НАТО, които, според мнението на американския президент, „използват“ Америка. Министърът на отбраната на Германия Урсула фон дер Лайен се изказа по-ясно.„Имаме множество проблеми с Русия“, заяви тя. „Но трябва да имаме връзка с другата стана, включително с опонентите. Затова искам да чуя по-подробно кой стои зад тези твърдения“ (твърденията на Тръмп, че Германия е заложница на Русия). \r\nМежду Меркел и Тръмп се състоя закрита среща, за която не е известно нищо. Тръмп само съобщи на журналистите, че са обсъждали „газовата тръба“ и се ограничи до това. Всичко си дойде на мястото с поредния „туийт“ на американския президент след срещата с федералния канцлер. „Какъв е смисълът от НАТО, ако Германия плаща на Русия милиарди долари за газ и енергия? Защо само 5 от 29-те страни-членки изпълняват задълженията си? САЩ плаща за защитата на Европа и в същото време губи милиарди в търговията с нея. Тя трябва да плаща 2% от БВП веднага, а не от 2025 година“. \r\nНатискът на американския президент над съюзниците прониза цялата среща на върха. Характерен в това отношение бе диалогът между Тръмп и Столтенберг. Генералният секретар: „Силна НАТО е добра за Европа и добра за САЩ. Ние можем да се обединим около нашите главни ценности и заедно сме по-силни, отколкото по отделно“. Тръмп: „Как можете да бъдете силни, когато получавате енергия от човека, от който искате да се защитите“. Столтенберг: „Разбираме, че държейки се заедно, ние сме по-силни“. Тръмп: „Не. Вие просто правите Русия по-силна“. \r\nНа срещата на върха бе подписано комюнике, с което се потвърди готовността на всички членове на НАТО да увеличат военните си разходи до 2% от БВП, но на Тръмп това му се стори малко и изказа желание разходите да бъдат вдигнати на 4%. Искането предизвика шок в съюзниците и, без съмнение, ще предизвика напрегнати дискусии в Европа. Духът на тези дискусии бе предвиден от германския Tagesspiegel. „Със своето историческо невежество и агресивни нападки, Тръмп разруши надеждите за продуктивна среща на НАТО“. \r\nКритики към поведението на Тръмп има и в САЩ. Бившият американски посланик в Русия Никълъс Бърнс, например, заяви, че Тръмп е обърнал цялата дипломация на САЩ с краката на горе. „Случващото се е просто вбесяващо. Просто не мога да се сетя за нито един американски президент през последните 75 години, който е решил да стане главния критик на НАТО. Това вече е по Оруел. Той превръща нашите приятели във врагове. Той общува с нашите врагове като Путин, като с наши приятели“. \r\nДвамата главни Демократи в Конгреса – лидерът на малцинството в Сената Чък Шумър и лидерът на малцинството в Палатата на представителите Нанси Пелойзи, заявиха, че поведението на Тръмп в Брюксел изпраща много тревожен сигнал, че е по-лоялен на президента Путин, отколкото на Алианса. \r\nБез да участва във втория ден на заседанията, Тръмп замина за Великобритания и остави своите партньори в състояние на силно объркване. Измествайки разговора към парите и пропускайки през ушите си разсъжденията за „съвместните ценности“ на страните-членки на НАТО, президентът на САЩ заложи бомба под Северноатлантическия алианс. Много отбелязаха, че изразеното в съвместното комюнике убеждение, че „НАТО остава гарант за сигурността на Запада“, става малко или повече неубедително. \r\nПревод и редакция:", "date": "2018.07.12", "title": "„Фонд за стратегическа култура“ (Русия): Офанзива на Тръмп срещу Европа"}
{"url": "http://www.focus-news.net/news/2018/07/12/2544770/yens-stoltenberg-stranite-ot-nato-osaznavat-neobhodimostta-ot-uvelichavane-na-razhodite-za-otbrana.html", "text": "Страните-членки на НАТО осъзнават необходимостта от увеличаване на разходите за отбрана, заяви генералният-секретар на Алианса Йенс Столтенберг в четвъртък пред „CNN“, цитиран от  ТАСС . \r\nТой подчерта, че членките на НАТО се ангажират към увеличението на разходите за отбрана до 2 процента от БВП за всяка отделна държава. „Имаме задължение да увеличим разходите до 2 процента“, заяви Столтенберг. \r\n„Важното е, че сега трябва да инвестираме повече. Хубавото е, че благодарение на ясното послание, отправено от президента (на САЩ Доналд) Тръмп по време на последната среща, съюзниците разбират нуждата от това“, поясни той.  Йонислав Дочев", "date": "2018.07.12", "title": "Йенс Столтенберг: Страните от НАТО осъзнават необходимостта от увеличаване на разходите за отбрана"}
{"url": "http://www.focus-news.net/news/2018/07/12/2544775/aleksis-tsipras-sreshtata-s-redzhep-tayip-erdogan-ne-beshe-ot-nay-lesnite.html", "text": "Министър-председателят на Гърция Алексис Ципрас заяви в четвъртък, след разговори с президента на Турция Реджеп Тайип Ердоган, че това „не е била най-лесната среща“ и че е повдигнал въпроса за двамата гръцки военнослужещи, пише електронното издание на гръцкия вестник  Kathimerini . \r\n„Имаме повече надежда отколкото преди срещата“, заяви Ципрас по време на пресконференция в Брюксел, но не спомена за никакъв поет ангажимент от Турция по въпроса. \r\nГръцкият премиер поясни, че страната му не моли за услуга, а единствено за ускоряване на съдебни процедури в Турция, тъй като двамата войници не са с повдигнати обвинения. \r\nТой поясни, че Ердоган от своя страна е повдигнал въпроса за осемте турски офицери в Гърция, които Анкара иска да бъдат екстрадирани, заради предполагаемата им роля в проваления опит за преврат през 2016 година. Ципрас заяви, че е наблегнал върху разликата в двата казуса. \r\n„Отбелязвах още веднъж и заявих ясно, че в Гърция, гръцката съдебна система е напълно независима. В същото време подчертах това, което съм заявявал неколкократно: че за гръцкото правителство, превратаджии, от която и да е страна – в този случай от Турция – или който и да е друг правещ опити да наруши демократични ред, не е добре дошъл в страна ни“, заяви Ципрас. \r\nРазговорите между двамата лидери са се фокусирали върху Кипър, миграцията и напрежението в Егейско море, включително и турските нарушения на гръцкото въздушно пространство. Ципрас добави още, че гръцко-турските отношения съдържат неизползван потенциал и въпросът с двамата гръцки военнослужещи може да е ключов за подобряването им.  Йонислав Дочев", "date": "2018.07.12", "title": "Алексис Ципрас: Срещата с Реджеп Тайип Ердоган не беше от най-лесните"}
{"url": "http://www.focus-news.net/news/2018/07/12/2544772/politico-udarnata-sreshta-na-varha-na-donald-tramp.html", "text": "Президентът на САЩ Доналд Тръмп отприщи опустошение към НАТО в четвъртък, заплашвайки да изтегли страната си него, ако американските съюзници не увеличат своите разходи за отбрана, след което похвали Алианса като „добре смазана машина“, пише американското електронно издание  Politico . \r\nПрезидентът дезориентира лидерите в НАТО за целия период на двудневната среща, с ударно представление, което включи критики към Германия и изнасяне на, както един официален представител го нарече, „продължителна тирада“ върху разходите. Това се вписва в неговия утвърден модел на създаване на хаос по време на големи срещи на върха, по подобие на неговия скандал на срещата на върха на Г-7 в Квебек. \r\nТръмп преобърна срещата в Брюксел преди да е започнала, отприщвайки атаки към Германия по време на закуска в сряда сутринта заедно с генералния секретар на НАТО Йенс Столтенберг. \r\nТой обвини Германия за това, че е „тотално контролирана“ от Русия, заради спорния проект за газов тръбопровод наречен „Северен поток 2“. \r\nВ четвъртък той пристигна късно – и очевидно разгневен – на съвета на НАТО и похити среща, която вече се провеждаше с президентите на Украйна и Грузия. Той заплаши с „тежки последици“, ако съюзниците не повишат бързо своите разходи и заплаши, че САЩ могат да „тръгнат по собствен път“, ако те не отговарят на исканията му. \r\nДокато някои лидери, включително френският президент Еманюел Макрон, заявиха че Тръмп никога не е заплашвал открито да напусне НАТО, други го интерпретираха като ясна заплаха. \r\n„Понякога туитовете са по-важни от това, което се договаря. Президентът Тръмп никога, в нито един момент, нито публично или насаме, не е заплашвал да се изтегли от НАТО“, заяви Макрон пред журналисти. \r\nСлед изблика на Тръмп, Йенс Столтенберг бързо превключи срещата към извънредна сесия единствено между съюзниците, за да обсъди въпроса за разпределянето на бремето. \r\nПо време на пресконференция по-късно, Тръмп подмина въпрос за заплахата си, заявявайки че вярва, че има правото да изтегли страната си от НАТО без одобрение от Конгреса и изтъкна, че е получил обещания за повишаване на разходите за отбрана от съюзниците. Твърдението беше набързо опровергано от други лидери, включително Макрон, които заявиха че не са променили становищата си по никакъв начин като отговор на американския президент. \r\n„Това е комюнике, което беше публикувано вчера. То е много подробно и потвърждава целта за 2 процента към 2024 година. Това е всичко“, заяви Еманюел Макрон. \r\nВ края на срещата германският канцлер Ангела Меркел, говорейки пред журналисти, не се обърна към Тръмп директно. „Имахме фундаментална дискусия с всички членове на НАТО, заради въпроса който изникна тази сутрин – какво трябва да направим, за да подобрим защитата си. Аз посочих, че Германия знае, че трябва да направим повече. Но също така заявих, че ние правим това от много години.“, заяви Меркел.  Йонислав Дочев", "date": "2018.07.12", "title": "Politico: Ударната среща на върха на Доналд Тръмп"}
{"url": "http://www.focus-news.net/news/2018/07/12/2544769/hurriyet-turtsiya-se-angazhira-kam-poveche-misii-v-nato.html", "text": "Президентът на Турция Реджеп Тайип Ердоган присъства на ключова среща на върха на НАТО в Брюксел на 11 и 12 юли, където Анкара предложи на Алианса по-голям принос към предстоящите мисии и нова командна структура, пише турският вестник  Hurriyet . \r\nОпровергавайки твърденията, че Турция се отдръпва от Алианса, асистент-генералният секретар на НАТО за публична дипломация Таджан Илдем заяви, че Анкара всъщност увеличава своя принос към Блока. \r\nТурция е предложила Алиансът да разпредели военния щаб на турската армия в Истанбул за новата наземна командна структура на НАТО, отбеляза той. Генералния щаб, който вече бе използван като мисия на НАТО, ще бъде предложен с увеличен капацитет, добави Илдем. \r\nТурция е вероятно да изпрати заместник-командир към новостартираната тренировъчна мисия на НАТО в Ирак, заедно с принос от още инструктори, поясни Таджан Илдем пред Hurriyet.  Йонислав Дочев", "date": "2018.07.12", "title": "Hurriyet: Турция се ангажира към повече мисии в НАТО"}
