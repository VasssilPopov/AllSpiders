{"url": "http://www.focus-news.net/news/2019/04/22/2649903/pazardzhik-velikdenskata-rabotilnitsa-kam-regionalniya-istoricheski-muzey-otvori-vrati.html", "text": "Великденската работилница към Регионалния исторически музей в Пазарджик отвори врати, съобщиха от пресцентъра на  РИМ-Пазарджик . Желаещи могат да посетят работилницата всеки работен ден от 10.00 до 16.00 часа в Етнографската експозиция на Регионален исторически музей – Пазарджик на ул. „Отец Паисий” № 8. Специалистите от етнографския отдел ще покажат традиционни техники и начини за украсяване на великденските яйца, разпространени в нашата област – Ракитово, Велинград, Белово. Всеки посетител е необходимо да си донесе варено яйце, пчелен восък, битова свещ и под вещото ръководство на етнографите сам ще изпише и отнесе в дома си сътвореното от собствените си ръце.", "date": "2019.04.22", "title": "Пазарджик: Великденската работилница към Регионалния исторически музей отвори врати"}
{"url": "http://www.focus-news.net/news/2019/04/22/2649904/plovdiv-piyan-shofyor-e-predizvikal-katastrofa-kray-selo-trud.html", "text": "Пиян шофьор е предизвикал катастрофа на пътя Пловдив – Карлово. Сигналът за произшествието край село Труд е получен към 20.45 часа в петък. Това съобщиха от  ОДМВР- Пловдив . На място служители от районното управление установили, че лек автомобил „Фолксваген“ блъснал отзад лек автомобил „Шкода“, който излязъл извън пътното платно. При удара няма сериозно пострадали. Първата кола управлявал 37-годишен мъж с концентрация на алкохол в кръвта над 1,5 промила. Зад волана на втория автомобил била 59-годишна жена, чиято проба с дрегер е отрицателна. Работата по случая продължава.", "date": "2019.04.22", "title": "Пловдив: Пиян шофьор е предизвикал катастрофа край село Труд"}
{"url": "http://www.focus-news.net/news/2019/04/22/2649906/kyustendil-2-000-leva-sa-sabrani-ot-blagotvoritelnoto-izdanie-na-praznika-na-zelnika-v-selo-zhabokrat.html", "text": "2 000 лева са събрани от благотворителното издание на Празника на зелника в село Жабокрът. Това съобщи за  Радио „Фокус” – Кюстендил   Милена Стоименова, председател на читалище „Съгласие” – Жабокрът. Читалището е основен организатор на проявата, която се проведе за единадесета поредна година. Събраните средства се предоставят за лечението на 20-годишния Тони Костов от Кюстендил. „Това е празник на селото, на жителите и гостите, знак за доброто, защото нашето момче се нуждае от подкрепата ни”, каза Милена Стоименова. По думите й празникът тази година е събрал над 50 участници, а представените за оценяване кулинарни изделия са продавани на гостите. Журито на празника е присъдило наградата за най-добър зелник на Елена Стоилова, а при питките на първо място е оценен Олег Манов. В категорията за най-добра баница е отличена Татяна Григорова, а при сладкишите наградата е присъдена на Лидия Стоилова. \r\nВенцеслав ИЛЧЕВ", "date": "2019.04.22", "title": "Кюстендил: 2 000 лева са събрани от благотворителното издание на Празника на зелника в село Жабокрът"}
{"url": "http://www.focus-news.net/news/2019/04/22/2649905/sport-barselona-planira-da-udalzhi-dogovora-na-arturo-vidal.html", "text": "Барселона планира да удължи договора на полузащитника Артуро Видал, съобщава  каталунското издание Sport . Новият договор с 31-годишния чилиец ще бъде до лятото на 2022 година. \r\nИнтерес към Видал има от страна на Интер. Барселона обаче не е готова да го пусне. Видал играе в отбора от лятото на 2018 година. Като част от Барселона, той спечели испанската Суперкупа. \r\nПрез настоящия сезон Видал е играл в 45 мача за Барселона и е вкарал 2 гола.", "date": "2019.04.22", "title": "Спорт: Барселона планира да удължи договора на Артуро Видал"}
{"url": "http://www.focus-news.net/news/2019/04/22/2649911/varna-chast-ot-tsentralnata-chast-na-grada-shte-bade-bez-voda-poradi-rekonstruktsiya-na-bul-saborni-na-23-april.html", "text": "Част от централната част на града ще бъде без вода на 23 април поради реконструкция на бул. „Съборни“ . Това съобщиха за  Радио „Фокус“ – Варна  от водното дружество, обслужващо областта. От 9.00 часа с нарушено водоподаване и без вода ще бъдат абонатите в карето, заключено между булевардите: „Княз Борис I“, ул. „Преслав“, „Мария Луиза“, „8-ми Приморски полк“, „Цар Освободител“. \r\nБояна АТАНАСОВА", "date": "2019.04.22", "title": "Варна: Част от централната част на града ще бъде без вода поради реконструкция на бул. „Съборни“ на 23 април"}
{"url": "http://www.focus-news.net/news/2019/04/22/2649908/plovdiv-arestuvaha-zashtitnitsite-na-parka-v-kv-karshiyaka-po-vreme-na-zalesyavaneto-mu.html", "text": "Арестуваха защитниците на парка в кв. „Кършияка“ по време на залесяването му и то точно в Световния ден на Земята - 22 април. Това съобщи за  Радио „Фокус“ – Пловдив  Асен Костов, председател на Инициативния комитет на протестиращите граждани, който е бил сред тримата арестувани днес. Те са били отведени в 3 РУ на полицията и след като са им снели обяснения, са били освободени. Причина за ареста става малка машина – багер, собственикът на който доброволно и безвъзмездно решава да помогне на съкварталците си в изкопаването на дупки за засаждане на дървета при поредната залесителна акция в парка. Самите дървета са били подарени лично от областния управител на Пловдив Здравко Димитров. Хората се борят повече от месец за запазване на зелената площ от 16 дка от застрояване. Втори ден продължава залесителната акция. В парка вече са засадени различни видове дървета и храсти, както и много цветя. „В полицията се опитаха да ни обвинят в самоуправство“, разказа Асен Костов. Според него най-вероятно полицията е била сигнализирана от собственика на терена. \"В момента подготвяме жалба за служебна проверка до министъра на вътрешните работи по случая. Нито сме уплашени, нито сме притеснени! Ще се борим за каузата до пълна победа\", каза Костов. Хората се възмущават от факта, че полицията е пристигнала бързо за залесяването, а когато бе извършена поголовната сеч на 64 дървета в парка не е реагирала така бързо, за да го предотврати.  \r\nВъпреки днешния арест протестиращите граждани смятат, че залесителните акции трябва да продължат, а парка непременно да бъде запазен като такъв за бъдещето на децата им. „Когато каузата е благородна много хора с чисти сърца няма да се страхуват да я подкрепят“, пишат хората в групата за защита на парка в социалната мрежа. Там подписката в подкрепа на каузата набъбва с всеки ден.  \r\nЦветана ТОНЧЕВА", "date": "2019.04.22", "title": "Пловдив: Арестуваха защитниците на парка в кв. „Кършияка“ по време на залесяването му"}
{"url": "http://www.focus-news.net/news/2019/04/22/2649902/tsik-siela-norma-ad-e-klasirana-na-parvo-myasto-v-obshtestvenata-porachka-za-naemane-na-ustroystvata-za-mashinno-glasuvane.html", "text": "ЦИК класира на първо място „Сиела Норма“ АД в обществената поръчка за наемане на 3 000 специализирани устройства с инсталиран софтуер за електронно машинно гласуване, както и логистично осигуряване и обслужване на специализираните устройства до секционните избирателни комисии в страната, обучение на персонал за работа с устройствата за произвеждане на избори за членове на Европейския парламент. Това става ясно от  решение на комисията . От комисията са извършили подбор на участниците, разглеждане, оценка и класиране на офертите им. Отстранен от участие в процедурата е участникът „ЛЕКС.БГ“ ЕАД, тъй като е представил оферта, в която ценовото предложение не отговаря на предварително обявените условия на поръчката. Отстранен е и участникът „Български машини за гласуване“ ЕООД, тъй като е представил оферта, в която предложението за изпълнение на поръчката с оглед техническите спецификации и изискванията на възложителя не отговаря на предварително обявените условия.", "date": "2019.04.22", "title": "ЦИК: „Сиела Норма“ АД е класирана на първо място в обществената поръчка за наемане на устройствата за машинно гласуване"}
{"url": "http://www.focus-news.net/news/2019/04/22/2649901/prof-antoaneta-hristova-politicheski-psiholog-neobhodim-e-ryazak-zavoy-v-predizbornata-kampaniya-na-gerb.html", "text": "Необходим е рязък завой в предизборната кампания на ГЕРБ. Това каза за обзорното предаване „Това е България“ на  Радио „Фокус“  политическия психолог  проф. Антоанета Христова. „ГЕРБ постави на челно място човек, който е обвързан със стила на Европа и европейския парламент, което за момента не се харесва много на избирателите. Много малко българи биха могли да харесат този стерилизиран, оптимистичен европейски стил, който е на ръба на еуфоричното говорене по тема, от която не могат  да бъдат видени ползите“, каза тя. Проф. Антоанета Христова определи като по-различимата кампания за евроизборите тази на БСП. Тя обаче е вътрешноконфликтна. Листата на ГЕРБ носи традицията на предишните европейски депутати и линията на проевропейското лого на партията. ГЕРБ търси подкрепа в СДС, докато БСП се опитва да разшири подкрепата си чрез доскорошния началник на кабинета на президента Румен Радев. Фокусът на кампанията е неблагоприятен за разбиране на европейските и всякакви политики, които ГЕРБ се опитва да извади на преден план. По отношение на предизборната кампания на ДПС – целта е изпълнена, а тя е именно да привлече българските турци. Според Христова избирателната активност може да е висока, ако се развие линията комунизъм - антикомунизъм. \r\nЦоня СЪБЧЕВА", "date": "2019.04.22", "title": "Проф. Антоанета Христова, политически психолог: Необходим е рязък завой в предизборната кампания на ГЕРБ"}
{"url": "http://www.focus-news.net/news/2019/04/22/2649909/ostaviha-v-aresta-7-litsa-ot-grupata-za-trafik-na-hora-i-prane-na-pari-vav-vidinsko.html", "text": "Оставиха в ареста 7 от задържаните за трафик на хора в Дреновец, предаде  Нова телевизия . Специализираният съд остави в ареста 7-те обвиняемите за трафик на хора с цел просия. Те бяха задържани в събота във видинското дело Дреновец. \r\nПрипомняме, че в събота 9 човека бяха задържани във видинското село Дреновец. 7 от тях се сдобиха с обвинения и така стигнаха тук до съда. Те са от една фамилия и са обвинени за организиране на трафик на хора с цел просия и пране на пари, работили  предимно в Швеция. А за да просят вербували социално слабите хора, на които обещавали, че придобитото ще разделят 50 на 50. \r\nДнес в съдебната зала бяха цитирани показания на хора, които са ходили да просят. По думите им на ден човек печелил между 30 и 100 крони, което реално са между 5 и 20 лева. В края на деня  давали спечеленото на обвиняемите, а те от своя страна им обещавали, че ще им дадат тяхната половина в България. Това обаче не се случвало и отново според показания на една от жертвите, за 2 месеца работа, получила  120 лева. \r\n„Такова, каквото е обвинението, ние заявихме, че няма доказателства, няма обосновано предположение за тези правни квалификации”, обясни адвокатът на обвиняемите Паулина Китанова.", "date": "2019.04.22", "title": "Оставиха в ареста 7 лица от групата за трафик на хора и пране на пари във Видинско"}
{"url": "http://www.focus-news.net/news/2019/04/22/2649912/yambol-art-galeriya-stoychev-praznuva-desetiya-si-rozhden-den-na-25-april.html", "text": "Арт галерия „Стойчев” в Ямбол празнува десетия си рожден ден в четвъртък, на 25 април, с великденска художествена изложба, която ще бъде открита в 18.30 часа. Това съобщиха от  галерията . Майстор-фотографът и галерист Красимир Стойчев, който преди 10 Велики четвъртъка съгради този устойчив храм на красотата, кани всички приятели и поклонници на музите да възкръснем в благодарността един към друг и да бъдем заедно.", "date": "2019.04.22", "title": "Ямбол: Арт галерия „Стойчев” празнува десетия си рожден ден на 25 април"}
{"url": "http://www.focus-news.net/news/2019/04/22/2649913/svetoslav-malinov-evrodeputat-uspehite-na-ep-sa-mnogo-i-vseki-mozhe-da-postavi-aktsenta-tam-kadeto-pozhelae.html", "text": "Успехите на ЕП са много и всеки може да постави акцента там, където пожелае. Това каза за обзорното предаване \"Това е България\" на  Радио \"Фокус\"  евродепутатът от ДСБ/ЕНП Светослав Малинов. „Проблем беше бежанската криза. Справихме се. В това отношение най-големите постижения са две. Първо – споразумението с Турция, което беше прието и мина през ЕП. Това намали натиска по суша и спасява страната ни от наплив на бежанци по сухопътната граница, за сега. Второто – пълното съгласие за това, че са необходими много повече пари за обща охрана на границите“, обясни той. Според него това е най видимият резултат от работата на ЕП. Европейският парламент е в пряка зависимост от инициативите на ЕК. ЕП няма много самостоятелна воля различна на тази от Комисията. Като друг успех Малинов спомена премахването на роуминга и слагането на край за употреба на пластмасови вещи за еднократна употреба. Според него Европа ще бъде първият континент, който ще се освободи от този глобален екологичен проблем.  \r\nЦоня СЪБЧЕВА", "date": "2019.04.22", "title": "Светослав Малинов, евродепутат: Успехите на ЕП са много и всеки може да постави акцента там, където пожелае"}
{"url": "http://www.focus-news.net/news/2019/04/22/2649592/veliko-tarnovo-s-19-sm-se-e-ponizhilo-nivoto-na-reka-dunav-pri-svishtov-za-izminaloto-denonoshtie.html", "text": "С 19 см се е понижило нивото на река Дунав при Свищов за изминалото денонощие. Това съобщиха от  Хидрометеорологична станция - Свищов . Водният стоеж на реката е 333 см, а температурата на водата - 14 градуса.  \r\nПредимно слънчево ще е и днес времето над българския участък на Дунав. По-значителни облаци ще има на изток, където е възможно да превали. Ще духа до умерен вятър от югоизток. Максималните температури ще бъдат между 16° и 19°.", "date": "2019.04.22", "title": "Велико Търново: С 19 см се е понижило нивото на река Дунав при Свищов за изминалото денонощие"}
{"url": "http://www.focus-news.net/news/2019/04/22/2649914/varna-opasna-mantinela-sazdava-predpostavki-za-ptp-po-patya-burgas-varna-v-blizost-do-asparuhoviya-most.html", "text": "Опасна мантинела създава предпоставки за ПТП по пътя Бургас – Варна в близост до Аспаруховия мост. Това съобщи слушател на  Радио „Фокус“ . Той призова шофьорите да карат с повишено внимание в участъка.", "date": "2019.04.22", "title": "Варна: Опасна мантинела създава предпоставки за ПТП по пътя Бургас – Варна в близост до Аспаруховия мост"}
{"url": "http://www.focus-news.net/news/2019/04/22/2649574/kardzhali-uchenik-ot-tsentara-za-podkrepa-na-lichnostno-razvitie-specheli-9-iya-fotografski-konkurs-po-sluchay-denya-na-zemyata.html", "text": "Ученик от Центъра за подкрепа на личностно развитие спечели с фотографията си на Дяволския мост 9-ия конкурс по случай Деня на земята. Това съобщи за   Радио Фокус   Мариана Чомпалова - Йорданова, гл. експерт в РИОСВ - Хасково. Хаджер Шевкет от Центъра за подкрепа на личностното развитие в Кърджали е класиран от тричленното жури на първо място в конкурса за фотография \"Природата на моя роден край\", който обяви инспекцията по случай Деня на земята. На второ и трето място са две ученички от Димитровград - Надежда Митева и Ива Георгиева. РИОСВ днес ще открие експозиция в Хасково, състояща се от 279 снимки, които са изпратили 166 ученици от област Кърджали и Хасково за Деня на земята. Победителите ще получат награди от организаторите по време на откриването на изложбата -  аудио слушалки с клавиатура и мишка за компютър, аксесоари за компютър и за мобилен телефон, стенни часовници, раници, книги, шапки, рекламни и информационно- образователни материали и др. Най-ефектните и впечатляващи фотографии ще бъдат отпечатани в годишния календар на РИОСВ – Хасково.  \r\nДарина ДЕЕНИЧИНА", "date": "2019.04.22", "title": "Кърджали: Ученик от Центъра за подкрепа на личностно развитие спечели 9-ия фотографски конкурс по случай Деня на земята"}
{"url": "http://www.focus-news.net/news/2019/04/22/2649910/anadolu-agency-turtsiya-osadi-reshenieto-na-sasht-da-zategne-sanktsiite-sreshtu-iran.html", "text": "Турският външен министър заяви в понеделник, че ходът на САЩ за прекратяване на освобождаването от санкции на вноса на ирански петрол няма да допринесе за регионалния мир и стабилност, предава  Anadolu Agency . \r\n\"Решението на САЩ да прекратят освобождаването от санкции на вноса на ирански петрол няма да служи на регионалния мир и стабилност, а само ще навреди на иранския народ\", заяви Мевлют Чавушоглу в публикация в социалната мрежа „Туитър“. \r\n\"Турция отхвърля едностранни санкции и натиск за това как да поддържат отношения със съседите\", добави Чавушоглу. \r\nПо-рано САЩ обявиха, че ще прекратят освобождаването от санкции на осем държави - Турция, Китай, Гърция, Индия, Италия, Япония, Южна Корея и Тайван - които внасят петрол от Иран. \r\nАдминистрацията на американския президент Доналд Тръмп отново наложи санкции върху износа на ирански петрол през ноември, след като Вашингтон се оттегли от Иранската ядрена сделка през 2015 г. между Техеран, Вашингтон и пет други държави. \r\nСлед това администрацията обяви, че ще даде 180-дневни освобождавания на осем страни, за да им помогне да се откажат от доставките на ирански петрол. \r\nВ понеделник държавният секретар на САЩ Майкъл Помпео каза, че освобождаването ще приключи до 2 май, година след едностранното оттегляне на Тръмп от Иранската ядрена сделка.  Юлиян Марков", "date": "2019.04.22", "title": "Anadolu Agency: Турция осъди решението на САЩ да затегне санкциите срещу Иран"}
{"url": "http://www.focus-news.net/news/2019/04/22/2649575/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata-na-23-april.html", "text": "„Софийска вода” временно ще прекъсне водоснабдяването в някои части на столицата на 23 април. Това съобщиха от пресцентъра на  дружеството . Във връзка с подмяна на сградно водопроводно отклонение на ул. 514 в кв. „Христо Ботев“ се налага спиране на водоподаването от 09.30 до 17.00 часа на клиентите на „Софийска вода”, живеещи в района на: ул. 511, ул. „Георги Спасов“, ул. „Мими Балканска“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. 514 №10. \r\nВъв връзка с подмяна на пожарен хидрант на ул. „Васил Левски“ в с. Мрамор се налага спиране на водоподаването от 09.30 до 15.30 часа на клиентите на „Софийска вода”, живеещи в района на: ул. „Васил Левски“ от ул. „Захари Стоянов“ до ул. „Мраморен рид“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: пред кметството. \r\nВъв връзка с монтаж на пожарен хидрант на ул. „Раковска“ в с. Балша се налага спиране на водоподаването от 09.00 до 19.00 часа на клиентите на „Софийска вода”, живеещи в района на: ул. „Средорек“, ул. „Раковска“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Средорек“ ъгъла с ул. „Раковска“. \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. \r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2019.04.22", "title": "„Софийска вода” временно ще прекъсне водоснабдяването в някои части на столицата на 23 април"}
{"url": "http://www.focus-news.net/news/2019/04/22/2649928/voa-niskata-izbiratelna-aktivnost-v-makedoniya-e-znak-ot-obshtestvoto.html", "text": "Ниската избирателна активност в Македония е знак от обществото, пише македонската редакция на радио  The Voice of America .  \r\nПоследните президентски избори исторически са с най-ниска избирателна активност, откакто се провеждат президентски избори в Македония. През 1994 г. 77,76% от регистрираните граждани в избирателния списък са използвали правото на глас, докато през 2014 г. са гласували 48,86%. На последните избори, спадът е най-големият досега, само  41,82%. За някои от експертите, които коментираха за радио VOA, ниската избирателна активност и малката разлика между двамата кандидати е ясно предупреждение за политическите елити. \r\nСпоред Александър Кържаловски, изпълнителен директор на Македонския център за международно сътрудничество, политическите партии трябва да си изяснят как практикуват политиката . Най-голямата изненада е ниската избирателна активност, въпреки че ми се струваше, че в първия кръг ще се достигне най-малко 45-50%, но прагът от 40% на втория тур ще е проблем. Но се оказа, че разочарованието на гражданите в момента е твърде голямо от всички партии. Ето защо самите партии трябва да си изяснат защо това е така и защо гражданите са решили да не излизат на тези избори, независимо от всички възможни основания, че са само президентски избори, че са направени тежки компромиси по въпроса за името с Гърция и за амнистиите. Ясно е, че всичко това се има предвид, но активността е толкова слаба, че говори като цяло за голямо недоверие в политическите партии и в самия политически процес,” каза Кържаловски. \r\nВладимир Божиновски, политически анализатор и програмен директор в Института за политически изследвания - Скопие, казва, че предишните проучвания са показвали, че разликата между двете основни партии ще бъде малка. \r\n„Затова не беше изненада, но може би разликата е дори по-малка от предвиденото, въпреки че остава в границите на статистическата грешката. Предвиждаше се разлика  от около 25 хиляди гласа, а тя се оказа около 4500. Това, което не успяхме да предвидим вероятно е защото всички очакваме много по-висока активност. И това ще бъде фактор за стимулиране на  достигането на прага за втори тур. Сега можем по-оптимистично да очакваме да преодолеем този праг.\" \r\nИ Кържаловски, и Божиновски очакват с интерес да видят какво ще се случи във втория тур на президентските избори на 5 май. \r\n\"Заради близостта на резултатите, двете партии ще искат  да спечелят избирателите и и да предизвикат по-висока активност във втория кръг, но сега е още по-трудно да се предскаже изходът. Ще бъде интересно до края. Особено внимание ще бъде отделено на това как ще действат партиите БЕСА и Алианс, които подкрепиха третия кандидат, спечелил значителен брой гласове. ДСИ, която мисля, че тихо бойкотира в първия кръг, ще се види колко поддържници ще мобилизира,” казва Кържалоски. \r\n„Според мен повечето от избирателите на Река ще останат у дома си, докато за една част от тях зависи от предложението. Интересно е, че Силяновска и Река имат много подобна програма, много сходни усилия и двамата кандидати са от опозицията. Може да се очаква, че някои от тези гласове ще отидат при Гордана Силяновска, но може би някои от тези гласове ще отидат при Стево Пендаровски. Ситуацията не е толкова проста. Най-важното е, че гласовете на Река не са достатъчни. За да се постигне прага, трябва да бъдат мобилизирани още 50 000 гласа от не-албанския лагер,\" казва Божиновски.  Юлиян Марков", "date": "2019.04.22", "title": "VOA: Ниската избирателна активност в Македония е знак от обществото"}
{"url": "http://www.focus-news.net/news/2019/04/22/2649907/fokus-makedoniya-blerim-reka-e-poharchil-nay-mnogo-pari-prez-poslednata-desetdnevka-na-kampaniyata.html", "text": "Според финансовите отчети за втората част от президентската кампания кандидатът Блерим Река е похарчил над 291 хиляди евро, което е повече от десет пъти повече от първата част от кампанията, пише македонският „Фокус“. \r\nКандидатът Стево Пендаровски от 11 април до 19 април е изразходвал 257 хиляди евро за кампанията. \r\nВъпреки това за цялата 20-дневна кампания, Пендаровски е изразходвал повече от два пъти повече от Река. Кандидатът на СДСМ има разходи в размер на 737 хиляди евро, а кандидатът на Алианса и БЕСА - 316 хиляди. \r\nФинансовият отчет на Гордана Силяновска-Давкова не е пристигнал в Комисията за борба с корупцията и се очаква по пощата.  Юлиян Марков", "date": "2019.04.22", "title": "„Фокус“ (Македония): Блерим Река е похарчил най-много пари през последната десетдневка на кампанията"}
{"url": "http://www.focus-news.net/news/2019/04/22/2649554/plovdiv-knigata-rodna-stryaha-kochmalare-s-otets-paisievo-na-stoyko-zagorchev-shte-bade-predstavena-v-karlovo.html", "text": "Книгата „Родна стряха Кочмаларе с. Отец Паисиево“ на Стойко Загорчев ще бъде представена в Карлово. Това съобщиха от пресцентъра на  Община Карлово . Събитието се организира от Общината и Исторически музей – Карлово и ще се проведе от 17.00 часа в зала „Васил Караиванов“ на Общината.", "date": "2019.04.22", "title": "Пловдив: Книгата „Родна стряха Кочмаларе с. Отец Паисиево“ на Стойко Загорчев ще бъде представена в Карлово"}
{"url": "http://www.focus-news.net/news/2019/04/22/2649476/predstoyashti-sabitiya-v-stranata-za-22-april-agentsiya-fokus.html", "text": "*** \r\nПрезидентът Румен Радев ще бъде гост на община Тунджа по повод празника на общината. В Държавният глава ще бъде посрещнат в 10.00 часа пред сградата на Община Тунджа, след което ще проведе среща с кмета Георги  Георгиев и с представители на общинското ръководство. От 10.30 часа на площада пред общината президентът Радев ще участва в тържествената програма, посветена на празника на Тунджа. От 12.00 часа в село Тенево Румен Радев ще бъде гост на празника на художествената самодейност. \r\n*** \r\nОт 13.00 часа вицепрезидентът Илияна Йотова организира дискусия „Тема: Европа“ със студенти от НБУ. Събитието ще се проведе в зала 310 (1-ви корпус, 3 етаж) на университета.  \r\n*** \r\nОт 10.00 часа в зала „Тържествена“ на Министерството на отбраната ще бъдат отворени постъпилите оферти за придобиване на многофункционален патрулен кораб за за Военноморските сили. \r\n*** \r\nОт 09.00 часа 22-ри състав на Специализирания наказателен съд ще заседава по делото срещу Васил Г., Кристиян М. и др., на които са повдигнати обвинения за образуване и ръководене на организирана престъпна група. \r\n*** \r\nОт 09.30 часа 16-и състав на Специализирания наказателен съд ще заседава по делото срещу Стефан Б., Христо А. и др., на които са повдигнати обвинения за организиране и ръководене на организирана престъпна група. \r\n*** \r\nОт 09.30 часа 4-ти състав на Специализирания наказателен съд ще заседава по делото срещу Васил В., Велизар В. и др., на които са повдигнати обвинения за изнудване. \r\n*** \r\nОт 09.30 часа КНСБ ще пусне 92 черни балона, като  по този начин ще отбележи  световния ден, посветен на безопасността и здравето на работното място, както и на паметта на трудещите се по целия свят, които са загубили живота си в следствие на трудовa злополукa или професионалнa болест – 28 април. В церемонията ще участват президентът на КНСБ Пламен Димитров, вицепрезидентът Иван Кокалов , социалният министър Бисер Петков, конфедералният секретар на КТ „Подкрепа“ Александър Загоров, ръководството на КНСБ, представители на държавни институции и водещи български компании. \r\nОт 10.00 часа в сградата на КНСБ ще се проведе пресконференция и връчване на наградите „Прометея” за постижения и добри практики в безопасността и здравето на работниците (, залата на ет.11).На пресконференцията ще бъде представена статистика за броя на трудовите инциденти, както и за проверките, които е извършила ГИТ. \r\n*** \r\nОт 10.00 часа заместник-кметът на София Дончо Барбалов ще провери стартирането на ремонтните дейности по обособеното трамвайно трасе на бул. „К. Величков“ в участъка от бул. „Акад. Иван Ев. Гешов“ до „Сливница“. \r\n*** \r\nОт 10.00 часа в зала „Партер“ на Изпълнителната агенция за насърчаване на малките и средните предприятия ще се проведе церемония по връчване на ваучера по „Ваучерна схема за предоставяне на услуги за емитиране на ценни книжа на капиталовите пазари“. \r\n*** \r\nОт 10.00 часа 12-и състав на Специализирания наказателен съд ще заседава по делото срещу Камен Б., Ивайло Б. и др., на които са повдигнати обвинения за организиране и ръководене на организирана престъпна група. \r\n*** \r\nОт 10.00 часа 19-и състав на Специализирания наказателен съд ще заседава по делото срещу Цветелин Ц., Владислав Н. и Светлин С., на които са повдигнати обвинения за образуване и ръководене на организирана престъпна група. \r\n*** \r\nОт 11.00 часа в Националния пресклуб на БТА ще се пресконференция на Камарата на архитектите в България на тема „Как обществените поръчки съсипват градската среда“. \r\n*** \r\nОт 11.00 часа на Алеята на безсмъртните (до Лятната естрада) в Борисовата градина ще се състои официалното откриване на възстановения бюст-паметник на Панчо Владигеров.  \r\n*** \r\nОт 11.00 часа в зала „Максим“ на Театър „Българска армия“ ще се състои пресконференция, на която ще бъдат оповестени номинациите за АСКЕЕР 2019. \r\n*** \r\nОт 11.30 часа водачът на листата на „БСП за България“ на предстоящите евроизбори Елена Йончева ще даде пресконференция в централата на БСП на ул. „Позитано“ 20. \r\n*** \r\nОт 11.30 часа в зала № 2 на Централна поща в София главният изпълнителен директор на „Български пощи” ЕАД Деян Дънешки и представител на Българо-туркменистанска индустриално-търговска палата ще пуснат в употреба малотиражно издание на тема: „Ахалтекински кон“ – една пощенска марка в блок и специален пощенски печат. \r\n*** \r\nОт 12.00 часа кметът на София Йорданка Фандъкова ще провери обновената сграда на Професионалната гимназия по хранително-вкусови технологии „Проф. д-р Георги Павлов“. \r\n*** \r\nОт 12.00 часа в Гранд Хотел София ще бъде представена листата с кандидати за европейски парламент на Движение „Заедно“. \r\n*** \r\nОт 12.00 часа пред сградата на лабораторния блок в Александровска болница ще бъдат пуснати балони в подкрепа на страдащите от първичните имунни дефицити. \r\n*** \r\nОт 13.00 часа учени и служители на Българската академия на науките  ще засадят 150 дървета пред сградата на Националния институт по геофизика, геодезия и география в научния комплекс на БАН на 4-ти км. \r\n*** \r\nОт 13.30 часа Софийската опера и балет и Националният дворец на културата ще дадат съвместна пресконференция във ВИП залата на Операта, посветена на подписването на Меморандума за сътрудничество между двете културни институции, както и на стартирането на съвместни инициативи. \r\n*** \r\nОт 13.30 часа 8-и състав на Специализирания наказателен съд ще заседава по делото срещу Георги И., Димитър П. и др., на които са повдигнати обвинения за образуване и ръководене на организирана престъпна група. \r\n*** \r\nОт 13.30 часа 17-и състав на Специализирания наказателен съд ще заседава по делото срещу Енчо С., Георги Д. и Божидар В., на които са повдигнати обвинения за организиране и ръководене на организирана престъпна група. \r\n*** \r\nОт 15.00 часа пред сградата на Министерството на труда и социалната политика ще се проведе протест на родители срещу приемането на „Национална стратегия за детето 2019-2030 г.“ \r\n*** \r\nОт 16.00 часа в ЦИК Инициативният комитет за издигане на Ваня Григорова за независим кандидат за евродепутат ще внесе необходимите подписи за регистрация на кандидата. На внасянето ще присъстват - д-р Боряна Холевич - председател на инициативния комитет и Ваня Григорова - кандидат за независим представител на България в ЕП. \r\n*** \r\nОт 17.00 часа народният представител от ГЕРБ – София Христо Гаджев организира приемен ден за граждани в клуба на ГЕРБ в ж.к. „Люлин“ 7, бл. 706, вх В. \r\n*** \r\nОт 18.00 часа Негово Светейшество Неофит Патриарх Български и митрополит Софийски ще отслужи „Последование на Жениха„ в митрополитската катедрала „Св. Неделя“. \r\n*** \r\nОт 18.00 часа в Американския център на Столична библиотека ще се състои среща с писателя Пламен Дойнов по случай неговия юбилей и ще бъдат представени три негови книги. \r\n*** \r\nОт 18.00 часа в пространството за съвременно изкуство „УниКредит Студио” ще бъде открита изложбата „People of Sofia“ на Вихрен Георгиев. Изложбата дава началото на шестият фестивал Фотофабрика. \r\n*** \r\nОт 18.30 часа Градската библиотека ще се проведе концерт на Пловдивско певческо дружество „Ангел Букорещлиев”. \r\n*** \r\nОт 16.30 часа в кандидатът за евродепутат от „БСП за България“ Деница Златева ще се срещне с обществеността в зала „Патронаж“. \r\n***    \r\nОт 09.30 часа в зала „22 септември“ Общински съвет-Благоевград ще проведе редовното си месечно заседание.  \r\n***    \r\nОт 11.00 часа във фоайето на общината ще бъде открита Великденска работилница.  \r\n***    \r\nОт 12.00 часа, в зала 5 в сградата на Община Благоевград, ще се проведе встъпителна пресконференция по проект „LYSIS - съвместни действия за разработването и прилагането на нови технологии за оптимално управление на водните ресурси в градската среда“.  \r\n*** \r\nОт 11.00 часа в Университетския център „Бачиново“ ще се проведе Ден на химията, с който ще бъде отбелязана 150-годишнината от създаването на Периодичната таблица и 185 години от рождението на създателя й Дмитрий Менделеев. \r\n*** \r\nОт 11.00 часа в сградата на Община Благоевград ще отвори врати Великденска работилница. \r\n*** \r\nОт 12.00 часа в зала 5 в сградата на Община Благоевград ще се проведе встъпителна пресконференция по проект „LYSIS - съвместни действия за разработването и прилагането на нови технологии за оптимално управление на водните ресурси в градската среда“, финансиран по Програмата за трансгранично сътрудничество ИНТЕРРЕГ V-A „Гърция – България“ 2014 - 2020г. \r\n*** \r\nОт 08.00 часа Основно училище „Васил Априлов“ ще отбележи 60 години от създаването си с поредица от празнични събития. От 18.00 часа юбилеят ще бъде отбелязан с тържествен концерт в залата на Държавна опера – Бургас. \r\n*** \r\nОт 16.00 часа в залата на Народно читалище „Христо Ботев 1937“ в кв. „Победа“ ще бъдат наградени победителите в регионалния конкурс „Водата и Земята“. \r\n*** \r\nОт 15.00 часа в клуба на ПП ГЕРБ на ул. „Г. Бенковски” №1 народният представител от ПП ГЕРБ Таня Петрова ще приема граждани. \r\n*** \r\nОт 17.00 часа в актовата зала на 7 СУ „Найден Геров“ във Варна народният представител от ПП ГЕРБ Таня Петрова ще бъде гост на събитието, на което 32 учители от Варна и региона ще получат официално сертификати за обучението им по програмата Google Certified Educator. \r\n*** \r\nОт 16.00 часа пред сградата на Община Варна ще се проведе протест на родители срещу приемането на „Национална стратегия за детето 2019-2030 г.“ \r\n*** \r\nОт 17.30 часа на Основна сцена  на  Драматичен театър „Стоян Бъчваров“ ще се проведе среща с екипа на „Любовта никога не умира“ от Уебър - първа постановка в България, чиято предпремиера ще бъде на XX Великденски музикален фестивал. \r\n*** \r\nОт 19.00 часа в Зала 1 на Фестивалния комплекс ще започне първият концерт на легендарния цигулар Роби Лакатош в България. \r\n***  \r\nОт 11.00 часа в двора на ДГ „Пролет“ ще се състои церемония по официално откриване на обновената ДГ „Пролет“ по проект „Развитие на модерна образователна инфраструктура в град Велико Търново”.  \r\n*** \r\nОт 18.00 часа в Регионалния пресклуб на БТА евродепутат от „БСП за България“ проф. Мариела Модева ще участва в дискусия на тема „Бъдещето на България и Европа“. \r\n*** \r\nОт 10.00 часа в НЧ „Градина-Върбица 1894“ ще се проведе литературно четене, посветено на седмица на детската книга и изкуства за деца „Магията на детските книжки“. \r\n*** \r\nОт 11.00 часа в Общинската библиотека ще се проведе лекция на Атанас Коев на тема „Владимир Русалиев - писател и публицист“ по повод 120 години от рождението му. В библиотеката ще бъде представено и третото издание на книгата на Матей Преображенски „Защита на православието и филма „Матей Преображенски – съвременникът“.  \r\n*** \r\nОт 16.00 часа в Младежки дом ще се проведе инициативата „Най-дългата рисунка“, посветена на Деня на Земята.  \r\n*** \r\nОт 15.30 часа кандидатите за евродепутати от „БСП за България“ Петър Витанов и Иван Кръстев ще се срещнат с младежи в клуба на БСП в града. \r\n*** \r\nОт 14.00 часа кандидатът за евродепутат от „БСП за България“ Крум Дончев ще се срещне с жители в залата на общинския съвет. \r\n*** \r\nОт 11.00 часа зам.-министърът на труда и социалната политика Зорница Русинова и кметът на община Димитровград Иво Димов ще открият Дните на социалните услуги. \r\n*** \r\nОт 13.00 часа зам.-министърът на труда и социалната политика Зорница Русинова и кметът на община Димитровград Иво Димов ще участват в кръгла маса на тема „Деинстуционализацията на деца - Мисията е възможна“ в зала „Гросето“.  \r\n*** \r\nОт 14.30 часа зам.-министърът на труда и социалната политика Зорница Русинова и кметът на община Димитровград Иво Димов ще открият спортна площадка в двора на Дневния център за деца с увреждания и ще изработят Великденска украса с децата от социалната услуга.  \r\n*** \r\nОт 11.00 часа при изхода на град Добрич на път II-29 в посока Варна ще бъде открит рехабилитираният 14-километров участък от път II-29 Добрич – Кардам. \r\n*** \r\nОт 18.30 часа в Концертна зала „Добрич“ ще се състои концерт от поредицата „Великденски цикъл Класика“. \r\n*** \r\nОт 14.00 часа кандидатът за евродепутат от „БСП за България“ Велизар Енчев ще се срещне с жители в залата на читалището в селото.  \r\n*** \r\nОт 15.00 часа в НЧ „Христо Козлев-1883“ ще бъде представена – изложба и презентация от ОУ „Св. Св. Кирил и Методий на тема „Да опазим земята“. \r\n*** \r\n  От 17.00 часа в зала „Васил Караиванов“ на Община Карлово ще бъде представена книгата „Родна стряха Кочмаларе с. Отец Паисиево“ на Стойко Загорчев. \r\n*** \r\nОт 17.00 часа кандидатът за евродепутат от „БСП за България“ Велизар Енчев ще се срещне с жители в читалището. \r\n*** \r\nОт 14.00 часа ученици ще почистят  парка и трибуните покрай Струма. \r\n*** \r\nОт 13.00 часа пред Катедрален храм „Св. Георги“ и от 14.00 часа пред Централната джамия \r\nомбудсманът Мая Манолова ще дари 500 пакета с хранителни продукти на социално слаби и възрастни хора. \r\n*** \r\nОт 11.00 часа в Регионалния пресклуб на БТА ще се състои пресконференция на  \r\nСтефан Тафров - водещият кандидат на „Да, България“ в общата листа на Демократична България във връзка с предстоящите избори за Европейски парламент. \r\n*** \r\nОт 11.00 часа сградата на община Ловеч ще тръгне шествие, с което учениците от Ловеч ще се  \r\nвключат в кампанията на шведската екоактивистка на Грета Тунберг ,,Петъци за бъдеще”, , при които ученици пропускат занятия и излизат по улиците, за да настояват политиците да предприемат по-строги политики за климата. \r\n*** \r\nОт 13.00 часа в залата на Общинския съвет ще се проведе пресконференция с кмета на Община Ловеч Корнелия Маринова и представителите на културните институции в града. \r\n*** \r\nОт 14.00 часа в Спортна зала – Ловеч ще се състои тегленето на състезателите и техническата конференция преди Отборното общинско първенство по борба. \r\n*** \r\nОт 14.00 часа кандидатът за евродепутат от „БСП за България“ Деница Златева ще се срещне с граждани в залата на кметството. \r\n*** \r\nОт 10.00 часа в Регионалния исторически музей ще отвори врати Великденска работилница. \r\n*** \r\nОт 10.00 часа в парковото пространство пред Кметство „Изток“ ще се състои празнична проява, посветена на Световния ден на земята, в партньорство с училища и детски градини. \r\n*** \r\nОт 10.30 часа пред НЧ „Пробуда - 1935 г.” в кв. „Бела вода“ ще се проведе инициатива по засаждане на цветя от децата в квартала. \r\n*** \r\nОт 13.00 часа в НЧ „Искра – 1960 г.” в кв. „Изток” ще се проведе боядисване на Великденски яйца. \r\n*** \r\nОт 19.00 часа в Театрален салон „Георги Русев“ ще се проведе Великденски концерт на танцов ансамбъл „Зора“. \r\n*** \r\nОт 16.30 часа Библиотеката при НЧ „Развитие –  1873” организира среща с писателката Магдалена Манчева в детски център „Гъбарко“. \r\n*** \r\nОт 16.00 часа в Регионалния пресклуб на БТА ще се проведе пресконференция на СДС с участието на Румен Христов и Александър Йорданов - кандидат за евродепутат в листата на ГЕРБ-СДС.  Темата е за вътрешната политика и за предстоящи избори за депутати в Европейския парламент . \r\n*** \r\nОт 9.30 часа, 10 зала Окръжният съд ще гледа делото срещу Костадин И., Иван С., Тихомир М., Борислав Т. и Сергей Д. Иван С. обвинени за нарушаване на правилата за движение при управление на моторно превозно средство, при което е настъпила смърт и деецът е избягал от местопроизшествието – престъпление по чл. 343 ал. 3 от НК. \r\n*** \r\nОт 10.30 часа кандидатите за евродепутати от „БСП за България“ Валери Жаблянов и Тодор Стоилов ще се срещнат с граждани в Градския съвет на БСП. \r\n*** \r\nОт 11.00 часа в Регионалния  пресклуб на БТА ще се проведе пресконференция на ПП АБВ за политическата обстановка в страната и региона.  \r\n*** \r\nОт 14.00 часа, 2 зала Окръжният съд ще гледа делото срещу Евгени Н., молдовски гражданин, студент, от република Украйна, обвинен в това, че чрез унищожаване на прегради, здраво направени за защита на имот – банкови АТМ терминални устройства /банкомати/, с използване на МПС и по специален начин – предизвикване на обемен взрив чрез възпламеняване на горивно-кислородна смес, е направил опит да отнеме и е отнел 292 880 лв. \r\n*** \r\nОт 18.00 часа кандидатите за евродепутати от „БСП за България“ Тодор Стоилов и Момчил Неков ще проведат открита среща на тема „Европейският проект - смисъл и перспективи“ в \r\nГрадския съвет на БСП в град Пловдив.  \r\n*** \r\nОт 18.00 часа във фоайето на втория етаж на „Дом на културата Борис Христов“ в Пловдив ще бъде открита изложбата „140 години от Учредителното събрание и приемането на Търновската конституция“. \r\n*** \r\nОт 17.00 часа кандидатът за евродепутат от „БСП за България“ Крум Дончев ще се срещне  с обществеността в залата на Древния център. \r\n*** \r\nОт 10.00 часа в зала „Свети Георги“ на Областна администрация Русе ще се проведе регионална среща, целяща информиране и представяне на възможностите на малките хора и съответно тяхната роля в обществото. \r\n*** \r\nОт 14.00 часа в Историческия музей ще бъде открита документалната изложба „Безпределният космос на човешкия ум“, посветена на живота и работата на проф. Виден Табаков. \r\n*** \r\nОт 13.00 часа кандидатите за евродепутати от „БСП за България“ Валери Жаблянов и Тодор Стоилов ще се срещнат с представители на местната власт и обществеността.  \r\n*** \r\nОт 17.30 часа кандидатите за евродепутати от „БСП за България“ Петър Витанов и Иван Кръстев ще се срещнат с обществеността в кафе „Елеганса“. \r\n*** \r\nОт 09.30 часа общинските съветници от ПП ГЕРБ Димитър Батаков и Живко Минчев ще се срещнат с граждани.  \r\n*** \r\nОт 17.30 часа в зала „Галерия +“ в комплекс „Национал“ ще се проведе среща-разговор с народните представители от ПГ „БСП за България“ Елена Йончева, Таско Ерменков и Кольо Милев на тема: „Проблеми в развитието на община Сливен и възможности за решаването им“.  \r\n*** \r\nОт 10.30 часа в зала „Ротари” на хотел „Кипарис алфа“ ще се проведе пресконференция на EVN България. \r\n*** \r\nОт 15.00 часа Административният съд в Смолян отваря врати за граждани, медии и институции в рамките на информационната кампания „Ден на отворените врати“. \r\n*** \r\nОт 08.00 часа Старозагорския митрополит Киприан ще отслужи св. Преждеосвещенна литургия в храм „Св. Троица”. \r\n*** \r\nОт 12.00 часа в Регионалния пресклуб на БТА ще се проведе пресконференция на Община Мъглиж и Сдружение „Творецъ“. \r\n*** \r\nОт 12.30 часа във фоайето на община Стара Загора ще бъде дадено началото на кампанията в подкрепа на Община Париж, по която ще се набират средства за възстановяването на историческата катедрала Нотр Дам. \r\n*** \r\nОт 13.00 часа в Регионалния пресклуб на БТА ще се проведе пресконференция на адвокат Недко Ганев на тема: Доклад на временната комисия за състоянието на общинските жилища в Община Стара Загора. \r\n*** \r\nОт 13.00 часа в зала „П. Р. Славейков“ на Община Стара Загора ще бъдат представени разработки на идеи и визия за урбанистично устойчиво развитие на Стара Загора на френски студенти специалност „Архитектура“. \r\n*** \r\nОт 15.30 часа в Младежки дом ще се проведе конкурс „Забавна наука“. \r\n*** \r\nОт 17.00 часа в Регионална библиотека „Захарий Княжески“ ще се състои награждаването на участниците в литературния конкурс „Когато думите се провалят, говори музиката“. \r\n*** \r\nОт 18.00 часа в зала „Байер“ ще се проведе лекция на доц. Крикор Касапян на тема „Артистичната студия и как да стигнем до нея“. \r\n*** \r\nОт 18.00 часа пред  Регионалната дирекция за социално подпомагане ще се проведе протест на родители срещу приемането на „Национална стратегия за детето 2019-2030 г.“ \r\n*** \r\nОт 19.00 часа във фоайето на Оперния театър ще се проведе концерт на  Мариан Божидаров (кларинет). \r\n*** \r\nОт 19.00 часа в Старозагорския митрополит Киприан ще отслужи последование на Жениха в храм „Св. Николай”. \r\n*** \r\nОт 08.00 часа в Отделението по трансфузионна хематология ще се проведе Великденска кръводарителска акция. \r\n*** \r\nОт 20.00 часа кандидатите за евродепутати от „БСП за България“ Петър Витанов и Иван Кръстев ще се срещнат с жители на Хаджидимово и Гърмен в сградата на общинската администрация в гр. Хаджидимово. \r\n*** \r\nОт 15.00 часа в залата на РИОСВ-Хасково ще бъде открита фотоизложба, на която ще бъдат представени изпратените творби в ученическия конкурс „Природата на моя роден край” по повод Световния ден на водата - 22 март, и Международния ден на Земята - 22 април. На събитието ще бъдат наградени и победителите в конкурса. \r\n*** \r\nОт 16.00 часа кандидатът за евродепутат от „БСП за България“ Момчил Неков ще се срещне с представители на работещите във фирма „Натура фит“. \r\n*** \r\nОт 11.00 часа в парка при Община Шумен ще се състои Еко фиеста по повод Световния Ден на Земята - 22 април.  \r\n*** \r\nОт 13.30 часа в СУ „Трайко Симеонов” ще се проведе общинският етап на Националната викторина по безопасност на движението „Да запазим децата на пътя”.  \r\n*** \r\nОт 18.00 часа в Регионална библиотека „Стилиян Чилингиров“ водачът на листата на „Демократична България“ Радан Кънев ще се срещне с Демократичната общност в град Шумен.", "date": "2019.04.22", "title": "Предстоящи събития в страната за 22 април (Агенция „Фокус“)"}
{"url": "http://www.focus-news.net/news/2019/04/22/2649915/moskovskiy-komsomolets-neizvestniyat-zelenski-glavnite-vaprosi-kam-noviya-prezident-na-ukrayna.html", "text": "Кои са главните въпроси, свързани с новоизбрания президент на Украйна Владимир Зеленски, коментира вестник  „Московский Комсомолец“  в материал представен без редакторска намеса. \r\nИзборите в Украйна приключиха. Гласовете са преброени и победителят е ясен. От това обаче възникнаха само въпроси. Нещо повече, цялото бъдеще на украинската политика и украинската държава се превърна в един голям и сложен въпрос. Владимир Зеленски спечели - „стъпка и унищожи”  Петро Порошенко, получавайки на най-мощната подкрепа на избирателите в историята на независимата Украйна. \r\nСрещу кого и срещу какво гласуваха тези хора е разбираемо. Но за какво точно дадоха своите гласове? Изглежда, че сега никой не знае, включително и украинските избиратели. \r\nПо време на предизборната кампания Зеленски успя да замени политиката с едно голямо и радостно шоу и напълно да избегне конкретиката. В резултат на това кандидатът Зеленски се превърна в огледало, в което всеки видя отговорите си на критичните въпроси за бъдещето на Украйна и нейните отношения с Русия. \r\nЕстествено, президентът Зеленски няма да се откаже от политиката в стила на шоубизнеса: всеки от нас предпочита да прави първо това, което обича и което му се отдава. Но за да бъдат удовлетворени от всички \"огледало\" на президента Зеленски няма да свърши работа. Същността на работата на държавния глава е да взема конкретни решения, които по дефиниция не могат да задоволят всички. \r\nПрезидентът на Украйна е длъжен да направи избор - не между доброто и отличното, а между опции, всяка от които има ясно изразена отрицателна страна. \r\nЩе се превие ли на половина победителят на украинските президентски избори, като разбере, че правенето на политическо шоу е само един от многото компоненти на работата на лидера на страната - особено толкова сложна страна като Украйна? \r\nВ ръцете на Зеленски сега има фантастичен размер на политически капитал под формата на мандат за доверие от почти три четвърти от украинските граждани, които взеха участие в изборите. Но дали следващият президент ще може компетентно да се справи с това политическо съкровище? Няма ли да изтече през пръстите му като златен пясък? \r\nОще на следващата сутрин след президентските избори може да се забележи: Зеленски започна бързо да се лишава от свободата на маневриране, да обгръща ръцете и краката си. Настоящият президент Петро Порошенко и председателят на Върховната Рада Андрей Парубий удвоиха усилията си с оглед бързото приемане на нов закон за държавния език, предвиждащ пълна украинизация. Една от причините за политическата експлозия в югоизточната част на Украйна преди пет години беше приемането от Киевския парламент на мерки, които открито дискриминират руско-говорящите региони на Украйна. \r\nОт гледна точка на интересите на Украйна като държава, която се опитва да предотврати по-нататъшния колапс на своето единство, новият закон за езика е провокативен и контрапродуктивен. Но ако погледнете от гледна точка на привържениците на идеологическата чистота на украинската държавност в най-екстремистката и русофобската версия, тогава говорим за напълно оправдана политическа маневра. \r\nСложният капан е насочен към разпространяването на много неясни обещания, включително и в Югоизточна Украйна от Зеленски, който ще му бъде много трудно да избегне. Дали избраният президент на Украйна разбира, че неговите приятели и врагове (в контекста на украинската политика не винаги е лесно да се различат един от друг) не му оставят време да се оглежда и ослушва? Засега няма отговор на този въпрос , както и на фундаменталния въпрос - кой е господин Зеленски? \r\nСега всеки прави аналогия с друг „нетипичен президент” - Доналд Тръмп. Сравняването на двамата политици не е съвсем правилно. Както е видно от различните книги на авторитетни автори, Тръмп не е искал и не е планирал да стане президент на Съединените щати. \"Борбата\" за президентството беше за него един вид забавление, усъвършенствана шега, начин за увеличаване на собствената му осведоменост. \r\nВ случая на Зеленски не може да има неочаквана победа: той дълго време бе лидер в президентската надпревара. Но според степента на тяхната неподготвеност за реалното управление на страната, украинският победител наистина е сравним с американския си колега. Това поражда цяла поредица от нови въпроси, без отговори, особено за тези, които не разбират същността на случилото се в Украйна. \r\nВ ръцете на Владимир Зеленски скоро ще се появи власт - или по-точно формалните атрибути на властта. Какво възнамерява да прави с цялата \"власт\"? Дали неговата роля ще подхожда на публичното лице на новия режим, или е решен не само да царува, но и да управлява? \r\nАко е първото, тогава кой ще бъде скрит зад този екран? Ако е второто, тогава с чия помощ, как и за кого той възнамерява да управлява? Кои са основните цели и задачи на президента Зеленски - освен запазването на властта, разбира се? \r\nСъставът на бъдещия екип на президента Зеленски частично вече е публичен. Но той е обявен предимно за рекламни цели. Според някои този комик и политически новак няма свой собствен подготвен екип, а дълъг списък от съветници и все още абсолютно нищо конкретно. \r\nЗа да се оцени бъдещият украински лидер, не е необходимо да се знае пълният персонал на неговата администрация - чак до последната “клетка”. Но за такава оценка е абсолютно необходимо да се знае съставът на неговия вътрешен кръг: кого всъщност слуша той  и кой е се намира в списъка само за украса? Коя е дясната му ръка и политически идеолог? Каква е същността на отношенията му с украинските олигарси и реалната му база за подкрепа в украинските структури на властта? \r\nДали Зеленски е в състояние да управлява изобщо нещо, или неговата граница на способност е само да води успешни дебати? Докато не получим отговори на тези и други въпроси, няма да можем да разберем как ще изглеждат отношенията между Москва и Киев при новия президент на Украйна. \r\nЗасега Зеленски си е поставил реалистична минимална цел в тази област: да осигури освобождаването на украинските моряци, участвали в провокацията в Керченския залив, организирана от Порошенко миналата година. \r\nПо принцип Москва може да предприеме подобна стъпка. Но Кремъл трябва да има добра причина за това. Желанието да се направи удоволствие на новия президент на Украйна не е задължително. Аванси в отношенията към Зеленски не задължително да има. Авансите към Тръмп, ако някой забравя, не донесе никаква полза на Москва. Дмитрий Песков заяви, че Москва възнамерява да \"съди само по конкретните дела\" за новия лидер. Предпазлива позиция - но, очевидно, единствено вярна в настоящата ситуация.  Юлиян Марков", "date": "2019.04.22", "title": "„Московский Комсомолец“: Неизвестният Зеленски – главните въпроси към новия президент на Украйна"}
{"url": "http://www.focus-news.net/news/2019/04/22/2649477/pregled-na-nyakoi-ot-osnovnite-temi-v-svetovniya-pechat-agentsiya-fokus.html", "text": "Година и половина преди следващите президентски избори в САЩ, Демократическата партия сякаш бе приела линията на подготовка за предотвратяване на преизбирането на Доналд Тръмп, дистанцирайки се от идеята за задействане на процедура по импийчмънт срещу него.Но „проклетите\" подробности, открити в разследването на специалния прокурор Робърт Мюлер за предполагаемата намеса на Русия в гласуването от 2016 г., съживиха разговорите за импийчмънт на Доналд Тръмп, коментират в редакцията на  USA Today , най-тиражираният вестник в страната.  \r\n„Може да стигнем до това, а може и да не\", подчерта демократът от Ню Йорк Джералд Надлер, председателстващ съдебната комисия, която ще започне процедура за импийчмънт, ако бъде взето съответното решение.  \r\nРепубликанците, които имат мнозинство в Сената, се противопоставиха категорично на подобни действия. Каквото и решение да бъде взето в доминираната от демократите Камара на представителите на САЩ, Сенатът ще се нуждае от две трети от гласовете, за да спре процеса.  \r\nДокладът на Мюлер с обем от 448 страници съдържа подробна информация за многобройни контакти между русмнаци и съмишленици на Тръмп по време на кампанията му за президентските избори през 2016 г. Но в документа се подчертава, че разследването не е открило доказателства за престъпен заговор. Докладът също така документира поредица от действия на Тръмп, с които се проваля разследването на специалния прокурор, въпреки че не се стига до заключение дали умишлено е целял да възпрепятства правосъдието. „Усилията на президента да повлияе на разследването бяха предимно неуспешни, но това до голяма степен се дължи на факта, че хората, които го заобикалят, са отказали да изпълняват заповеди или да приемат неговите искания\", се казва в доклада. \r\nСенатор Елизабет Уорън стана първата, която призова за незабавно стартиране на процедура за отстраняването на Тръмп от власт. Това се случи в последния работен ден на седмицата.  \r\n„Сериозността на това неправомерно поведение изисква избраните длъжностни лица от двете партии страни да загърбят съображенията си и да изпълняват своите конституционни задължения. Това означава, че трябва да започне процедура за импийчмънт срещу президента на САЩ\", написа демократът от щата Масачузетс в социалната мрежа „Туитър“. Отзвукът от думите й продължи и през уикенда и по всичко личи, че ще темата ще бъде актуална и в следващите дни. \r\n***  САЩ решиха да квалифицират Ислямския революционен гвардейски корпус на Иран като чуждестранна терористична организация съгласно член 219 от Закона за имиграцията и гражданството. Това е важна стъпка към ефективно противодействие на системното използване на тероризма от Техеран като средство за държавно управление. Това е също добре дошла новина за иранския народ, чиито 40-годишни усилия за осъществяване на промяната са потискани от гвардията, коментират в редакцията на американското издание  Washington Examiner   в статия, посветена на решението, което Вашингтон обяви по-рано този месец.  \r\nГвардията определено отговаря на трите критерия съгласно положенията в закона за обозначението на тероризма: „чуждестранна“ организация, която „участва в тероризъм или терористична дейност или запазва способността и намерението си да се занимава с тероризъм или терористична дейност“, и „заплашва американските граждани или националната сигурност на САЩ“, подчертава изданието. \r\nКорпусът на ислямската революционна гвардия дори не включва думата „Иран“ в името си. Не разпознава граници. Тя се определя по-скоро като „пазител“ на „ислямската революция“, отговаря само на върховния лидер и действа независимо от редовните военни части. Тя е основен апарат за репресиите, основен двигател на войната и износа на тероризъм и ръководител на иранските ядрени оръжия и ракетни проекти. Гвардията също така контролира лъвския пай от иранската икономика. \r\nОт гледна точка на иранския народ, определянето на гвардията като терористична организация е оправдано, съществено и дългоочаквано. Мериам Ражави, новоизбраният председател на Националния съвет за съпротива на Иран, определи решението на Вашингтон като „дългогодишен и праведен стремеж на иранската съпротива, наложително за сигурността, мира и стабилността в Близкия изток, неотложната необходимост и необходима стъпка за прекратяване на войната и тероризма в целия регион и по света\". \r\nРеакцията на Техеран е показателна. Независимо от обичайната хипотеза и биенето в гърдите, теокрацията и нейните пазители осъзнават, че от този момент нататък те ще имат драстично по-малко възможности да организират терористични операции и да действат безнаказано. \r\nУрокът от четирите десетилетия е, че иранската върхушка реагира, само когато към нея се обърнат от позицията на по-силния. Те отстъпват само когато са изправени пред твърдост, твърди американското издание.  \r\nКласифицирането на гвардията като чуждестранна терористична организация дава на американските служители допълнителен инструмент за преследване на американци, които помагат на иранския режим. То поставя Техеран в отбранителна позиция, деморализира гвардията и нейните членове. То също така ще ще пресуши ресурсите, използвани за обучение и финансиране на милиции.  \r\nРешението също така трябва да повиши морала на иранците, които ненавиждат гвардията заради потискането и ограбването на населението. \r\nИ накрая, определянето ще убеди европейските компании да премислят, преди да направят каквато и да било сделка или да инвестират в Иран, знаейки, че гвардията контролира над половината от икономиката на близкоизточната страна.  \r\nСледващата стъпка е да се идентифицират всички филиали на гвардията и да им се наложат санкции. Обозначението като чуждестранната терористична организация нанася тежък удар по терористичния апарат на режима. Терористите на Техеран и тези, които им помагат, най-накрая ще бъдат принудени да платят цената за действията си. \r\n***  Управляващата в Турция „Партия на справедливостта и развитието“ (ПСР) представи нова петиция, включваща списък на „недопустимите“ избиратели, с цел да постигне отмяна на резултатите от изборите на 31 март и да осигури провеждането на ново гласуване за кметския пост в Истанбул, съобщава вестник  Hurriyet . \r\nЗаместник-председателят на ПСР Али Ихсан Явуз поясни, че в избирателните списъци са открити имената на 14 712 гласоподаватели, които са били уволнени от държавни постове с президентски указ. Явуз заяви, че ПСР е внесла пред Върховния избирателен съвет (ВИС) петиция със списъка на избирателите като приложение към жалбата, подадена на 16 април. \r\nХиляди държавни служители освободени от длъжност с правителствени постановления за предполагаемите им връзки с терористични групировки по време на срока на действие на извънредното положение, въведено в страната след неуспешния опит за преврат от 15 юли 2016 г. \r\nВИС отказа да даде мандати на уволнени държавни служители, които бяха избрани за кметове след гласуването на 31 март, с аргумента, че нямат право да заемат обществена длъжност.  \r\nМилиони турски избиратели гласуваха на национално ниво на 31 март в местните избори, за да изберат кметовете, членовете на общинските съвети и други служители за следващите пет години. \r\nЕкрем Имамоглу от главната опозиционна Републиканска народна партия (РНП) официално встъпи в длъжност като кмет на Истанбул 17 дни след гласуването. Дотогава траеше преброяване на гласовете. Официалните резултати обаче все още са уязвими пред правосъдието. Очаква се „правната сага“ да приключи през следващата седмица. \r\n***  Официален представител на партията „Фатах“ разкри, че някои арабски държави упражняват „огромен натиск\" върху палестинците да приемат мирния план на държавния глава на САЩ Донлад Тръмп, известен още като „сделката на века\", отбелязва израелският вестник  The Jerusalem Post . \r\nВодеща в кампанията е Саудитска Арабия, която полага сериозни усилия, за да принуди палестинците да реагират положително на плана на Тръмп, който предстои да бъде представен публично.  \r\n„Някои арабски страни, особено Саудитска Арабия, Египет и Обединените арабски емирства, са много заинтересовани от сделката на века. Те използват всички средства, включително политическо и финансово изнудване, за да принудят палестинците да приемат споразумението, независимо от опасностите, които то създава за палестинската кауза\", коментира представителят на „Фатах“, пожелал анонимност. Палестинското ръководство, увери още официалният представител, няма да се подчини на какъвто и да било натиск – независимо дали е от арабска държава, от САЩ или Израел.  \r\nМеждувременно президентът на Палестинската автономия Махмуд Абас заяви, че американската администрация няма какво да предложи на палестинците след всички решения, които е взела от декември 2017 г. насам, включително признаването на Ерусалим за столица на Израел, прехвърлянето на американското посолство от Тел Авив в Йерусалим и спирането на финансовата помощ на САЩ за палестинците. \r\nАбас намекна, че палестинците са близо до взимането на „ключове решения\" вследствие на политиките и мерките, предприети от Израел и американската администрация. По-рано местните власти призоваха за „преразглеждане“ на отношенията с Израел, оттегляне на палестинското признаване на Израел и прекратяване на всички споразумения между двете страни. \r\nОбръщайки се към извънредно заседание на външните министри на Арабската лига в Кайро, Абас каза, че предстоящият план за мир на Близкия изток на президента на САЩ Доналд Тръмп „няма какво да ни предложи“. След това той допълни: „Има нещо, което да ни предложи, което би ни направило щастливи? Те взеха Ерусалим и окупираните територии, отмениха [правата на] бежанците и узакониха незаконните селища. Те искат да ни заблудят. Нямат нищо, което да ни предложат. Дори ако искат да предложат нещо, ще бъде по-лошо от всичко друго“. \r\nАбас призова арабите да предоставят финансова и политическа подкрепа на палестинците. „Изправени сме пред трудни предизвикателства\", призна президентът на Палестинската автономия. \r\nВ светлината на политиката на американската администрация, каза Абас, палестинците ще трябва да вземат „подходящи\" решения. „Не можем да чуем, че Светият град на Ерусалим е предаден на Израел. След това престъпление какво можем да очакваме?“, продължи с изявлението си палестинският лидер, като припомни, че Рамала не е съгласна и с неотдавнашното решение на Тръмп да признае израелския суверенитет над Голанските възвишения.", "date": "2019.04.22", "title": "Преглед на някои от основните теми в световния печат ( Агенция „Фокус“ )"}
{"url": "http://www.focus-news.net/news/2019/04/22/2649479/veliko-tarnovo-uchenitsi-ot-svishtov-se-predstaviha-dostoyno-v-konkursa-ot-zemyata-kam-zvezdite.html", "text": ". Трима ученици от Свищов се включиха в конкурса „От Земята към звездите“, организиран от Община Варна,  Народна астрономическа обсерватория и планетариум „Николай Коперник“ и Регионална библиотека „Пенчо Славейков“, съобщават от  СУ „Николай Катранов“.  Над 450 деца и младежи участваха в конкурса, като представиха есета, рисунки или постери, посветени на 40-та годишнина на полета на първия български космонавт Георги Иванов. Учениците от Свищов Стелиана Атанасова Димитрова от VII в клас, Венелин Бориславов Христов от VI а клас и Константин Петров Тодоров от VI в клас, твориха с голямо желание и богато въображение, представяйки рисунки и постер. За своята работа шестокласникът Константин Тодоров е отличен с Поощрителна награда в раздел „Постери“.", "date": "2019.04.22", "title": "Велико Търново: Ученици от Свищов се представиха достойно в конкурса „От Земята към звездите“"}
{"url": "http://www.focus-news.net/news/2019/04/22/2649480/shumen-nad-200-paketa-s-trayni-hrani-sabra-parviyat-etap-na-kupi-i-spodeli.html", "text": "Над 200 пакета с трайни храни събра първият етап от благотворителната акция „Купи и сподели“ в Шумен и Варна. Това съобщиха от офиса на  Обществения посредник на Община Шумен.  В инициативата, част от четвъртото издание на традиционната кампания на омбудсмана на Република България Мая Манолова „Великден за всеки – дари празник на баба и дядо“, активно се включиха деца и родители от Организацията на българските скаути. В края на миналата седмица децата скаути насочваха  гражданите, желаещи да се включат с дарение в акцията, като за броени часове препълниха брандираните с логото на кампанията колички. От името на организаторите общественият посредник на Шумен Иван Капралов благодари на всички дарители и доброволци в кампанията. Той  подчерта, че благодарение на събраните хранителни продукти ще бъдат подпомогнати различни социални групи. В офиса на обществения посредник е изготвен списък на нуждаещи се хора, които са търсили подкрепата на омбудсмана по други поводи. Част от събраните дарения ще бъдат предоставени и на Съюза на ветераните от войните, а друга част по традиция се насочват към Съюза на пенсионерите. Очаква се втората акция на Организацията на Българските скаути да даде нов тласък на „Купи и сподели“ в Шумен и Варна в края на седмицата. В кампанията на омбудсмана на Република България Мая Манолова „Великден за всеки – дари празник на баба и дядо“ се включват и жителите на „Макак“. По решение на кварталния съвет събраните от тях пакети с трайни хранителни продукти ще подпомогнат нуждаещи се възрастни хора от квартала.", "date": "2019.04.22", "title": "Шумен: Над 200 пакета с трайни храни събра първият етап на „Купи и сподели“"}
{"url": "http://www.focus-news.net/news/2019/04/22/2649482/atanas-iliev-uchitel-vazpitanitsite-na-pgtlp-gotse-delchev-blagoevgrad-se-klasiraha-s-85-tochki-na-sastezanieto-po-krag-znanie.html", "text": "Възпитаниците на Професионална гимназия по туризъм и лека промишленост „Гоце Делчев“ – Благоевград се класираха с 8,5 точки на състезанието по кръг „Знание“, което се проведе в зала „22 септември“ в Благоевград. Това каза за  Радио „Фокус“ – Пирин  Атанас Илиев, учител по история и цивилизация в Професионалната гимназия по туризъм и лека промишленост „Гоце Делчев“ в Благоевград. Той посочи, че инициативата училище на годината е на Община Благоевград. „Целта на състезанието е да се покажат знанията усвоени от учениците през годината до този момент“, посочи Илиев. Той каза, че учениците от гимназията са се представили изключително добре. „През годините, в които сме участвали до този момент винаги сме се класирали с 5-6 точки като днес учениците се класираха с 8,5 точки. Това е наше върхово представяне до този момент в това състезание“, заяви Атанас Илиев. Той допълни, че състезанието представлява 15 въпроса от три различни области по предметите история, география, български език и литература. „Учениците имат възможност да избират от няколко варианта като се изтегля вариант от лидера на отбора и след това започват въпросите, на които трябва да отговоря. Решаващият фактор е бързината“, посочи Атанас Илиев. Той добави, че всички гимназии на територията на Благоевград взимат участие в състезанието. \r\nДенис НИКИФОРОВ", "date": "2019.04.22", "title": "Атанас Илиев, учител: Възпитаниците на ПГТЛП „Гоце Делчев“ – Благоевград се класираха с 8,5 точки на състезанието по кръг „Знание“"}
{"url": "http://www.focus-news.net/news/2019/04/22/2649481/smolyan-1-500-grazhdani-sa-podali-danachnite-deklaratsii-po-internet.html", "text": "1 500 смолянчани са подали данъчните си декларации за доходите на физическите лица  по интернет с ПИК на НАП или електронен подпис. Това съобщиха от  офиса на НАП в Смолян . Две седмици преди края на кампанията в приходната агенция са получени малко над 7 500 формуляра. 800 лица са получили ПИК за първото тримесечие на 2019 г. Крайният срок за деклариране на доходите от 2018 г. изтича на 30 април, като също дотогава трябва да бъде платен и дължимият данък. Плащането може да стане електронно с банкова карта и без такси чрез електронна услуга на НАП, достъпна на сайта   И през тази година от приходното ведомство предлагат възможност за клиентите си да проверят всички изплатени им суми извън трудов договор през 2018 г. чрез електронна услуга с ПИК или е-подпис. В справката се виждат всички хонорари, възнаграждения по граждански договори и други, които могат просто да бъдат преписани в декларацията.  Така, според данъчните, рискът от пропуски и грешки значително намалява.", "date": "2019.04.22", "title": "Смолян: 1 500 граждани са подали данъчните декларации по интернет"}
{"url": "http://www.focus-news.net/news/2019/04/22/2649484/the-daily-express-tereza-mey-tryabva-da-osashtestvi-brekzit-predi-evropeyskite-izbori-ili-shte-pretarpi-golyamo-unizhenie.html", "text": "Шокираща анкета показва, че избирателите искат британския премиер Тереза Мей да реализира Брекзит в рамките на следващите пет седмици, за да избегне унизително поражение на предстоящите избори за Европейски парламент, пише евроскептичното британско издание  The Daily Express . \r\nДве трети от участниците в проучването на The Sun са заявили, че Мей трябва да прокара сделката си за Брекзит през Камарата на общините преди 23 май, защото Великобритания така или иначе със сигурност ще излезе от Европейския съюз. \r\nПовече от две трети (68%) смятат, че Великобритания не трябва да участва в изборите за ЕП, докато 32% са на обратното мнение. 29% от респондентите вярват, че Обединеното кралство трябва да излезе от Съюза без сделка, а 19% искат премиерът да постигне сделка с лидера на Лейбъристката партия Джереми Корбан – дори това да означава оставане в митническия съюз. 15% са казали, че британските депутати трябва да подкрепят сделката на Тереза Мей. \r\nВ същото време 14% са заявили, че ще гласуват за новата „Партия Брекзит“ на Найджъл Фараж на европейските избори. \r\nБившият депутат на „Торите“ Дъглас Карсуел каза: „Подозирам, че много привърженици на Брекзит, като мен, ще гласуват за всеки друг, но не и за Консервативната партия“. \r\nПревод и редакция:", "date": "2019.04.22", "title": "The Daily Express: Тереза Мей трябва да осъществи Брекзит преди европейските избори или ще претърпи голямо унижение"}
{"url": "http://www.focus-news.net/news/2019/04/22/2649487/the-times-novo-vastanie-sreshtu-tereza-mey-v-konservativnata-partiya-poday-ostavka-ili-shte-te-svalim.html", "text": "През идната седмица Тереза Мей ще получи ултиматум да си подаде оставката като министър-председател на Великобритания до края на юни, или нейните депутати ще променят правилата за председателството на Консервативната партия и ще я свалят само, пише  британският вестник The Times . \r\nСър Греъм Брейди, председател на Комитета 1922, който е съставен от редовите депутати на „Торите“, ще посети Мей на Даунинг стрийт, за да й каже, че 70% от нейните депутати искат да си подаде оставката за това, че е провалила Брекзит и води Консервативната партия към катастрофална загуба на подкрепа и авторитет. \r\nНародните представители от изпълнителния комитет на 1922 ще се срещнат във вторник, за да решат дали да променят правилата, с което да направят възможно ново гласуване на недоверие към премиера преди декември. Запознати казват, че „неопределените“ клонят към промяна на правилата, освен ако тя не се съгласи да се оттегли от поста до 30 юни. \r\nВъв втори удар по позициите на премиера, редовите активисти ще обявят тази седмица, че повече от 65 председатели на местни организации на Консервативната партия искат главата на Тереза Мей, с което ще предизвикат конвенция за промяна на правилата. \r\nИзтекла информация от форум на местни партийни председатели показва, че мнението на мнозинството се обръща срещу премиера. Един от тях каза: „Трябва да направим каквото е необходимо, за да се отървем от нея“. Вторият каза: „Тя трябва да отиде сега, преди да нанесе още повече вреди“. \r\nПо-рано лоялен министър също е готов с присъдата: „Тя трябва да си отиде. Тя е бедствие“. \r\nВисокопоставен депутат добави: „Натискът се покачва и ще бъде неустоим, ако се представим зле на местните избори“. \r\nВ статия за The Sunday Times експертите по местните избори Колин Ралингс и Майкъл Трашър предупреждават, че  „Торите“ са на път да загубят 500 места в общинските съвети на 2 май и биха могли да изпуснат още 1000 места, ако анкетите, показващи срив в подкрепата им, се окажат точни. \r\nПревод и редакция:", "date": "2019.04.22", "title": "The Times: Ново въстание срещу Тереза Мей в Консервативната партия: Подай оставка или ще те свалим"}
{"url": "http://www.focus-news.net/news/2019/04/22/2649489/pregled-na-nyakoi-ot-osnovnite-temi-v-britanskiya-pechat-agentsiya-fokus.html", "text": "През идната седмица Тереза Мей ще получи ултиматум да си подаде оставката като министър-председател на Великобритания до края на юни, или нейните депутати ще променят правилата за председателството на Консервативната партия и ще я свалят само, пише  британският вестник The Times . \r\nСър Греъм Брейди, председател на Комитета 1922, който е съставен от редовите депутати на „Торите“, ще посети Мей на Даунинг стрийт, за да й каже, че 70% от нейните депутати искат да си подаде оставката за това, че е провалила Брекзит и води Консервативната партия към катастрофална загуба на подкрепа и авторитет. \r\nНародните представители от изпълнителния комитет на 1922 ще се срещнат във вторник, за да решат дали да променят правилата, с което да направят възможно ново гласуване на недоверие към премиера преди декември. Запознати казват, че „неопределените“ клонят към промяна на правилата, освен ако тя не се съгласи да се оттегли от поста до 30 юни. \r\nВъв втори удар по позициите на премиера, редовите активисти ще обявят тази седмица, че повече от 65 председатели на местни организации на Консервативната партия искат главата на Тереза Мей, с което ще предизвикат конвенция за промяна на правилата. \r\nИзтекла информация от форум на местни партийни председатели показва, че мнението на мнозинството се обръща срещу премиера. Един от тях каза: „Трябва да направим каквото е необходимо, за да се отървем от нея“. Вторият каза: „Тя трябва да отиде сега, преди да нанесе още повече вреди“. \r\nПо-рано лоялен министър също е готов с присъдата: „Тя трябва да си отиде. Тя е бедствие“. \r\nВисокопоставен депутат добави: „Натискът се покачва и ще бъде неустоим, ако се представим зле на местните избори“. \r\nВ статия за The Sunday Times експертите по местните избори Колин Ралингс и Майкъл Трашър предупреждават, че  „Торите“ са на път да загубят 500 места в общинските съвети на 2 май и биха могли да изпуснат още 1000 места, ако анкетите, показващи срив в подкрепата им, се окажат точни. \r\n***  Най-малко 207 души загинаха, а още поне 450 са пострадали в резултат от осем синхронизирани експлозии в хотел и и църкви в Шри Ланка на католическия Великден, пише ляво-либералното британско издание  Independent . \r\nТри от църквите, в Кочичикаде, Негомбо и Батикалоа, са взривени по време на великденската служба в около 08:45 местно време. \r\nВ едната църква, Свети Себастиян в Негомбо, са загинали повече от 50 души, съобщиха от местната полиция, докато в тази в Батикалоа жертвите са 25. \r\nСмята се, че нападателят в Свети Себастиян, за когото полицията на Шри Ланка казва, че е самоубийствен атентатор, е влязъл в сградата малко след края на молитвата преди да се взриви. Св. Себастиан публикува снимки на унищожението в църквата на своята страница във Фейсбук, показвайки кръв на пейките и пода и помоли за помощ от обществеността. \r\n„Помислих си, че има земетресение“, каза Виджайа Кумар, която е присъствала на великденската служба в църквата Свети Антоний в Кочичикаде, който се намира много близо до Коломбо. \r\nМеждувременно бяха взривени и луксозните хотели Шангри Ла, Кинамон Гранд и Кингсбъри, всичките в столицата Коломбо. Докато екипите на специалните части и съдебномедицинските екипи оглеждаха окървавените обекти, хотелският персонал на „Канела Гранд“ заяви, че един атентатор-самоубиец се е взривил в ресторанта на хотела. \r\nТри часа по-късно седма експлозия удари хотел в Дехивала, Коломбо, близо до националния зоопарк. Най-малко четирима души са загинали, според полицията. \r\nЗа осмия взрив бе съобщено само няколко минути след това в жилищен комплекс в предградието Дематагода в Коломбо. Трима полицейски служители бяха убити, докато са разпитвали съседи. – „Експлозията дойде от горния етаж на къщата“ - каза свидетел. \r\nМинистърът на отбраната на Шри Ланка потвърди, че 13 души са били арестувани. \r\nПравителството е признало, че е имало “предварителна информация” за планирани атаки срещу църкви, включващи малко известна местна ислямистка група. \r\nИзвестен телевизионен готвач и дъщеря й бяха първите жертви на нападението. Шанта Маядуне и дъщеря й Нисанга са били в хотел „Шангри-Ла“, когато той е нападнат. \r\nДъщерята на г-жа Маядуне сподели групова снимка във Фейсбук в сутринта на бомбените атентати с надпис: „Великденска закуска със семейството“. Според нейната страница във Фейсбук Нисанга е учила в Лондонския университет. \r\n*** Шокираща анкета показва, че избирателите искат британския премиер Тереза Мей да реализира Брекзит в рамките на следващите пет седмици, за да избегне унизително поражение на предстоящите избори за Европейски парламент, пише евроскептичното британско издание  The Daily Express . \r\nДве трети от участниците в проучването на The Sun са заявили, че Мей трябва да прокара сделката си за Брекзит през Камарата на общините преди 23 май, защото Великобритания така или иначе със сигурност ще излезе от Европейския съюз. \r\nПовече от две трети (68%) смятат, че Великобритания не трябва да участва в изборите за ЕП, докато 32% са на обратното мнение. 29% от респондентите вярват, че Обединеното кралство трябва да излезе от Съюза без сделка, а 19% искат премиерът да постигне сделка с лидера на Лейбъристката партия Джереми Корбан – дори това да означава оставане в митническия съюз. 15% са казали, че британските депутати трябва да подкрепят сделката на Тереза Мей. \r\nВ същото време 14% са заявили, че ще гласуват за новата „Партия Брекзит“ на Найджъл Фараж на европейските избори. \r\nБившият депутат на „Торите“ Дъглас Карсуел каза: „Подозирам, че много привърженици на Брекзит, като мен, ще гласуват за всеки друг, но не и за Консервативната партия“.", "date": "2019.04.22", "title": "Преглед на някои от основните теми в британския печат ( Агенция „Фокус“ )"}
{"url": "http://www.focus-news.net/news/2019/04/22/2649483/gordana-silyanovska-davkova-opozitsiyata-vodi-sas-70-hilyadi-glasa-vreme-e-za-predsrochni-izbori.html", "text": "„Благодаря за отворената врата за някой външен, като мен“,  заяви в щаба на ВМРО-ДПМНЕ Гордана Силяновска-Давкова, която е кандидат за президент на Македония от тази партия, предава  скопското електронно издание „МКД“ . \r\nТя благодари на всички граждани и обеща, че ще остане ангажирана с правото и справедливостта за Македония. \r\nСиляновска заяви, че заедно с кандидата Блерим Река, опозицията е получила 70 хиляди гласа повече. \r\n„За някой като мен, който през цялата кампания говореше за нетърпимостта на тази система, на този режим, за неспазването на законите от една система, потънала в престъпност и корупция, това е най-важно. Опозицията успя да убеди гражданите, че в отсъствието на право и справедливост можем само да си говорим приказки за ЕС и НАТО. Само ако изпълним копенхагенските критерии ще може да се стигне до преговори с ЕС“, заяви кандидатът на опозицията. \r\nТя припомни, че по време на кампанията е казвала, че на Македония й трябва нов профил на лидерство, „европейско, смело и интелектуално, което не импровизира и не лъже“. \r\n„Битката тепърва предстои. Но ако получим същия брой гласове и добавим тези на Блерим Река, всичко е ясно. И двамата говорим за върховенството на закона и правова държава. Приказката е демократична и европейска и само с тази реализация на приказката можем наистина да влезем в ЕС. В противен случай ще останем погребани в прехода. Не случайно свързвам президентските избори с новите предсрочни парламентарни избори. Ако беше демократично правителство, тази вечер то трябваше да обяви предсрочни парламентарни избори. Краят идва. Моите тези са ясни, потвърдени в региона, в страни с европейска демокрация. Македония е не само слаба държава, но и в много елементи е провалена държава. Необходима е радикална промяна. Това, което чуваме тази вечер, е открита подкрепа за това, което сме обещали“, каза Силяновска. \r\nПревод и редакция:", "date": "2019.04.22", "title": "Гордана Силяновска-Давкова: Опозицията води със 70 хиляди гласа, време е за предсрочни избори"}
{"url": "http://www.focus-news.net/news/2019/04/22/2649488/tsik-na-makedoniya-silyanovska-poluchava-309-799-pendarovski-310-751-i-reka-75-519-glasa.html", "text": "Председателят на Държавната избирателна комисия (ДИК) на Македония Оливер Дерковски съобщи, че са обработени 96,62% от подадените бюлетини на изборите за президент на Македония, на които са се възползвали от правото си на глас 41,92% от избирателите, предава  агенция „Макфакс“ . \r\nТой заяви, че действителните бюлетини са 696 467, а 31 585 са недействителни. Според данните на ДИК, Стево Пендаровски (СДСМ+ДСИ) е получил 310 751 гласа, Гордана Силяновска Давкова (ВМРО-ДПМНЕ) – 309 799, а Блерим Река – 75 519. \r\n„Денят премина при спокойна атмосфера, без по-сериозни забележки от наблюдателите. Организирахме честен и коректен изборен ден. Във втория тур влизат Силяновска и Пендаровски“, заяви Дерковски. \r\nТова са първични неофициални резултати, стигнали до ДИК по електронен път и в течение на нощта Комисията ще продължи обработката на протоколите. Официалните резултати се очакват в течение на понеделник, или през следващите няколко дни, ако се наложи повторно преброяване или прегласуване на някои места. \r\nПревод и редакция:", "date": "2019.04.22", "title": "ЦИК на Македония: Силяновска получава 309 799, Пендаровски – 310 751 и Река – 75 519 гласа"}
{"url": "http://www.focus-news.net/news/2019/04/22/2649486/republika-makedoniya-sas-stevo-pendarovski-dsi-zagubi-v-gostivar-debar-i-tetovo.html", "text": "Стево Пендаровски не се нрави на симпатизантите на Демократичния съюз за интеграция (ДСИ). Човекът на всички общности не успя да спечели симпатиите на избирателите в голям брой общини, в които доминира албанското население, съобщава опозиционното скопско електронно издание  „Република“ . \r\nС Пендаровски ДСИ загуби в свойте крепости: Дебър, Гостивар, Тетово, Врабчище, Боговинье, Теарце, Сарай, Липково и Арачиново. \r\nВ тези общини спечели кандидатът Блерим Река, който е подкрепен от албанските опозиционни партии БЕСА и „Алианса на албанците“. \r\nПревод и редакция:", "date": "2019.04.22", "title": "„Република“ (Македония): Със Стево Пендаровски ДСИ загуби в Гостивар, Дебър и Тетово"}
{"url": "http://www.focus-news.net/news/2019/04/22/2649491/dik-na-makedoniya-pendarovski-pobedi-silyanovska-s-856-glasa-sledva-nepredvidim-vtori-tur.html", "text": "Стево Пендаровски, кандидатът на Социалдемократическия съюз на Македония и управляващата коалиция, на първия тур на изборите за държавен глава получи 313 033 гласа, а на втория тур на 5 май негов опонент ще е кандидатът на ВМРО-ДПМНЕ Гордана Силяновска Давкова, за която са гласували 312 177 души, показват първоначалните неофициални резултати на Държавната избирателна комисия (ДИК), предава скопското електронно издание  „МКД“ . \r\nПендаровски получи 42,67% от общия брой гласове, като според данните на ДИК е победил в общините Куманово, Крива Паланка, Струмица, Берово, Делчево, Дойран, Център и Карпош. Силяновска получи 42,56% от вота. Тя спечели най-много гласове във Велес, Кавадарци, Неготино, Битоля, Охрид, Гьорче Петров, Аеродром, Щип, Пехчево, Прилеп и Гевгелия. \r\nБлерим Река, кандидатът на опозиционните „Алианса на албанците“ и БЕСА получи 76 496 гласа или 10,43% от целия вот. Той се е представил най-добре в Желино, Липково, Теарце и Боговинье. \r\nПредседателят на ДИК Оливер Десковски заяви, че изборите са минали в справедлива и демократична атмосфера и изрази задоволство от добре свършената работа. Той каза, че очаква и вторият тур да премине в мирна и коректна атмосфера. \r\nПревод и редакция:", "date": "2019.04.22", "title": "ДИК на Македония: Пендаровски победи Силяновска с 856 гласа, следва непредвидим втори тур"}
{"url": "http://www.focus-news.net/news/2019/04/22/2649494/ofitsialno-silyanovska-zagubi-ot-pendarovski-s-blizo-5-hilyadi-glasa-razlika.html", "text": "Първият кръг на президентските избори в Македония завърши с победа за кандидата на Социалдемократическия съюз на Македония (СДСМ) и партньорите му в управляващата коалиция Стево Пендаровски, който отива на втория тур с Гордана Силяновска-Давкова, която е подкрепена от ВМРО-ДПМНЕ, показват данните на  Държавната избирателна комисия (ДИК)  на страната след преброяването на 99,95 от гласовете. \r\nРазликата е 4582 гласа в полза на Пендаровски, който получава общо 323 783 срещу 319 201 за кандидата на опозицията. \r\nЗа Блерим Река, подкрепен от „Алианса на албанците“ и БЕСА, са гласували 79 913 души. \r\nВ проценти нещата изглеждат така: \r\n42,84 за Пендаровски, 42,24% за Силяновска и 10,57 за Река. \r\nИзбирателната активност е 41,78%. От общо 1 808 131 имащи право на глас, до избирателните секции са отишли 753 267 македонски граждани. \r\n32 703 бюлетини са невалидни. \r\nВторият тур трябва да се състои на 5 май. \r\nПревод и редакция:", "date": "2019.04.22", "title": "Официално: Силяновска загуби от Пендаровски с близо 5 хиляди гласа разлика"}
{"url": "http://www.focus-news.net/news/2019/04/22/2649493/zoran-zaev-ubeden-sam-che-na-vtoriyat-tur-grazhdanite-shte-podkrepyat-oshte-po-silno-nashata-kontseptsiya.html", "text": "Независимо от неубедителната победа на Стево Пендаровски, премиерът на Македония и лидер на СДСМ (Социалдемократическия съюз на Македония) Зоран Заев е убеден, че на втория тур гражданите ще подкрепят още по-силно и по-масово тяхната концепция, която според него води напред, предава  скопският телевизионен канал „ТВ 21“ . \r\n„На тези избори и в първия, и във втория кръг, се решава дали ще продължим напред“, заяви министър-председателят. \r\n„Две изцяло различни концепции ще се противопоставят във втория изборен кръг. Концепцията на Стево Пендаровски е прогресивна и обединява. Другата концепция на Гордана Силяновска е деструктивна и разделя народа. Знам, че на втория тур гражданите ще подкрепят още по-силно напредъка. Победата е в напредъка, в прогреса и в концепцията, която води към НАТО и ЕС. Ясно е, че на вторият тур и концепцията на Стево Пендаровски ще получи още по-голяма подкрепа и още повече граждани ще се присъединят към победата на Пендаровски. Мнозинството видяха разликата и постъпиха отговорно в първия изборен кръг“, заяви Заев. \r\nПревод и редакция:", "date": "2019.04.22", "title": "Зоран Заев: Убеден съм, че на вторият тур гражданите ще подкрепят още по-силно нашата концепция"}
{"url": "http://www.focus-news.net/news/2019/04/22/2649485/independent-poveche-ot-200-dushi-zaginaha-pri-osem-sinhronizirani-eksplozii-v-hoteli-i-tsarkvi-v-shri-lanka.html", "text": "Най-малко 207 души загинаха, а още поне 450 са пострадали в резултат от осем синхронизирани експлозии в хотел и и църкви в Шри Ланка на католическия Великден, пише ляво-либералното британско издание  Independent . \r\nТри от църквите, в Кочичикаде, Негомбо и Батикалоа, са взривени по време на великденската служба в около 08:45 местно време. \r\nВ едната църква, Свети Себастиян в Негомбо, са загинали повече от 50 души, съобщиха от местната полиция, докато в тази в Батикалоа жертвите са 25. \r\nСмята се, че нападателят в Свети Себастиян, за когото полицията на Шри Ланка казва, че е самоубийствен атентатор, е влязъл в сградата малко след края на молитвата преди да се взриви. Св. Себастиан публикува снимки на унищожението в църквата на своята страница във Фейсбук, показвайки кръв на пейките и пода и помоли за помощ от обществеността. \r\n„Помислих си, че има земетресение“, каза Виджайа Кумар, която е присъствала на великденската служба в църквата Свети Антоний в Кочичикаде, който се намира много близо до Коломбо. \r\nМеждувременно бяха взривени и луксозните хотели Шангри Ла, Кинамон Гранд и Кингсбъри, всичките в столицата Коломбо. Докато екипите на специалните части и съдебномедицинските екипи оглеждаха окървавените обекти, хотелският персонал на „Канела Гранд“ заяви, че един атентатор-самоубиец се е взривил в ресторанта на хотела. \r\nТри часа по-късно седма експлозия удари хотел в Дехивала, Коломбо, близо до националния зоопарк. Най-малко четирима души са загинали, според полицията. \r\nЗа осмия взрив бе съобщено само няколко минути след това в жилищен комплекс в предградието Дематагода в Коломбо. Трима полицейски служители бяха убити, докато са разпитвали съседи. – „Експлозията дойде от горния етаж на къщата“ - каза свидетел. \r\nМинистърът на отбраната на Шри Ланка потвърди, че 13 души са били арестувани. \r\nПравителството е признало, че е имало “предварителна информация” за планирани атаки срещу църкви, включващи малко известна местна ислямистка група. \r\nИзвестен телевизионен готвач и дъщеря й бяха първите жертви на нападението. Шанта Маядуне и дъщеря й Нисанга са били в хотел „Шангри-Ла“, когато той е нападнат. \r\nДъщерята на г-жа Маядуне сподели групова снимка във Фейсбук в сутринта на бомбените атентати с надпис: „Великденска закуска със семейството“. Според нейната страница във Фейсбук Нисанга е учила в Лондонския университет. \r\nПревод и редакция:", "date": "2019.04.22", "title": "Independent: Повече от 200 души загинаха при осем синхронизирани експлозии в хотели и църкви в Шри Ланка"}
{"url": "http://www.focus-news.net/news/2019/04/22/2649478/strana-ukrayna-izbiratelnata-aktivnost-v-ukrayna-e-sashtata-kato-prez-2014-godina.html", "text": "Гражданската мрежа „Опора“ съобщи, че избирателната активност на втория тур на изборите за президент на Украйна е била 61,9%, предава  украинският портал „Страна“ . \r\nСпоред данните на организацията, към 20:00 явката в Централна Украйна е била 62%, Източна – 61,4%, Южна – 60,2% и Западна – 60,9%. \r\nНа миналите избори за държавен глава през 2014 година избирателната активност за цялата страна беше 60,29%. Т.е. през 2019 година резултатът е същият. \r\nНезависимо от това се регистрират разлики в активността по региони. \r\nПрез 2014 година тя е била най-висока в Централна и Западна Украйна – 67,15%, а най-ниска в Източна – 50,72%. \r\nКъм момента на публикацията Централната избирателна комисията на страната е обработила 7,65% от протоколите. Зеленски получава 72,33% от гласовете, а Порошенко – 25,36%. \r\nПревод и редакция:", "date": "2019.04.22", "title": "„Страна“ (Украйна): Избирателната активност в Украйна е същата като през 2014 година"}
{"url": "http://www.focus-news.net/news/2019/04/22/2649490/eks-prezidentat-na-ukrayna-leonid-kuchma-zhal-mi-e-za-noviya-prezident.html", "text": "По време на избори журналистите обръщат специално внимание освен на самите кандидати и на бившите ръководители, заемали този пост. Вторият президент на Украйна Леонид Кучма се оказа в центъра на вниманието на репортерите, когато отиде да осъществи правото си на глас. Впрочем, неговата прогноза за бъдещия държавен глава се оказа много мрачна, пише  руското издание „Комсомолская правда“ . \r\n„Спомняйки си миналите години и това, което ще започне от утрешния ден и след инаугурацията на новия президент, мога да кажа, че дори ми е жал за него“, заяви Кучма и изброи само част от проблемите, с които ще се сблъска избраният. „И сами виждате: война, на която не се вижда краят, Украйна е разделена, икономиката е на ръба на фалит – няма да изброявам какви проблеми има още, защото по време на избирателната кампания те бяха добре известни на всички“. \r\nВсъщност за бъдещия лидер на Украйна има десет пъти повече проблеми. И то ако се броят само основите. Но какво ще прави тогава бъдещият президент? Кучма има отговор и на този въпрос. \r\n„Обещавай по-малко и прави повече. Защото днес ние с вас видяхме – какво обещаваха по време на избирателната кампания и с какво дойдоха след 5 години, какви резултати постигнаха. Затова главното е да бъдеш честен и порядъчен пред своя народ“, посъветва Кучма. „Да не дава Господ той да се отклони от пътя, който обещаваше по време на избирателната кампания. Главното нещо, за да тръгнат след него хората е да бъде честен и порядъчен пред тях. Защото ако към него има доверие, работите няма да се решават така, както се решаваха до днешния ден“. \r\nПревод и редакция:", "date": "2019.04.22", "title": "Екс-президентът на Украйна Леонид Кучма: Жал ми е за новия президент"}
{"url": "http://www.focus-news.net/news/2019/04/22/2649501/sport-izigraha-se-3-macha-ot-angliyskata-vissha-liga.html", "text": "Изиграха се 3 срещи от 35-ия кръг на английската Висша лига. Резултати: \r\nЕвертън – Манчестър Юнайтед 4:0 \r\nКардиф Сити – Ливърпул 0:2 \r\nАрсенал – Кристъл Палас 2:3 \r\nНачело във временното класиране е Ливърпул с 88 точки, пред Манчестър Сити с 86 и мач по-малко. Четворката допълват Тотнъм с 67 точки и Арсенал с една по-малко.", "date": "2019.04.22", "title": "Спорт: Изиграха се 3 мача от английската Висша лига"}
{"url": "http://www.focus-news.net/news/2019/04/22/2649492/unian-donald-tramp-e-pozdravil-zelenski-po-telefona-za-blestyashtata-kampaniya.html", "text": "Президентът на САЩ Доналд Тръмп е поздравил в телефонен разговор Владимир Зеленски за победата на изборите за президент на Украйна, предава  УНИАН . \r\nКакто е заявил говорителят на щаба на Зеленски Дмитрий Разумков пред „Новое время“, американският президент го е поздравил за провеждането на „блестяща кампания. \r\nПревод и редакция:", "date": "2019.04.22", "title": "УНИАН: Доналд Тръмп е поздравил Зеленски по телефона за „блестящата кампания“"}
{"url": "http://www.focus-news.net/news/2019/04/22/2649495/deputatat-ot-sdsm-mohamed-zekiri-gorchiva-pobeda-vreme-e-chast-ot-funktsionerite-na-sdsm-da-poemat-otgovornost.html", "text": "Депутатът от Социалдемократическия съюз на Македония (СДСМ) Мохамед Зекири, след излизането на предварителните резултати от първия тур на президентските избори, според които кандидатът на управляващата коалиция Стево Пендаровски печели с преднина от по-малко от хиляда гласа, написа в социалните мрежи, че това е горчива победа, а резултатът трябва да бъде поука за всички. Той подчерта, че е крайно време част от функционерите от социалдемократическата партия да поемат отговорност, както и голяма част от политическия елит на албанците да се пенсионира, предава  македонският портал „А1 Он“ . \r\n„Горчива победа. Резултатът е поука за всички нас. Гражданите могат да наградят, но и да накажат. Специално честитя на избирателите албанци, които подкрепиха Стево Пендаровски, както и за извънредния резултат и подкрепата, която получи кандидатът Блерим Река! Гражданите албанци демонстрираха ясно, че е дошло време голяма част от политическия елит на албанците в Република Северна Македония да се пенсионират!!! \r\nВреме е да поемат отговорност и част от функционерите на нашата СДСМ“, написа Зекири. \r\nПревод и редакция:", "date": "2019.04.22", "title": "Депутатът от СДСМ Мохамед Зекири: Горчива победа. Време е част от функционерите на СДСМ да поемат отговорност"}
{"url": "http://www.focus-news.net/news/2019/04/22/2649503/pregled-na-mezhdunarodnite-novini-do-6-chasa-agentsiya-fokus.html", "text": "Най-малко 262 души са загинали, а още 452 са ранени в резултат от серията взривове в неделя в Шри Ланка, предава  ТАСС , като се позовава на местния новинарски канал News First. \r\nПо-рано се знаеше за 215 загинали и около 500 ранени. \r\nПоредица от експлозии гръмнаха в неделя в църкви по време на Великденски служби, в хотели, както и в близост до зоопарка на столицата и в района Дематагода. \r\nДосега нито една от екстремистките групи не е поела отговорност за бомбените атентати. \r\n***  Владимир Зеленски води във втория тур на изборите за президент на Украйна със 73,01% от гласовете на избирателите, след като Централната избирателна комисия (ЦИК) на страната е обработила 50% от електронните протоколи, предава  ТАСС . \r\nДействащият президент на Украйна Петро Порошенко е получил подкрепата на 24,65% от гласовете на избирателите. \r\nСпоред данните на ЦИК, Зеленски води във всички региона на Украйна освен Лвовска област. Лидерът в президентската надпревара е получил най-голяма подкрепа в Одеска област, Днепропетровска, Запорожска, Харковска, Харковска и Луганска. \r\nВ Киев за Зеленски са гласували 60,35% от избирателите. \r\n*** Независимо от неубедителната победа на Стево Пендаровски, премиерът на Македония и лидер на СДСМ (Социалдемократическия съюз на Македония) Зоран Заев е убеден, че на втория тур гражданите ще подкрепят още по-силно и по-масово тяхната концепция, която според него води напред, предава  скопският телевизионен канал „ТВ 21“ . \r\n„На тези избори и в първия, и във втория кръг, се решава дали ще продължим напред“, заяви министър-председателят. \r\n„Две изцяло различни концепции ще се противопоставят във втория изборен кръг. Концепцията на Стево Пендаровски е прогресивна и обединява. Другата концепция на Гордана Силяновска е деструктивна и разделя народа. Знам, че на втория тур гражданите ще подкрепят още по-силно напредъка. Победата е в напредъка, в прогреса и в концепцията, която води към НАТО и ЕС. Ясно е, че на вторият тур и концепцията на Стево Пендаровски ще получи още по-голяма подкрепа и още повече граждани ще се присъединят към победата на Пендаровски. Мнозинството видяха разликата и постъпиха отговорно в първия изборен кръг“, заяви Заев. \r\n*** По време на избори журналистите обръщат специално внимание освен на самите кандидати и на бившите ръководители, заемали този пост. Вторият президент на Украйна Леонид Кучма се оказа в центъра на вниманието на репортерите, когато отиде да осъществи правото си на глас. Впрочем, неговата прогноза за бъдещия държавен глава се оказа много мрачна, пише  руското издание „Комсомолская правда“ . \r\n„Спомняйки си миналите години и това, което ще започне от утрешния ден и след инаугурацията на новия президент, мога да кажа, че дори ми е жал за него“, заяви Кучма и изброи само част от проблемите, с които ще се сблъска избраният. „И сами виждате: война, на която не се вижда краят, Украйна е разделена, икономиката е на ръба на фалит – няма да изброявам какви проблеми има още, защото по време на избирателната кампания те бяха добре известни на всички“. \r\nВсъщност за бъдещия лидер на Украйна има десет пъти повече проблеми. И то ако се броят само основите. Но какво ще прави тогава бъдещият президент? Кучма има отговор и на този въпрос. \r\n„Обещавай по-малко и прави повече. Защото днес ние с вас видяхме – какво обещаваха по време на избирателната кампания и с какво дойдоха след 5 години, какви резултати постигнаха. Затова главното е да бъдеш честен и порядъчен пред своя народ“, посъветва Кучма. „Да не дава Господ той да се отклони от пътя, който обещаваше по време на избирателната кампания. Главното нещо, за да тръгнат след него хората е да бъде честен и порядъчен пред тях. Защото ако към него има доверие, работите няма да се решават така, както се решаваха до днешния ден“. \r\n***  През идната седмица Тереза Мей ще получи ултиматум да си подаде оставката като министър-председател на Великобритания до края на юни, или нейните депутати ще променят правилата за председателството на Консервативната партия и ще я свалят само, пише  британският вестник The Times . \r\nСър Греъм Брейди, председател на Комитета 1922, който е съставен от редовите депутати на „Торите“, ще посети Мей на Даунинг стрийт, за да й каже, че 70% от нейните депутати искат да си подаде оставката за това, че е провалила Брекзит и води Консервативната партия към катастрофална загуба на подкрепа и авторитет. \r\nНародните представители от изпълнителния комитет на 1922 ще се срещнат във вторник, за да решат дали да променят правилата, с което да направят възможно ново гласуване на недоверие към премиера преди декември. Запознати казват, че „неопределените“ клонят към промяна на правилата, освен ако тя не се съгласи да се оттегли от поста до 30 юни. \r\nВъв втори удар по позициите на премиера, редовите активисти ще обявят тази седмица, че повече от 65 председатели на местни организации на Консервативната партия искат главата на Тереза Мей, с което ще предизвикат конвенция за промяна на правилата. \r\nИзтекла информация от форум на местни партийни председатели показва, че мнението на мнозинството се обръща срещу премиера. Един от тях каза: „Трябва да направим каквото е необходимо, за да се отървем от нея“. Вторият каза: „Тя трябва да отиде сега, преди да нанесе още повече вреди“. \r\nПо-рано лоялен министър също е готов с присъдата: „Тя трябва да си отиде. Тя е бедствие“. \r\nВисокопоставен депутат добави: „Натискът се покачва и ще бъде неустоим, ако се представим зле на местните избори“. \r\nВ статия за The Sunday Times експертите по местните избори Колин Ралингс и Майкъл Трашър предупреждават, че  „Торите“ са на път да загубят 500 места в общинските съвети на 2 май и биха могли да изпуснат още 1000 места, ако анкетите, показващи срив в подкрепата им, се окажат точни. \r\n*** Първият кръг на президентските избори в Македония завърши с победа за кандидата на Социалдемократическия съюз на Македония (СДСМ) и партньорите му в управляващата коалиция Стево Пендаровски, който отива на втория тур с Гордана Силяновска-Давкова, която е подкрепена от ВМРО-ДПМНЕ, показват данните на  Държавната избирателна комисия (ДИК)  на страната след преброяването на 99,95 от гласовете. \r\nРазликата е 4582 гласа в полза на Пендаровски, който получава общо 323 783 срещу 319 201 за кандидата на опозицията. \r\nЗа Блерим Река, подкрепен от „Алианса на албанците“ и БЕСА, са гласували 79 913 души. \r\nВ проценти нещата изглеждат така: \r\n42,84 за Пендаровски, 42,24% за Силяновска и 10,57 за Река. \r\nИзбирателната активност е 41,78%. От общо 1 808 131 имащи право на глас, до избирателните секции са отишли 753 267 македонски граждани. \r\n32 703 бюлетини са невалидни. \r\nВторият тур трябва да се състои на 5 май. \r\n*** Стево Пендаровски не се нрави на симпатизантите на Демократичния съюз за интеграция (ДСИ). Човекът на всички общности не успя да спечели симпатиите на избирателите в голям брой общини, в които доминира албанското население, съобщава опозиционното скопско електронно издание  „Република“ . \r\nС Пендаровски ДСИ загуби в свойте крепости: Дебър, Гостивар, Тетово, Врабчище, Боговинье, Теарце, Сарай, Липково и Арачиново. \r\nВ тези общини спечели кандидатът Блерим Река, който е подкрепен от албанските опозиционни партии БЕСА и „Алианса на албанците“. \r\n***  Най-малко 207 души загинаха, а още поне 450 са пострадали в резултат от осем синхронизирани експлозии в хотел и и църкви в Шри Ланка на католическия Великден, пише ляво-либералното британско издание  Independent . \r\nТри от църквите, в Кочичикаде, Негомбо и Батикалоа, са взривени по време на великденската служба в около 08:45 местно време. \r\nВ едната църква, Свети Себастиян в Негомбо, са загинали повече от 50 души, съобщиха от местната полиция, докато в тази в Батикалоа жертвите са 25. \r\nСмята се, че нападателят в Свети Себастиян, за когото полицията на Шри Ланка казва, че е самоубийствен атентатор, е влязъл в сградата малко след края на молитвата преди да се взриви. Св. Себастиан публикува снимки на унищожението в църквата на своята страница във Фейсбук, показвайки кръв на пейките и пода и помоли за помощ от обществеността. \r\n„Помислих си, че има земетресение“, каза Виджайа Кумар, която е присъствала на великденската служба в църквата Свети Антоний в Кочичикаде, който се намира много близо до Коломбо. \r\nМеждувременно бяха взривени и луксозните хотели Шангри Ла, Кинамон Гранд и Кингсбъри, всичките в столицата Коломбо. Докато екипите на специалните части и съдебномедицинските екипи оглеждаха окървавените обекти, хотелският персонал на „Канела Гранд“ заяви, че един атентатор-самоубиец се е взривил в ресторанта на хотела. \r\nТри часа по-късно седма експлозия удари хотел в Дехивала, Коломбо, близо до националния зоопарк. Най-малко четирима души са загинали, според полицията. \r\nЗа осмия взрив бе съобщено само няколко минути след това в жилищен комплекс в предградието Дематагода в Коломбо. Трима полицейски служители бяха убити, докато са разпитвали съседи. – „Експлозията дойде от горния етаж на къщата“ - каза свидетел. \r\nМинистърът на отбраната на Шри Ланка потвърди, че 13 души са били арестувани. \r\nПравителството е признало, че е имало “предварителна информация” за планирани атаки срещу църкви, включващи малко известна местна ислямистка група. \r\nИзвестен телевизионен готвач и дъщеря й бяха първите жертви на нападението. Шанта Маядуне и дъщеря й Нисанга са били в хотел „Шангри-Ла“, когато той е нападнат. \r\nДъщерята на г-жа Маядуне сподели групова снимка във Фейсбук в сутринта на бомбените атентати с надпис: „Великденска закуска със семейството“. Според нейната страница във Фейсбук Нисанга е учила в Лондонския университет. \r\n*** „Благодаря за отворената врата за някой външен, като мен“,  заяви в щаба на ВМРО-ДПМНЕ Гордана Силяновска-Давкова, която е кандидат за президент на Македония от тази партия, предава  скопското електронно издание „МКД“ . \r\nТя благодари на всички граждани и обеща, че ще остане ангажирана с правото и справедливостта за Македония. \r\nСиляновска заяви, че заедно с кандидата Блерим Река, опозицията е получила 70 хиляди гласа повече. \r\n„За някой като мен, който през цялата кампания говореше за нетърпимостта на тази система, на този режим, за неспазването на законите от една система, потънала в престъпност и корупция, това е най-важно. Опозицията успя да убеди гражданите, че в отсъствието на право и справедливост можем само да си говорим приказки за ЕС и НАТО. Само ако изпълним копенхагенските критерии ще може да се стигне до преговори с ЕС“, заяви кандидатът на опозицията. \r\nТя припомни, че по време на кампанията е казвала, че на Македония й трябва нов профил на лидерство, „европейско, смело и интелектуално, което не импровизира и не лъже“. \r\n„Битката тепърва предстои. Но ако получим същия брой гласове и добавим тези на Блерим Река, всичко е ясно. И двамата говорим за върховенството на закона и правова държава. Приказката е демократична и европейска и само с тази реализация на приказката можем наистина да влезем в ЕС. В противен случай ще останем погребани в прехода. Не случайно свързвам президентските избори с новите предсрочни парламентарни избори. Ако беше демократично правителство, тази вечер то трябваше да обяви предсрочни парламентарни избори. Краят идва. Моите тези са ясни, потвърдени в региона, в страни с европейска демокрация. Македония е не само слаба държава, но и в много елементи е провалена държава. Необходима е радикална промяна. Това, което чуваме тази вечер, е открита подкрепа за това, което сме обещали“, каза Силяновска. \r\n*** Генералният секретар на Социалдемократическия съюз на Македония (СДСМ) заяви, че кандидатът на управляващата коалиция Стево Пендаровски печели с над 50% от гласовете, предава  скопският телевизионен „Канал 5“ . \r\nНа пресконференция след края на изборния ден, представителят на управляващата партия заяви, че победата на нейния кандидат в първия тур е очаквана и изрази увереност в успеха на втория кръг. \r\n***  Владимир Зеленски проведе първата си пресконференция след обявяването на резултатите от екзитполовете, съгласно които той побеждава убедително на изборите за президент на Украйна. Кандидатът отговори на редица въпроси на журналистите, предава украинският телевизионен канал  ТСН . За поздравленията от Порошенко \r\n„Току що ме поздрави и аз съм много благодарен на президента на Украйна Петро Порошенко. Каза ми, че мога да разчитам на неговата помощ по всяко време. Той призна победата ми“, заяви Зеленски За местоработата си \r\n„Да, не искам да работя там. Нека първо да отида там. Мястото трябва да бъде открито. Много искаме да намалим президентската администрация. Не искам в Киев да има трафик. Затова искам да намеря такова място в Киев или край Киев, за да няма кортежи из града. Искам да се откажа от кортежа, въобще. Ще намерим място. За кадровата политика \r\n„По темата за кадровите назначения ще има отделна пресконференция... Луценко е от стария екип. Ние ще назначим нови хора. Нови хора. И това се отнася не само за Луценко“. \r\nЩо се касае до Генералния щаб, край нас има много сериозни хора, които имат авторитет в армията. Те са действащи генерали. Със сигурност ще ги видите. Ще видите целия екип на Владимир Зеленски. Нямам право да казвам имената им, защото имаме договорка с тези генерали. Това е много сериозна тема“, обяви той. Отношенията с Русия \r\n„При всички случаи ще действаме в нормандския формат. Ще продължим минския процес. Ще го рестартираме. Мисля, че ще имаме кадрови промени. При всички случаи ще продължим минското направление и ще стигнем до края, за да прекратим огъня. Най-важното за нас е да върнем нашите момчета живи. За нас сега задача номер едно е да върнем всички наши политически затворници, военнопленници и моряци“, обясни Зеленски. За информационната война \r\n„Ще водим много мощна информационна война. Ще разговаряме с вас (журналистите) не по половин, един час. Ще ви обясним нашия подробен план. Ние имаме план за действие“. За украинския език \r\n„Длъжен съм да защитавам украинския език. Длъжен съм, като гарант, да защитавам украинския език. И ще го правя“. \r\n***  „Радвай се, Македонийо! Ненародната власт е на колене. Народът побеждава. Гордана Силяновска е изборът на народа. Народът е мъдър, енергичен и винаги е прав“, заяви генералният секретар на ВМРО-ДПМНЕ Игор Янушев от щаба на партията, където цари еуфорична атмосфера, предава  скопското електронно издание „МКД“ . \r\nСлед обработването на 43% от бюлетините, кандидатът на опозицията води, заяви Янушев. \r\n„Водим в много общини, против народа не може да се върви. Водим в Битоля, Велес, Аеродром, Неготино, Бутел, Вевчани, Лозово, Радовиш, Гьорче Петров ... Изказваме благодарност на всички. Въпреки натиска на правителството, ние проведохме, като цяло, мирен изборен ден. Побеждава справедливостта.Справедливостта надделява срещу несправедливостта. Македония срещу Северна. Македонската пролет се случва“, каза Янушев. \r\n*** Обявени са окончателните резултати от Националния екзитпол след края на втория тур на президентските избори в Украйна, предава  УНН . \r\nСпоред публикуваните данни към 20:00 часа, след затварянето на избирателните секции: \r\nВладимир Зеленски – 73% \r\nПетро Порошенко – 25,5% \r\nНевалидни бюлетини – 1,5% \r\n*** Официалният представител на Министерството на външните работи на Русия Мария Захарова е убедена, че след завършилите президентски избори Украйна може да осъществи „рестарт“, предава  ТАСС . \r\n„Наясно съм с цялото световно задкулисие, но все пак ще кажа: Украйна може да направи „рестарт“. Не в смисъл на преразпределение на паричните потоци от един джоб в друг, а истинска, базирана на съзнанието за необходимостта от консолидация на народа не на основата на силата, а на основата на изработване на общонационален дневен ред“, написа дипломатът във „Фейсбук“. „За да не се налага следващият път, както сега, да се изключват от гласуване милиони собствени граждани“. \r\n*** Сигурният победител на втория тур на изборите за президент на Украйна Владимир Зеленски отговори на въпрос какви ще са първите му действия на новата длъжност, предава  агенция УНИАН . \r\n„Ще правим всичко за Украйна – ние я обединихме. Събрахме голям екип, който ще работи за украинския народ. Аз ще стана гарант на Конституцията. Ние ще защитаваме нашата страна, ще направим всичко, за да прекратим боевете в Донбас. Ще правим зконопроекти, ще се борим с корупцията“, заяви Зеленски, чиито думи предава телевизионният канал ТСН. \r\nОсвен това той анонсира обиколка на Украйна. „Искам да видя всеки град, всяка област на Украйна, да си поговоря с хората за техните проблеми. И ние ще ги решаваме с моя честен, демократичен и млад екип“, заяви кандидатът. \r\n*** На пресконференция по повод предварителните резултати от втория тур на изборите за президент на Украйна Петро Порошенко, който вече призна своето поражение, заяви, че има намерение да подпише езиковия закон преди да напусне поста, предава  украинският портал „Страна“ . \r\n„Нашият екип ще защитава украинския език. И не става дума само за това, което вече направихме: квоти, песни, филми, радио, книги. А ако следващата седмица Върховната рада утвърди закона за езиците, аз ще бъда щастлив и горд, че ще имам възможност да го подпиша като президент“, заяви действащият държавен глава на Украйна. \r\nИзданието припомня, че председателят на местния парламент Андрей Парубий е заявил, че в четвъртък, 25 април, Върховната рада ще гласува на второ четене законопроекта за функционирането на украинския език като държавен. \r\n*** Предварителните резултати от Националния екзитпол показват, че на изборите за президент на Украйна Владимир Зеленски побеждава с най-големия резултат за цялата история на Украйна, съобщава  украинската агенция УНН . \r\nСпоред предварителните резултати, Зеленски получава 78,8% от вота на гласувалите на втория тур, докато неговия опонент, действащият държавен глава Петро Порошенко, 21,2%. \r\nПредишният най-висок резултат е регистриран през 1991 година, когато Леонид Кравчук получава 61,59% от гласовете на избирателите, а неговият конкурент Вячеслав Чорновол – 23,27%. \r\nПрез 1994 година Леонид Кучма побеждава Кравчук с 52% срещу 45,06%. \r\nПрез 1999 година Кучма става единственият досега държавен глава, който е преизбран за втори мандат. На изборите той побеждава Пьотр Симоненко с 56,25% срещу 37,8%. \r\nПрез 2004 година окончателните резултати от гласуването са определени на III тур: побеждава Виктор Ющенко (51,99%), а втори е Виктор Янукович (48,95%). \r\nПрез 2010 година във втория тур побеждава Виктор Янукович (48,95%), а неговият опонент Юлия Тимошенко остава с 45,47%. \r\nПрез 2014 година Петро Порошенко победи на първи тур с 54,7% от гласовете, а втора отново остава Юлия Тимошенко с 12,81%. \r\n***  Владимир Зеленски победи Петро Порошенко във всички региони на втория тур на изборите за президент на Украйна, предава кореспондент на  УНИАН , като се позовава на данните от всеукраински екзитпол, проведен по поръчка на телевизионния канал „1+1“. \r\nВ Източна Украйна за Зеленски са гласували 88,1% срещу 11,9% за Порошенко; в Западна – 52% срещу 48%, в Киев – 59,5% срещу 45,5%, в Северна – 74,6% срещу 25,4%, в Централна – 78,8% срещу 21,2%, в Южна – 85,6% срещу 14,4%.", "date": "2019.04.22", "title": "Преглед на международните новини до 6 часа ( Агенция „Фокус“ )"}
{"url": "http://www.focus-news.net/news/2019/04/22/2649500/komentari-za-pobedata-na-vladimir-zelenski-v-ruskiya-pechat-agentsiya-fokus.html", "text": "Съдейки по първите данни, Зеленски спечели изборите с абсолютно същия резултат, с който победи и кандидатът Голобородко в комедийния сериал „Слуга народа“ – 73% от гласовете. Героят на Зеленски е обикновен учител, който за миг става президент и започва масово да вкарва в затвора хората, които грабят държавата. Изглежда, че милиони украинци избраха Зеленски, просто, защото го объркаха с Голобородко. До къде ще доведе Украйна актьорът-президент, пише  руският вестник „Взгляд“  в материал, представен без редакторска намеса. \r\n„Украйна, ти оглупя“, написа във „Фейсбук“ избягалият руски опозиционер Аркадий Бабченко, който получи убежище в Киев. По този начин в неделя вечерта той изкоментира предварителните резултати от президентските избори в Украйна, на които артистът Владимир Зеленски получи близо 73% от гласовете. Действащият държавен глава Петро Порошенко – жалките на този фон 25%. \r\nТой призна поражението си, защото така са решили украинците, „но искам да подчертая дебело, че няма да изляза от политиката“. \r\nЧе Порошенко може да остане на власт, съвсем скоро абсолютно неочаквано потвърди и Зеленски. На пресконференция той заяви, че е готов да разгледа тази кандидатура за един от високите държавни постове, макар че още през февруари обеща да изпрати Порошенко в затвора, а на дебатите в петък намекна на президента, че скоро ще го разпитват прокурори. \r\n„Струва ми се, че помощта, която ми предложи, действително е сериозна помощ и аз съм готов да се обърна към него, когато ми се наложи. Защо не?“ – заяви Зеленски, разказвайки за телефонния разговор с все още действащия държавен глава. \r\nФактът, че Зеленски се извъртя на 180 градуса по този въпрос още в първия час след избирането си не учудва експертите. Според тях, актьорът изобщо не е готов да бъде държавен глава. \r\nЗабележително е, че за това мнението на живеещия в Киев русофоб Аркадий Бабченко съвпада с мнението на живеещатав Москва Лариса Шеслер, председател на Съюза на политемигрантите и политическите затворници на Украйна. (СППУ). Тя счита, че много избиратели за пореден път са повярвали в мит и просто са объркали реалния актьор Зеленски и създадения от него образ на президента Голобородко. \r\n„Голяма част от украинците вече повече от 20 години си създават митове. Най-малкото от времената на Ющенко“, припомни Шеслер. „От абсолютно нищожен човек направиха банкера на всички времена и народи, висок интелектуал и велик патриот. Именно тогава за първи път беше създаден мит на мястото на реален политик“. \r\n„Когато избираха Янукович, хората много по- ясно си даваха сметка какво представлява той и разбираха каква политика ще провежда, въпреки че много сбъркаха и за него. А пък Порошенко дойде като човек, създал мит, че бързо ще сложи край на войната, че войниците ще получават по 1000 гривни на ден, че ще вкара страната в Европа и т.н. И в онзи момент действително в него повярваха много хора“, казва председателят на СППУ. \r\n„Сега ситуацията е същата. Ясно е, че огромното мнозинство гласува, за да си тръгне сегашният президент, но и немалка част си нарисува образа на Голобородко вместо реалния Зеленски, на който му предстои да стане президент в изключително тежка ситуация.  И тази част от нашия електорат хронически не пораства“, резюмира Шеслер. \r\nПрипомняме, че Зеленски получи масова популярност със сериала „Слуга народа“, където игра ролята на Василий Голобородко – обикновен учител, който внезапно става президент. Героят на Зеленски започва масово да вкарва в затвора хората, които грабят държавата и се грижи за обикновените хора. Между другото, в сериала Голобородко също победи на изборите с резултат от 73%. \r\nВ същото време, че Порошенко така или иначе ще остане на власт говорят и неговите съратници от фракцията „Блокът на Петро Порошенко“ (БПП). „Да избяга от страната? Защо? Той няма да напуска  страната. Ще бъдем в опозиция, няма проблем. Ще започнем да се подготвяме за парламентарните избори начело с Порошенко, това е на 100%“, заяви пред „Взгляд“ първият заместник-председател на БПП Алексей Гончаренко. \r\nКиевският политолог Денис Гаевски дори не изключва, че през месеца, който му остава да е на власт, Порошенко може сам да разпусне предсрочно Радата. \r\n„В най-скоро време Порошенко може да инициира разпускане на Върховната рада и да инициира предсрочни избори, за да успее да конвертира своя рейтинг и остатъците от административния си ресурс в неголяма парламентарна фракция със себе си начело“, счита Гаевски. \r\nНа друго мнение е обаче директорът на Киевския център за политически изследвания и конфликтология Михаил Погребински. \r\n„Ако резултатът беше 55% на 45%, той би запазил шансовете си да влияе на своето вътрешно обкръжение. Но тъй като нещата завършиха с разгром, парламентарната кампания на Порошенко малко ще увисне. Той отива някъде на пети план. Неговото обкръжение в момента обсъжда как да се отърве от Порошенко, защото той стана токсичен“, заяви пред „Взгляд“ Погребински. Но той също е уверен, че още действащият държавен глава няма да избяга зад граница. \r\nПодобно мнение пред изданието изказа и директора на фонда „Украинска политика“ Костя Бондаренко, който отбеляза, че Вашингтон, изглежда, е гарантирал, че Порошенко няма да бъде преследван. \r\n„Между другото, има един много пикантен момент. Порошенко беше съсредоточен върху сегашния управляващ екип в САЩ, върху обкръжението на Тръмп. А Зеленски получава поддръжка от хора, които се намират в опозиция на Тръмп: демократите, обкръжението на Сорос“, казва политологът. \r\nПри това събеседниците на вестник „Взгляд“ не вярват, че Зеленски ще успее да се сближи с Русия, дори и да избере такъв курс. \r\n„Промяна на курса спрямо Русия е възможна само ако в парламента се появи коалиция, която е съгласна с това. Ако Зеленски започне веднага да променя нещо в отношенията с Москва, той така ще се насади, че после няма да може да направи нищо повече“, счита Погребински. \r\nОще по-радикална е позицията на заместник-председателя на фракцията на БПП в Радата Алексей Гоначренко. „Обществото и опозицията, дори Зеленски да поиска, няма да му позволи да капитулира пред Русия. Иначе такива опити ще завършат с неговия импийчмънт“, казва той. \r\nСпоред Костя Бондаренко, по този въпрос решаващата роля играят по-скоро външни фактори. \r\n„Опит на Зеленски да промени политиката към Москва, най-вероятно, ще завърши с чилийски вариант. Едва ли Вашингтон ще му позволи да го направи. Още повече, че преди няколко дни от Държавния департамент на САЩ заявиха, че са в Украйна на сериозно и за дълго“, отбеляза Бондаренко. \r\nСамо Гаевски не изключва, че Зеленски все пак може да се опита да направи поведението на Украйна по-прагматично. \r\n„Отношението към Русия няма да се промени кардинално, но в сферата на енергетиката, транспорта и икономиката, като цяло, е възможна определена прагматизация. Също така се отваря отново прозорец на възможност за мирно разрешаване на конфликта в Донбас по политико-дипломатически път“, резюмира Гаевски. \r\nЗеленски действително вече обеща на своята първата пресконференция в новото качество „да рестартира Минския процес“, а освен това анонсира „мощна информационна война“ в Донбас. Той има намерение да я води с помощта на журналисти и блогери, за да може в крайна сметка да се прекрати огъня на Югоизток. \r\nОще не беше президент и пет минути, когато добави, че ще продължи участието на Украйна в „нормандския формат“. Зеленски в момента си поставя като основна цел връщането „на заключените, всички военни, нашите моряци“. „Ще направя всичко, за да върна нашите момчета у дома. Това е приоритетна задача“, подчерта новият държавен глава на Украйна. \r\n*** Изборите завършиха. Екзитполовете дават 73:27. Изходът е ясен. Това е такъв случай, когато са еднакво важни и двата резултата – и поражението, и победата, пише председателят на Съвета на Федерацията по международните работи Константин Косачев в публикация във „Фейсбук“, препечатана от официалния печатен орган на Правителството на Руската Федерация  „Российская газета“ . \r\nРазгромният, без нюанси и двусмислености, провал на Порошенко, има два компонента. Първо, тъй като от политиката му се отказаха огромното мнозинство от избирателите, не става дума за субективни промени („действащият президент ми омръзна, искам някой нов“), а за обективна промяна на съзнанието (резултатите на политиците са незадоволително,  а следователно и програмата им, като цяло). И второ – Порошенко не загуби от своите традиционни опоненти, които вървяха по петите му през всички тези години, а от абсолютно нов и тотално неподготвен съперник. Т.е. са гласували на принципа „за всеки друг, само не за него“ – и това е не просто печално за Порошенко, а унизително и позорно.  \r\nПобедата на Зеленски засега съдържа в себе си повече въпроси, отколкото отговори. Но вече може да се твърди, че тя ще означава като минимум няколко НЕ: \r\n1.\tНе стана централна тема „в Европа!“ с всички премахвания на визи и т.н. Затова и на дебатите тя не беше главна, а и на самият Запад му беше все едно кой ще победи: за него демокрацията е избор между прозападни кандидати. А това, че изборите се провеждат в страна, където е забранена комунистическата партия, опозицията е задушена, а инакомислието е в подполието, преследват се църкви, не гласуват милиони в чужбина – не вълнува никого. Но най-главното е, че избирателите и истинския безвизов режим не са толкова важни, колкото митата и олигарсите. Затова и на дебатите кандидатите повече се сравняваха кой е по-малко зависим от олигархията. И това не е случайно. След 5 години „реформи“ и „агресия“ хората се вълнуват именно от това. Гласуването за Зеленски е преди всичко антиелитарно. \r\n2.\tРодината НЕ е в опасност. Порошенко не напразно експлоатираше темата за неопитността на Зеленски, който, ако стане президент, му предстои да командва армията на воюваща страна. Съкрушителният отговор – украинците спират да вярват в агресията. \r\n3.\tРусия НЕ повлия. Уверен съм, никой от гласувалите за победителя не си е мислил именно за Русия, пускайки бюлетината си. Той се е вълнувал от чисто украински проблеми, а отвличащата маневра на властите се провали. Нещо повече: сега плакатите на Порошенко ще го поставят в двусмислено положение – значи на изборите между него и Путин, украинците не го предпочетоха? Получи се агитация за Путин от името на действащия президент на Украйна? \r\n4.\tНие НЕ свързваме надежди с победителя, поне засега, защото при Порошенко Украйна престана да бъде суверенна държава. А след това диспозицията по същество не се е променила – все същите санкции, демагогия за агресия и окупация и неизпълнение на минските споразумения. Ще успее ли Зеленски, отказвайки се от предизборната си риторика, да стане самостоятелен президент на суверенна и независима Украйна – само времето ще покаже. И в това, разбира се, искаме да му пожелаем успех. \r\n***  „Аз съм обикновен, редови, честен украинец. Моята програма е самата простота: имам искрено желание да помогна на народа. Аз не съм с никой и никой не е с мен. Кажете на всички , че при вас ме е пратил „Никой“. Зеленски говореше така и ще продължи да го прави, без да го е срам от зеещата зад тези фрази пустота, напротив, експлоатирайки я, магнетизрайки с нея уморените, но така и не укрепнали умове. Той демонстрира и успешно патентова модел на нов популизъм – безпочвен, медиен, нагледен, като стока и работещ като часовник. По същия начин в онзи момент тръмповия политически дискурс, лавирайки „между Сцила и Харибда“ левите и десните позиции (и нанасяйки им добре прицелени удари пътьом), директно апелираше към американската изключителност, към митологическата идентичност на нацията – а дали е мнима или действителна, тук е абсолютно без значение. И проработи. Обективно, в Украйна няма такава идентичност – няма нужната историческа почва, а да очертаваш своя национален силует чрез безогледна и маниакална дерусификация е глупаво мероприятие и, както блестящо доказа за своя сметка Порошенко, нерентабилно. Именно затова и решиха използват единствения останал до сега неизползван механизъм – проверен, обмислен, емоционално балансиран медиен спектакъл, чиито зрители са просто и с усмивка доведени до линията на безалтернативността: тук изборът даже е между различни риторически конструкции – пост-истините ненужен и невъзможен. Спектакълът към изборите е агресивно нетърпим за света, защото той е твърде обременителен и реален за тази система, пише електронното издание на руското официозно издание \"Експерт\" в материал, представен без редакторска намеса. \r\n„Кандидатът против всички“, без да се притеснява да възпява липсата си на реален политически опит, без видими усилия привлече огромна публика – очарована и станала податлива. И вече може да се констатира, че отсъствие на принадлежност на Зеленски към някое от омазаните с мръсотия политически движения в страната му осигури безпрецедентен за съвременната история триумф – триумф на политическото „нищо“, мило безсмислие, програмна нула. Разбира се, този родил се пред нашите очи украински феномен не се появи отникъде. По удивителен начин той се римува с това, което през вече далечната 1967 година формулира френският философ и художник авангардист  Ги Дебор в своята знаменита книга „Общество на спектакъла“. Цялата съвременна за него социална тъкан, доказвал мислителя, се е трансформирала в единен тотален спектакъл, където „всичко, което по-рано се преживяваше непосредствено, сега е сведено до представление“; сега на сцената на глобалния театър цялата социална действителност, опосредствана от художествени образи, се представя като вълнуваща и светла декорация, като система от хармонизирани търговски марки, закриваща по този начин можещата да ужаси всеки бездна от пустота.„Спектакълът – това е стадий, при който продуктът вече е успял да постигне пълен контрол над обществения живот“,  пише Ги Дебор. „Отношението към продукта не просто се оказва видимо, но сега ние виждаме само това: вижданият от нас свят – това е неговият свят“. Предизборната кампания на Зеленски беше още един момент в това победоносно разгръщане на реалността на обществото на спектакъла – продуктова по своята същност и игрива, но призрачната и фантомна, където избирателят вече не се вълнува от реални политически програми и идеологии и където самата идея за търсене на истински избор се оказва дискредитирана. В Украйна Порошенко разора и пося почвата за това, но на плодовете закономерно се наслади медийният кандидат. \r\nВ светлината на това е невъзможно да не си припомним фината забележка на друг френски философ Емануел Левинас за самата същност на сценичната реалност, според законите на която Украйна, уви, избра новия си президент: „Сценичната реалност – забележете, това никога не се е говорило нито за стихове, нито за картини – винаги се е интерпретирала като игра. Тя не оставя следи в качеството на реалност. Предшестващото я нищо е равно на нищото, което идва след нея... Бог все още живее в изоставен храм, старата, разрушена къща все още се посещава от сенките на живеещите в нея; Празният театър е ужасно необитаем.В него можете да почувствате присъствието на игралите тук Сара Бернар или Коклена, но от отчаянието или тъгата на Федра или Сирено дьо Бержерак не е останало нищо. Те се разпръснаха като светли облаци, неразличимо объркани, белязани от същото нищо, което съставлява същността на театралната атмосфера след спектакъла“. Не е изключено с такава пустота да се напълни не само стадион „Олимпийски“ в Киев, веднага щом там отшуми последното действие от политическия спектакъл на украинските избори, но и цялата още очарована от декорациите на „слугата на народа“ страна. \r\n*** По време на избори журналистите обръщат специално внимание освен на самите кандидати и на бившите ръководители, заемали този пост. Вторият президент на Украйна Леонид Кучма се оказа в центъра на вниманието на репортерите, когато отиде да осъществи правото си на глас. Впрочем, неговата прогноза за бъдещия държавен глава се оказа много мрачна, пише  руското издание „Комсомолская правда“ . \r\n„Спомняйки си миналите години и това, което ще започне от утрешния ден и след инаугурацията на новия президент, мога да кажа, че дори ми е жал за него“, заяви Кучма и изброи само част от проблемите, с които ще се сблъска избраният. „И сами виждате: война, на която не се вижда краят, Украйна е разделена, икономиката е на ръба на фалит – няма да изброявам какви проблеми има още, защото по време на избирателната кампания те бяха добре известни на всички“. \r\nВсъщност за бъдещия лидер на Украйна има десет пъти повече проблеми. И то ако се броят само основите. Но какво ще прави тогава бъдещият президент? Кучма има отговор и на този въпрос. \r\n„Обещавай по-малко и прави повече. Защото днес ние с вас видяхме – какво обещаваха по време на избирателната кампания и с какво дойдоха след 5 години, какви резултати постигнаха. Затова главното е да бъдеш честен и порядъчен пред своя народ“, посъветва Кучма. „Да не дава Господ той да се отклони от пътя, който обещаваше по време на избирателната кампания. Главното нещо, за да тръгнат след него хората е да бъде честен и порядъчен пред тях. Защото ако към него има доверие, работите няма да се решават така, както се решаваха до днешния ден“.", "date": "2019.04.22", "title": "Коментари за победата на Владимир Зеленски в руския печат( Агенция „Фокус“ )"}
{"url": "http://www.focus-news.net/news/2019/04/22/2649505/sport-izigraha-se-5-macha-ot-ispanskoto-parvenstvo.html", "text": "Изиграха се 5 мача от 33-ия кръг на испанската Примера дивисион. Резултати: \r\nРеал Мадрид – Атлетик Билбао 3:0 \r\nРеал Бетис – Валенсия 1:2 \r\nХетафе – Севиля 3:0 \r\nВиляреал – Леганес 2:1 \r\nЛеванте – Еспаньол 2:2 \r\nНачело във временното класиране е Барселона с актив от 77 точки пред Атлетико Мадрид с 68, Реал Мадрид с 64 и Хетафе с 54.", "date": "2019.04.22", "title": "Спорт: Изиграха се 5 мача от испанското първенство"}
{"url": "http://www.focus-news.net/news/2019/04/22/2649506/gd-granichna-politsiya-intenziven-e-trafikat-za-tovarni-avtomobili-na-izhod-na-gkpp-kapitan-andreevo-gkpp-dunav-most-i-gkpp-dunav-most-2.html", "text": "Интензивен е трафикът за товарни автомобили на изход на ГКПП „Капитан Андреево“, ГКПП „Дунав мост“ и ГКПП „Дунав мост 2“. Това съобщиха от  ГД „Гранична полиция“ . Информацията за трафика на граничните пунктове е към 6.00 часа. На българо-сръбската, българо-гръцката и на границата със Северна Македония трафикът е нормален на всички гранични контролно-пропускателни пунктове.", "date": "2019.04.22", "title": "ГД „Гранична полиция“: Интензивен е трафикът за товарни автомобили на изход на ГКПП „Капитан Андреево“, ГКПП „Дунав мост“ и ГКПП „Дунав мост 2“"}
{"url": "http://www.focus-news.net/news/2019/04/22/2649497/vzglyad-ukrayna-si-izbra-za-prezident-slugata-na-naroda-vasiliy-goloborodko.html", "text": "Съдейки по първите данни, Зеленски спечели изборите с абсолютно същия резултат, с който победи и кандидатът Голобородко в комедийния сериал „Слуга народа“ – 73% от гласовете. Героят на Зеленски е обикновен учител, който за миг става президент и започва масово да вкарва в затвора хората, които грабят държавата. Изглежда, че милиони украинци избраха Зеленски, просто, защото го объркаха с Голобородко. До къде ще доведе Украйна актьорът-президент, пише  руският вестник „Взгляд“  в материал, представен без редакторска намеса. \r\n„Украйна, ти оглупя“, написа във „Фейсбук“ избягалият руски опозиционер Аркадий Бабченко, който получи убежище в Киев. По този начин в неделя вечерта той изкоментира предварителните резултати от президентските избори в Украйна, на които артистът Владимир Зеленски получи близо 73% от гласовете. Действащият държавен глава Петро Порошенко – жалките на този фон 25%. \r\nТой призна поражението си, защото така са решили украинците, „но искам да подчертая дебело, че няма да изляза от политиката“. \r\nЧе Порошенко може да остане на власт, съвсем скоро абсолютно неочаквано потвърди и Зеленски. На пресконференция той заяви, че е готов да разгледа тази кандидатура за един от високите държавни постове, макар че още през февруари обеща да изпрати Порошенко в затвора, а на дебатите в петък намекна на президента, че скоро ще го разпитват прокурори. \r\n„Струва ми се, че помощта, която ми предложи, действително е сериозна помощ и аз съм готов да се обърна към него, когато ми се наложи. Защо не?“ – заяви Зеленски, разказвайки за телефонния разговор с все още действащия държавен глава. \r\nФактът, че Зеленски се извъртя на 180 градуса по този въпрос още в първия час след избирането си не учудва експертите. Според тях, актьорът изобщо не е готов да бъде държавен глава. \r\nЗабележително е, че за това мнението на живеещия в Киев русофоб Аркадий Бабченко съвпада с мнението на живеещатав Москва Лариса Шеслер, председател на Съюза на политемигрантите и политическите затворници на Украйна. (СППУ). Тя счита, че много избиратели за пореден път са повярвали в мит и просто са объркали реалния актьор Зеленски и създадения от него образ на президента Голобородко. \r\n„Голяма част от украинците вече повече от 20 години си създават митове. Най-малкото от времената на Ющенко“, припомни Шеслер. „От абсолютно нищожен човек направиха банкера на всички времена и народи, висок интелектуал и велик патриот. Именно тогава за първи път беше създаден мит на мястото на реален политик“. \r\n„Когато избираха Янукович, хората много по- ясно си даваха сметка какво представлява той и разбираха каква политика ще провежда, въпреки че много сбъркаха и за него. А пък Порошенко дойде като човек, създал мит, че бързо ще сложи край на войната, че войниците ще получават по 1000 гривни на ден, че ще вкара страната в Европа и т.н. И в онзи момент действително в него повярваха много хора“, казва председателят на СППУ. \r\n„Сега ситуацията е същата. Ясно е, че огромното мнозинство гласува, за да си тръгне сегашният президент, но и немалка част си нарисува образа на Голобородко вместо реалния Зеленски, на който му предстои да стане президент в изключително тежка ситуация.  И тази част от нашия електорат хронически не пораства“, резюмира Шеслер. \r\nПрипомняме, че Зеленски получи масова популярност със сериала „Слуга народа“, където игра ролята на Василий Голобородко – обикновен учител, който внезапно става президент. Героят на Зеленски започва масово да вкарва в затвора хората, които грабят държавата и се грижи за обикновените хора. Между другото, в сериала Голобородко също победи на изборите с резултат от 73%. \r\nВ същото време, че Порошенко така или иначе ще остане на власт говорят и неговите съратници от фракцията „Блокът на Петро Порошенко“ (БПП). „Да избяга от страната? Защо? Той няма да напуска  страната. Ще бъдем в опозиция, няма проблем. Ще започнем да се подготвяме за парламентарните избори начело с Порошенко, това е на 100%“, заяви пред „Взгляд“ първият заместник-председател на БПП Алексей Гончаренко. \r\nКиевският политолог Денис Гаевски дори не изключва, че през месеца, който му остава да е на власт, Порошенко може сам да разпусне предсрочно Радата. \r\n„В най-скоро време Порошенко може да инициира разпускане на Върховната рада и да инициира предсрочни избори, за да успее да конвертира своя рейтинг и остатъците от административния си ресурс в неголяма парламентарна фракция със себе си начело“, счита Гаевски. \r\nНа друго мнение е обаче директорът на Киевския център за политически изследвания и конфликтология Михаил Погребински. \r\n„Ако резултатът беше 55% на 45%, той би запазил шансовете си да влияе на своето вътрешно обкръжение. Но тъй като нещата завършиха с разгром, парламентарната кампания на Порошенко малко ще увисне. Той отива някъде на пети план. Неговото обкръжение в момента обсъжда как да се отърве от Порошенко, защото той стана токсичен“, заяви пред „Взгляд“ Погребински. Но той също е уверен, че още действащият държавен глава няма да избяга зад граница. \r\nПодобно мнение пред изданието изказа и директора на фонда „Украинска политика“ Костя Бондаренко, който отбеляза, че Вашингтон, изглежда, е гарантирал, че Порошенко няма да бъде преследван. \r\n„Между другото, има един много пикантен момент. Порошенко беше съсредоточен върху сегашния управляващ екип в САЩ, върху обкръжението на Тръмп. А Зеленски получава поддръжка от хора, които се намират в опозиция на Тръмп: демократите, обкръжението на Сорос“, казва политологът. \r\nПри това събеседниците на вестник „Взгляд“ не вярват, че Зеленски ще успее да се сближи с Русия, дори и да избере такъв курс. \r\n„Промяна на курса спрямо Русия е възможна само ако в парламента се появи коалиция, която е съгласна с това. Ако Зеленски започне веднага да променя нещо в отношенията с Москва, той така ще се насади, че после няма да може да направи нищо повече“, счита Погребински. \r\nОще по-радикална е позицията на заместник-председателя на фракцията на БПП в Радата Алексей Гоначренко. „Обществото и опозицията, дори Зеленски да поиска, няма да му позволи да капитулира пред Русия. Иначе такива опити ще завършат с неговия импийчмънт“, казва той. \r\nСпоред Костя Бондаренко, по този въпрос решаващата роля играят по-скоро външни фактори. \r\n„Опит на Зеленски да промени политиката към Москва, най-вероятно, ще завърши с чилийски вариант. Едва ли Вашингтон ще му позволи да го направи. Още повече, че преди няколко дни от Държавния департамент на САЩ заявиха, че са в Украйна на сериозно и за дълго“, отбеляза Бондаренко. \r\nСамо Гаевски не изключва, че Зеленски все пак може да се опита да направи поведението на Украйна по-прагматично. \r\n„Отношението към Русия няма да се промени кардинално, но в сферата на енергетиката, транспорта и икономиката, като цяло, е възможна определена прагматизация. Също така се отваря отново прозорец на възможност за мирно разрешаване на конфликта в Донбас по политико-дипломатически път“, резюмира Гаевски. \r\nЗеленски действително вече обеща на своята първата пресконференция в новото качество „да рестартира Минския процес“, а освен това анонсира „мощна информационна война“ в Донбас. Той има намерение да я води с помощта на журналисти и блогери, за да може в крайна сметка да се прекрати огъня на Югоизток. \r\nОще не беше президент и пет минути, когато добави, че ще продължи участието на Украйна в „нормандския формат“. Зеленски в момента си поставя като основна цел връщането „на заключените, всички военни, нашите моряци“. „Ще направя всичко, за да върна нашите момчета у дома. Това е приоритетна задача“, подчерта новият държавен глава на Украйна. \r\nПревод и редакция:", "date": "2019.04.22", "title": "„Взгляд“: Украйна си избра за президент „слугата на народа“ Василий Голобородко"}
{"url": "http://www.focus-news.net/news/2019/04/22/2649507/aktualna-patna-obstanovka.html", "text": "Информация за състоянието на републиканските пътища и въведени ограничения, предоставена от  Агенция „Пътна инфраструктура“ (АПИ) : Ограничения за товарни автомобили: \r\nЗабранява се движението на моторни превозни средства, предназначени за превоз на товари с техническа допустима максимална маса над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва: \r\nЦелогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден. \r\nОграниченията важат само за участъците от републиканската пътна мрежа, както следва: \r\n- Всички автомагистрали;  \r\n- път I-1 с. Ребърково-Ботевград, като движението се пренасочва по път II-16 Ребърково-Своге-София; \r\n- път I-1 Благоевград-ГКПП „Кулата“; \r\n- път I-4 п. в. „Коритна“-Велико Търново-Шумен; \r\n- път I-5 Русе-Велико Търново; \r\n- път I-8 ГКПП „Калотина“-София; \r\n- път I-9 Варна-Бургас; \r\n- път II-18 Околовръстен път София; \r\n- път II-99 Бургас-Царево. \r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим. Състояние на автомагистралите:  \r\nАМ „Тракия“:  \r\nОбласт София: До 31.07.2019 г. движението от км 11+530 до км 16+560 се осъществява двупосочно в платното посока София поради ремонтно – възстановителни дейности на виадукти при км 13+140 и км 15+940. Движението. През празничните и почивни дни се въвежда реверсивно движение както следва:  \r\n- В деня преди празничния или почивен ден се обособяват две ленти в посока Бургас и една в посока София.  \r\n- За последния почивен или празничен ден се обособяват две ленти в посока София и една в посока Бургас.  \r\nДо 30.06.2019 г. движението от км 18+530 до км 23+330 се осъществява двупосочно в платното посока София поради ремонтно – възстановителни дейности на виадукт при км 20+840. Движението. През празничните и почивни дни се въвежда реверсивно движение както следва:  \r\n- В деня преди празничния или почивен ден се обособяват две ленти в посока Бургас и една в посока София. \r\n- За последния почивен или празничен ден се обособяват две ленти в посока София и една в посока Бургас.  \r\nДо 31.05.2019 г. движението при Мухово от км 45+200 до км 46+266 в посока Бургас се осъществява с повишено внимание поради обезопасяване на пътния участък.  \r\nДо 31.05.2019 г. движението от 45+900 до км 53+000 и в двете посоки се осъществява с повишено внимание поради констатирани неравности по пътната настилка. Скоростта на движение се ограничава до 90 км/ч.  \r\nОбласт Пазарджик: \r\nДо 31.05.2019 г. движението в участъка от километър 88+994 до километър 89+354 в района на пътен възел „Пазарджик“ се осъществява двупосочно в платното посока София, поради ремонтни дейности на платното посока Бургас. Почасовите ограничения са следните: \r\n- от 10 часа всеки понеделник до 13 часа всеки петък се обособяват по една лента за движение в двете посоки; \r\n- от 13 часа всеки петък до 17 часа всяка събота се обособяват две ленти за движение в посока Бургас и една лента за движение в посока София; \r\n- от 17 часа всяка събота до 10 часа всеки понеделник се обособяват една лента за движение в посока Бургас и две ленти за движение в посока София. \r\nЧасовият диапазон на реверсивното движение може да се променя при необходимост.  \r\nАлтернативни маршрути: \r\n- пътен възел „Церово“ на АМ „Тракия – път III-8402 /Виноградец – Карабунар – Злокучене – Септември/ – път I-8 /Лозен – Звъничево – Пазарджик/ – път II-37 /Пазарджик/ – пътен възел „Пазарджик“ на АМ „Тракия“; \r\n- пътен възел „Церово“ на АМ „Тракия – път III-8402 /Виноградец – Карабунар – Злокучене – Септември/ – път I-8 /Лозен – Звъничево – Пазарджик/ – пътен възел „Цалапица“ на АМ “Тракия“; \r\n- пътен възел „Калугерово“ – път III-803 /Динката – Драгор/ – път II-37 – пътен възел „Пазарджик“ на АМ “Тракия“.  \r\nОбласт Пловдив: \r\nПоетапно се ограничават пътните връзки на п.в. „Пловдив-изток“ при км 133+112 в района на с. Войводиново поради ремонтни дейности на асфалтовата настилката  \r\nДвижението се осъществява по обходни маршрути: \r\n- Бургас – Пловдив - 22.04.2019, обходен маршрут през гр. Пловдив по п.в. Север на км 126; \r\n- Раковски – София - 22.04.2019, обходен маршрут през с. Войводиново и гр. Пловдив. \r\nОбласт Стара Загора: \r\nДо 30.09.2019 г. движението в участъка Чирпан – Стара Загора от км 168+000 до км 208+100 се осъществява с максимална скорост 90 км/ч и повишено внимание в двете посоки за осигуряване безопасността на движението поради неравности на пътната настилка.  \r\nАМ „Хемус“:  \r\nОбласт София: \r\nДвижението при Потоп от км 18+230 до км 20+620 се осъществява двупосочно в платното посока София поради ремонтно-възстановителни дейности на виадукт при км 19+270.  \r\nПрез празничните и почивни дни се въвежда реверсивно движение както следва:  \r\n- В деня преди празничния или почивен ден се обособяват две ленти в посока Варна и една в посока София;  \r\n- За последния почивен или празничен ден се обособяват две ленти в посока София и една в посока Варна. \r\nПри благоприятни атмосферни условия ограничението се въвежда в участъка от км 14+210 до км 22+620 поради извършване на ремонтни дейности до 15.12.2019 г. \r\nДо 31.05.2019 г. движението на МПС над 12 тона е ограничено в участъка от км 30+260 до км 35+450 /от п.в. „Витинска река“ до служебна пътна връзка/ само в посока София поради ремонтно-възстановителни дейности по виадукт при км 33+600 и тунел „Витиня“. Движението се осъществява по обходен маршрут през път I-1 Ботевград – София. Автомобилите до 12 тона в двете посоки и трафикът на товарните превозни средства над 12 тона в посока Варна от км 31+996 до км 33+780 осъществява двупосочно в платното  в посока Варна, като са обособени по една лента в посока София и в посока Варна поради ремонтно-възстановителни дейности на виaдукт при км 33+600 и тунел „Витиня“ /лявата тръба в посока София/ до 28.05.2019 г.; \r\nДвижението от км 33+960 до км 40+310 се осъществява двупосочно в платното посока София поради ремонтно-възстановителни дейности на виадукти при км 36+450 /Коренишки дол/ и при км 37+920 до 28.05.2019 г.; \r\nДо 31.05.2019 г. движението от км 48+800 до км 53+690 се осъществява двупосочно в платното за София поради ремонтни дейности по виадукт при км 51+360.   \r\nНа 22.04.2019 г. от 9 до 19 часа движението в тунел „Топли дол“ се осъществява двупосочно в тръбата посока Варна поради ремонт по осветителната система, измиване на стените, настилката и бализите. Шофьорите да се движат с повишено внимание и съобразена скорост. \r\nОбласт Варна: \r\nДо 24.05.2019 г. движението в участъка Неофит Рилски – Девня от км 389+717 до км 400+100 се осъществява двупосочно в платното в посока Варна поради ремонтни дейности. Ограничено е качването в посока София на пътен възел \"Неофит Рилски\", като движението е пренасочено по път I-2 Варна – Шумен от пътен възел „Девня“ до пътен възел „Каспичан“. Ограничено е слизането от АМ \"Хемус\" на пътен възел \"Неофит Рилски\", като движението е пренасочено по път I-2 Шумен – Варна. Срок  \r\nДвижението в участъка п.в. „Повеляново” – п.в. „Слънчево” от км 406+850 до км 416+200 се осъществява двупосочно в платното посока Варна поради ремонтни дейности. Ограничено е движението в платно посока София. Движението се отбива при км 416+200 до км 406+850 по път I-2 Русе – Варна. Ограничено е качването в посока София от п.в. „Слънчево“ и слизането в посока Слънчево и Тополи на п.в. „Слънчево“. Движението е пренасочено по път I-2 Русе – Варна.  \r\nАМ „Марица“: няма ограничения. \r\nАМ „Черно море“:  \r\nOбласт Варна: \r\nДо 07.05.2019 г. движението при виадукт „Звездица” в участъка от км 2+511до км 2+911 се осъществява двупосочно в платното в посока Бургас, поради ремонтни дейности.  \r\nАМ „Струма“:  \r\nОбласт Перник: \r\nДвижението от км 28+353 до км 35+252 в посока София е ограничено в лявото платно посока София поради аварийно-възстановителни дейности. Движението се осъществява двупосочно в дясното платно в активната и изпреварващата лента. Водачите на МПС да се движат с повишено внимание и съобразена скорост. Организацията на движение е сигнализирана с пътни знаци. Срок до 25.04.2019 г. Въведени ограничения по основните пътни направления: \r\nПроходи: \r\n- „Върбишки“ - затворен за всички МПС - целогодишно;  \r\n- „Златишки“ - затворен за всички МПС - целогодишно; \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Обзорски“ - отворен за всички МПС; \r\n- „Печинско“ - отворен за всички МПС; \r\n- „Превала“ - отворен за всички МПС; \r\n- „Предел“ - отворен за всички МПС;  \r\n- „Републиката“ - отворен за всички МПС;  \r\n- „Ришки“ - отворен за всички МПС; \r\n- „Рожен“ - отворен за всички МПС;  \r\n- „Троянски“ - отворен за всички МПС. Поради обрушване на скатове и почистване на паднали скални маси на територията на Област Пловдив ще бъде ограничавано движението но всички МПС на интервали от около 2 часа в часовия диапазон от 8 ч до 18 ч. Водачите изчакват на място. Алтернативният маршрут е през проход „Шипка“. Ограничението е в сила за периода 19 - 25.04.2019 г.; на 30.04.2019 г.; и в периодите 02 - 03.05.2019 г.; 07- 10.05.2019 г.; 13 - 17.05.2019 г.; 20 - 21.05.2019 г.; \r\n- „Вратник“ - забранен за МПС над 10 т - целогодишно; \r\n- „Дюлински“ - забранен за МПС над 3,5 т - целогодишно; \r\n- „Пампорово“ - забранен за МПС над 3,5 т; \r\n- „Петрохан“ - забранен за МПС над 12 т, както и тегленето на ремаркета и полуремаркета. Срок целогодишно; \r\n- „Твърдишки“ - забранен за МПС над 10 т - целогодишно; \r\n- „Шипка“ – целогодишно е забранено движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4.   Състояние на републиканската пътна мрежа: \r\nОграничения в движението на МПС по първокласната пътна мрежа:  \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт Благоевград: \r\nДвижението по път I-1 Благоевград – Кресна в участъка от гр. Благоевград до отклонение за с. Стара Кресна от км 360+000 до км 392+500 се осъществява с повишено внимание поради косене на трева и изрязване на храсти. Водачите да се движат с повишено внимание и съобразена скорост, съобразно създадената организация на движение. Срок до 30.04.2019 г. \r\nОбласт Монтана: \r\nДвижението в участъка с. Белотинци – Монтана от км 73+542 до км 102+000 се осъществява в едната лента поради почистване на пътното платно от инертни материали. Движението се регулира от сигналисти на място. Срок до 30.04.2019 г. \r\nДвижението по с. Белотинци – с. Краводер от км 73+542 до км 125+450 се осъществява в една лента, поради възстановяване на ограничителни системи /мантинели/. Движението се регулира от сигналисти на място. Срок до 30.04.2019 г. \r\nОбласт София: \r\nДвижението по път I-1 Ботевград – София от км 175+600 /Люти дол/ до км 205+600 /м. Рибни вир/ се осъществява поетапно в една лента поради ремонтни дейности по пътната настилка. Скоростта се ограничава до 40 км/ч. Срок 31.05.2019 г. \r\nВъвежда се реверсивно движение в участъка София – Перник при Владая от км 276+162 до км 277+610. Всеки работен ден се обособяват две ленти в посока София за времето от 06:00 до 10:00 часа. Срок 30.06.2019 г. \r\nВъвежда се реверсивно движение в участъка София – Перник при Владая от км 276+162 до км 277+610 и от км 278+567 до км 281+800 в последния празничен ден и всяка неделя от 10:00 до 18:00 часа. Обособяват се две ленти в посока София и една в посока Перник. Срок 31.12.2019 г.; \r\nДвижението в участъка Жерково – Елешница от км 224+600 до км 229+700 е ограничено за всички МПС поради намален габарит на пътното тяло. Срок до 30.09.2019 г.;  \r\nДвижението на товарни МПС над 15 т. в участъка от Александров мост до границата с област Перник от км 276+162 до км 282+485 е ограничено. Срок до 30.09.2019 г.;  \r\nДвижението в участъка София – Перник от км 281+900 (при разклонението за с. Драгичево) до км 282+315 се осъществява в една лента /преди кръстовището и отваряне след него/ поради ремонтни дейности в активната лента на платното посока София. Движението се извършва в изпреварващата лента и скоростта на движение се ограничава до 40 км/ч. Срок 30.06.2019 г.; \r\nДвижението в участъка Ботевград – София от км 192+000 /Чурек/ до км 215+600 /Ботевград/ се осъществява с повишено внимание поради неравности по пътната настилка. Скоростта на движение е ограничена до 60 км/ч. Срок 31.05.2019 г.; \r\nДвижението по път Ботевград – София в участъка с. Врачеш – м. Рибник от км 196+000 до км 205+600 се осъществява в една лента поради ремонтни дейности на асфалтовата настилка. Движението се извършва двупосочно в лентата посока Ботевград, като скоростта се ограничава до 40 км/ч. Срок до 30.04.2019 г.; \r\nДвижението по път Ботевград – София се осъществява в една лента поради ремонт на анкерна стена при км 210+200 /проход „Витиня“/. Движението се регулира от светофарна уредба. Срок 29.04.2019 г.; \r\nОбласт Перник:  \r\nДвижението по път София – Перник в участъка от граница София до кръстовище Драгичево от км 282+485 до км 285+600 е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“. Срок до 31.12.2019 г.; \r\nВъведено е реверсивно движение по път София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: \r\n- всеки петък, както и в последния работен ден преди празници от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 01.01.2020 г.; \r\nДвижението в участъка (с магистрален габарит) от км 23+000 – нов (км 291+500 – стар) до км 24+000 – нов (км 292+500 – стар) в посока Перник – Кулата се осъществява с повишено внимание и скоростта на движение е ограничена до 80 км/ч поради неравности на пътното платно. Срок до 31.05.2019 г.; \r\n- път І-2 Граница Румъния-Русе-Цар Калоян-Разград-Шумен-Девня-Варна:  \r\nОбласт Русе: \r\nДвижението в участъка Русе – Разград при км 7+845 в участъка на ремонта се осъществява в посока Дунав мост – Русе и обратно в две ленти във всяко платно за горепосочените посоки поради изпълнението на обект: „Изграждане на пешеходна връзка – надлез между кв. „Родина 3“ и кв. „Чародейка“. Въведено е ограничение на скоростта до 20 км/ч. Срок до 21.06.2019 г.; \r\nОбласт Разград:  \r\nДвижението в участъка Цар Калоян – Езерче от км 39+500 до км 47+200 се осъществява с повишено внимание поради извършване на частични ремонти дейности на асфалтовата настилка. Движението в работния участък се регулира с временна сигнализация и от сигналисти. Срок до 22.04.2019 г. \r\nОбласт Шумен: \r\nДвижението по път I-2 между Нови Пазар и Зайчино от км 138+103 до км 146+760 се осъществява в една лента поради облицоване на канавки и частични ремонтни дейности на асфалтовата настилка. Срок до 22.04.2019 г. \r\n- път І-3 Гара Бяла-Плевен-Луковит-Коритна-Ябланица-Ботевград:  \r\nОбласт София:  \r\nДвижението по път Правец – Разлив – Трудовец – Ботевград в участъка от км 193+345 /отклонение за пътен възел „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т.  \r\nОбходен маршрут: АМ „Хемус“ п.в. „Правец“, по път ІІ-17 Мездра – Ботевград, пътен възел І-3, пътен възел „Ботевград“ на АМ „Хемус“ и обратно. Срок до 30.06.2019 г. \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен:  \r\nОбласт Търговище:  \r\nДвижението в участъка Търговище – опорен пункт Белокопитово от км 248+000 до км 250+300 се осъществява в една лента поради ремонтни дейности във връзка със строителството на обект: АМ „Хемус”. Срок до 31.10.2019 г.; \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Габрово: \r\nДвижението в участъка Габрово – вр. Шипка при км 164+150 се осъществява с повишено внимание поради пропаднал участък. Поставена е необходимата сигнализация. Срок до 31.05.2019 г.; \r\nОбласт Кърджали: \r\nДвижението по път Хасково – Кърджали в участъка граница с област Хасково – с. Калинка от км 319+000 до км 336+000 се осъществява с повишено внимание, поради извършване на ремонтни дейности на асфалтовата настилка. Движението е сигнализирано с пътни знаци и сигналисти. Срок до 30.04.2019 г. \r\nДвижението по път Кърджали – Маказа в участъка Надлез Кирково – ГКПП „Маказа“ е ограничено за МПС над 3,5 т. Срок до 31.12.2019 г.; \r\nДвижението по път Черноочене – Кърджали само в посока от Черноочене към Кърджали е ограничено за движение на МПС над 15 т. Срок до 31.12.2019 г. \r\nОбходни маршрути: \r\n- направление Хасково – Кърджали: път І-5, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали; \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:  \r\nОбласт Перник: \r\nДвижението в участъка с. Драгомирово – разклон за с. Прибой от км 44 до км 60 в участъка се осъществява в една лента на определени участъци поради частични ремонтни дейности на асфалтовата настилка. Участъкът е сигнализиран с пътни знаци. Срок до 22.04.2019 г. \r\nОбласт София: \r\nДвижението в участъка Златица – Мирково от км 189+340 до км 190+020 се осъществява в една лента поради изграждане на стационарна контролна единица на електронна система за събиране на таксите за ползване на Републиканската пътна мрежа. Срок до 23.04.2019 г. \r\nОбласт Пловдив: \r\nДвижението по път Карлово – Сопот при км 254 в посока София се извършва в една лента поради изграждане на ново кръгово кръстовище. Срок до 03.05.2019 г. \r\nОбласт Сливен: \r\nДвижението в района на с. Калояново от км 102+000 до км 105+000 се извършва с повишено внимание поради полагане на хоризонтална маркировка. Участъкът е сигнализиран с пътни знаци. Срок до 25.04.2019 г. \r\nОбласт Бургас:  \r\nДвижението в участъка Карнобат – Черноград от км 446+500 до км 453+800 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Участъкът е сигнализиран с пътни знаци. Срок до 28.06.2019 г. \r\nДвижението в участъка Искра – Венец от км 433+500 до км 400+000 се осъществява с повишено внимание поради частични ремонтни дейности на асфалтовата настилка. Водачите да се движат с повишено внимание и съобразена скорост. Участъка се регулира от пътни знаци. Срок до 30.04.2019 г. \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма. \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София:  \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Срок до 31.08.2019 г.; \r\nОбласт Хасково:  \r\nДвижението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип. Срок до 30.06.2019 г. \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево. Срок до 30.06.2019 г. \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  \r\nОбласт Варна:  \r\nДвижението в участъка Кранево – Варна при км 83+100 е ограничено за движение на МПС над 10 т. \r\nОбходен маршрут: Кичево – Оброчище. Срок до 28.02.2020 г.; \r\nОбласт Бургас: \r\nДвижението по път I-9 от км 240+526 до км 241+802 в участъка „Варна-Бургас” в урбанизираната територия на гр. Бургас рехабилитация на бул. „Проф. Яким Якимов” (от кръговото кръстовище с бул. „Стефан Стамболов” до кръговото кръстовище с ул. „Янко Комитов”) съгласно Заповед № РД-11-269/08.03.2019 г. поради извършване на  ремонтни дейности на дясното платно за движение. Изцяло се затваря дясното платно. Движението се извършва двупосочно в лявото платно. Срок: до 15.05.2019 г. \r\nДвижението в участъка Баня – Слънчев бряг от км 189+000 до км 191+000 се с осъществява с повишено внимание поради частични ремонтни дейности на асфалтовата настилка и ремонт на водостоци. Участъкът е сигнализиран с пътни знаци. Срок 22.04.2019 г.; \r\nДвижението в участъка Варна – Бургас в района на с. Баня от км 183+920 до км 184+595 се осъществява при стеснение на едното платно за движение поради ремонт на водосток. Работния участък е върху едната пътна лента с дължина до 50 м. Скоростта на движение се ограничена до 50 км/ч. Срок до 31.05.2019 г.; \r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи, като скоростта на движение се ограничава до 40 км/ч. в кръстовищата и до 70 км/ч. в останалите участъци. Срок до 30.04.2019 г.; \r\nДвижението в участъка Слънчев бряг – Бургас в района на обход на гр. Поморие от км 222+849 до км 225+522 километраж по проект или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2019 г.; \r\nДвижението по път Баня – Слънчев бряг от км 184+000 до км 186+000 се осъществява с повишено внимание поради частични на ремонтни дейности на асфалтовата настилка, ремонт на водостоци и оформяне на банкети. Участъкът е сигнализиран с пътни знаци. Срок до 30.04.2019 г. \r\nДвижението в участъка Баня – Свети Влас от км 198+718 до 199+541 се осъществява с повишено внимание поради изграждане на водосток, частични ремонтни дейности на асфалтовата настилка като скоростта на движение е намалена до 40 км/ч.  Движението се регулира от пътни знаци. Срок до 09.05.2019 г. Съсотяние на републиканската пътна мрежа:   \r\nРемонтни дейности и временна организация на движението /ВОД/:  \r\nОПУ-Благоевград: \r\nВременно са въведени следните ограничения за движение на МПС:  \r\nПът III-108: Движението по път III-108 АМ Струма – с. Рибник е ограничено за МПС над 12 т. поради аварийни ремонтни дейности.  \r\nОбходен маршрут: Път III-198 с. Дрангово – с. Ръждак – гр. Петрич и обратно. Срок до 31.07.2019 г. \r\nПът III- 108: Движението по път III-108 АМ „Струма – Петрич“ в участъка АМ „Струма“ – с. Рибник от км 0+000 до км 2+500 е ограничено за всички МПС поради извършване на ремонтни дейности по възстановяване и укрепване на мостово съоръжение над р. Струма. Срок до 24.04 2019 г. \r\nОбходни маршрути:  \r\n- Посока София – Петрич: АМ „Струма“ до пътна връзка за с. Марикостиново – по общински път в с. Марикостиново до кръстовището с път III – 198 за Петрич. \r\n- Посока Петрич – София: по път III-108 до отклонение за с. Рибник – по път III-1082 Рибник – Лебница – Струма – Вълково – Драката до пътен възел Струмяни на АМ „Струма“  \r\nРемонтни дейности:  \r\nПът ІІ-19: Движението по път IІ-19 Симитли – Разлог в участъка от гр. Симитли до проход Предела от км 0+000 до км 21+400 се осъществява с повишено внимание поради косене на трева и изрязване на храсти. Водачите да се движат с повишено внимание и съобразена скорост, съобразно създадената организация на движение. Срок до 30.04.2019 г.; \r\nПът ІІІ-106: Движението по път IІІ-106 Благоевград – ГКПП Станке Лисичково от км 0+000 до км 24+000, се осъществява с повишено внимание поради косене на трева и изрязване на храсти. Водачите да се движат с повишено внимание и съобразена скорост, съобразно създадената организация на движение. Срок до 30.04.2019 г. \r\nОПУ-Бургас: \r\nВременно са въведени следните ограничения за движение на МПС: \r\nПът II-99: Движението по път ІІ-99 Бургас – Царево при км 14+882 е забранено за МПС с тегло над 12 т. Обходен маршрут: общинския път Черноморец – Созопол. Срок до 31.05.2019 г.; \r\nПът III-908: Движението по път III-908 Варовник – Вълчаново ханче от км 22+400 до 39+300 е ограничено на МПС над 10 т. поради стесняване на пътното платно. Срок до 21.12.2019 г.; \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т. поради стесняване на пътното платно. Срок 21.12.2019 г. \r\nРемонтни дейности: \r\nПът II-79: Движението по път II-79 Средец – Бургас от км 88+112 до км 89+598 в урбанизираната територия на гр Бургас от кръстовище с ул. „Александър „Коджакафалията” до кръстовище с път 7909 се осъществява двупосочно в едно платно поради ремонтни дейности на дясното платно за движение. Срок до 30.04.2019 г.; \r\nПът II-99: Движението по път ІІ–99 Бургас – Царево при км 14+882 на надлеза при гр.Черноморец се осъществява двупосочно при стеснение на участъка до 5,50 м. поради увредена конструкция на надлеза. Срок до 31.12.2019 г.; \r\nПът III-208: Движението по път III-208 Добромир – Руен от км 51+100 до км 82+700 се осъществява в една лента поради частични ремонтни дейности на асфалтовата настилка. Участъкът е сигнализиран с пътни знаци. Срок до 30.04.2019 г. \r\nПът III-208: Движението по път III-208 Добромир – Айтос от км 51+100 до км 92+000 се осъществява в една лента поради почистване на банкети. Участъкът е сигнализиран с пътни знаци. Срок до 30.04.2019 г.; \r\nПът III-539: Движението по път III-539 Трояново – Айтос от км 23+900 до км 25+100 се осъществява с повишено внимание поради довършителни дейности свързани с работа по банкети, поставяне на ОСП /мантинели/, полагане на хоризонтална маркировка, вертикална сигнализация и други. Скоростта е ограничена на 40 км/ч. Срок до 30.06.2019 г.; \r\nПът III-795: Движението по път III-795 Житосвят – Карнобат от км 28+600 до км 53+000 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Срок до 28.06.2019 г. ; \r\nПът III-5391: Движението по път III-5391 Трояново – Аспарухово от км 3+000 до км 6+500 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Срок до 30.06.2019 г.; \r\nПът III-5391: Движението по път III-5391 Аспарухово – Крушево от км 0+900 до км 8+500.поради довършителни дейности свързани с работа по банкети и поставяне на хоризонтална маркировка, вертикална сигнализация и други. Скоростта е ограничена на 40 км/ч. Срок до 28.06.2019 г.; \r\nПът III-7306: Движението по път III-7306 Лозарево – Чубра от км 0+000 до км 19+000 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Срок до 28.06.2019 г.; \r\nПът III-7306: Движението по път III-7306 Сунгурларе – Славянци от км 12+350 до км 14+600 се осъществява с повишено внимание поради направа на нов водосток. Скоростта е ограничена до 40 км/ч. Участъкът се регулира от пътни знаци. Срок до 28.06.2019 г. \r\nПът ІІІ-7909: Движението по път III-7909 Братово – Равнец от км 12+400 до км 25+600 поради довършителни дейности по асфалтовата настилка. Скоростта е ограничена на 40 км/ч. Срок до 30.06.2019 г.  \r\nОПУ-Варна: \r\nВременно са въведени следните ограничения за движение на МПС:  \r\nПът III-2902: Движението по път III-2902 Панорама — Куманово при км 11+300 се осъществява с повишено внимание и ограничение на скоростта до 30 км/ч поради неравности на асфалтовата настилка. Срок до 31.05.2019 г. \r\nРемонтни дейности: няма. \r\nОПУ-В. Търново: \r\nВременно са въведени следните ограничения за движение на МПС:  \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т. поради намален габарит на пътното тяло.  \r\nОбходен маршрут: Лозен – Драганово – Янтра – Поликраище – Полски Тръмбеш. Срок до 31.08.2019 г.; \r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т. поради намален габарит на пътното тяло.  \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 31.08.2019 г.; \r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.  \r\nОбходен маршрут: Царски извор – Сушица – Драганово и обратно. Срок до 31.08.2019 г.; \r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло.  \r\nОбходен маршрут: Чешма – Сливовица – Горско Ново село – Джулюница – Кесарево. Срок до 31.08.2019 г.; \r\nРемонтни дейности: \r\nПът III-5302: Движението по път III-5302 Миндя – Присово се осъществява в една лента с последователно пропускане в двете посоки поради извършване на основен ремонт. Движението се регулира със светофарна уредба регулировчици. Срок до 31.05.2019 г.; \r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и образувало се свлачище. Срок до 31.08.2019 г. \r\nОПУ-Видин: \r\nВременно са въведени следните ограничения за движение на МПС: няма ограничения. \r\nРемонтни дейности: няма. \r\nОПУ-Враца: \r\nВременно са въведени следните ограничения за движение на МПС: \r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и намален габарит на пътното тяло. \r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 31.12.2019 г.; \r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т. от км 0+000 до км 5+900 поради свлачищни процеси. Срок 31.12.2019 г.; \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.12.2019 г.; \r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч; \r\nРемонтни дейности: \r\nПът ІІІ-101: Движението по път ІІІ-101 Хайредин – Бутан от км 72+000 до км 81+100 се осъществява с повишено внимание при стеснение на една от лентите за движение поради подмяна на ограничителни системи. Ограничението е сигнализирано с пътни знаци. Срок до 23.04.2019 г. \r\nПът ІІІ-134: Движение по път ІІІ-134 Бяла Слатина – Горна Бешовица от км 6+000 до км 38+000 се осъществява с повишено внимание поради рязане и събиране на храсти. Участъка е сигнализиран с пътни знаци. Срок до 30.04.2019 г. \r\nПът ІІІ-1306: Движението по път ІІІ-1306 Горно Пещене – кръстовище с път ІІ-15 /Враца – Мраморен/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок до 31.12.2019 г. \r\nОПУ-Габрово: \r\nВременно са въведени следните ограничения за движението на МПС: \r\nПът III-403: Движението по път III–403 Кормянско – Малки Вършец при км 10+080 е ограничено за пътни превозни средства с ширина, включително товара, по-голяма от 3,30 м поради стеснен мост над р. Крапец. Поставена е необходимата пътна сигнализация. Срок до 31.05.2019 г.; \r\nОбходен маршрут: По път III–401 Граница Ловеч – /Кормянско-Малки Вършец/ за ППС над 3,30 м, при км 46+800 по общински път до III–403 в с. Малки Вършец.  \r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т. поради намален габарит на пътното тяло при км 26+444. Срок до 31.05.2019 г.; \r\nПът III-5004: Движението по път III-5004 Чехлевци – Велчевци от км 10+940 до км 11+829, съвпадащ с ул. Малина в гр. Габрово е ограничено поради извършване на строителни дейности. Движението на МПС се осъществява през улици в урбанизирана територия на гр. Габрово. Срок до 31.05.2019 г. \r\nРемонтни дейности: \r\nПът II-44: Движението по път II-44 Севлиево – Драгановци от км 0+000 до км 14+600 се осъществява с повишено внимание поради извършване на строително монтажни работи. Срок до 22.06.2019 г.; \r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена необходимата сигнализация. Срок до 31.05.2019 г.; \r\nПът III-6072: Движението по път III-6072 Селище – Стоките при км 11+675 се осъществява с повишено внимание поради пропаднал участък на асфалтовата настилка. Поставена е необходимата сигнализация. Срок до 31.05.2019 г. \r\nОПУ-Добрич: \r\nВременно са въведени следните ограничения за движение на МПС: няма ограничения. \r\nРемонтни дейности:  \r\nПът II-29: Движението по път Генерал Тошево – ГКПП „Кардам“ от км 71+000 до км 84+000 се осъществява с повишено внимание поради ремонтни дейности на асфалтовата настилка. Срок до 25.04.2019 г. \r\nПът II-71: Движението по път II-71 Добрич – Силистра от км 91+500 до км 101+800 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци.Срок до 29.04.2019 г. \r\nОПУ-Кюстендил: \r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. \r\nОбходен маршрут: Згурово – Неделкова Гращица – Невестино – Друмохар – Ваксево и обратно. Срок до 30.04.2019 г. \r\nРемонтни дейности:  \r\nПът III-107: Движението по път III-107 между Пастра – Рилски манастир от км 27+700 до км 27+750 в участък от 50 метра се осъществява в една лента поради извършване на аварийно-възстановителни дейности. Участъкът е сигнализиран с пътни знаци. Срок до 30.04.2019 г.; \r\nПът III-623: Движението по път III-623 Бобов дол – Жедна от км 15+200 до км 15+270 се осъществява в една лента поради свличане на земна маса. Сигнализирано с пътни знаци. Срок до 30.04.2019 г.; \r\nПът III-6224: Движението по път III-6224 Ново село – Слокощиница от км 35+000 до км 47+710 се осъществява с повишено внимание поради ремонтни дейности на асфалтовата настилка. Движението се регулира съобразно създадената организация на движение. Срок до 25.04.2019 г. \r\nОПУ-Кърджали: \r\nВременно са въведени следните ограничения за движение на МПС:  \r\nПът III-5009: Движението по път ІІІ-5009 Зорница – Бели пласт – Стремци– Кърджали е ограничено за МПС над 12 т.  \r\nОбходен маршрут: по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС. Срок до 31.12.2019 г. \r\nРемонтни дейности:  \r\nПът II-59: Движението по път II-59 Карамфил – Крумовград от км 30+893 до км 36+784 се осъществява с повишено внимание поради извършване на подокопен дренаж, преоткосиране, ремонт на водостоци и облицовани окопи. Срок до 31.05.2019 г. ; \r\nПът II-59: Движението по път II-59 Крумовград – граница област Хасково от км 36+784 до км 55+845 се осъществява с повишено внимание поради извършване на подокопен дренаж, преоткосиране, ремонт на водостоци, облицовани окопи, реголи, локални ремонти на пътното тяло и асфалтови работи. Срок до 01.09.2019 г. \r\nОПУ-Ловеч:  \r\nВременно са въведени следните ограничения за движение на МПС:  \r\nПът ІІ-35: Движението по път ІІ-35 Плевен – Троян в района на обходен път на гр. Ловеч от км 42+830 до км 44+390 е ограничено поради ремонтни работи в тунел „Ловеч”.  \r\nОбходни маршрути за товарните автомобили над 12 т.: \r\n- За движещите се за и от гр. Троян: от гр. Ловеч, пътен възел „Софийска” по път ІІІ-401 през с. Изворче и с. Соколово до път І-4 при с. Микре, по път І-4 до пътен възел „Абланица” и по път ІІ-35 за гр. Троян и обратно. Движещите се от Троян към Плевен ползват същия маршрут. \r\n- За движещите се от гр. Варна и гр. Севлиево към гр. Ловеч и гр. Плевен от пътен възел Севлиево при км 85+700 на път І-4, по път ІІІ-403 Кормянско – Малък Вършец и път ІІІ-401 П. Славейково – Ловеч до гр. Ловеч, пътен възел „Баховица”. \r\n- За движещите се от гр. Варна и гр. Севлиево, към гр. Ловеч и гр. Плевен, които са пропуснали обхода по път ІІІ-403 и ІІІ-401, на път І-4 при пътен възел „Абланица” се насочват с табели Ж3 към кръстовището на път І-4 с път ІІІ-401 при с. Микре, от там по съществуващата организация към гр. Ловеч и гр. Плевен. \r\nЗа леките автомобили обходният маршрут е по улици през центъра на гр. Ловеч. \r\nДвижението се регулира с пътни знаци. Срок 30.04.2019 г. \r\nРемонтни дейности:  \r\nПът ІІ-35: Движението по път ІІ-35 Плевен – Троян в участъка на обходения път на гр. Ловеч от км 37+000 до км 42+830 се осъществява в едно платно поради ремонтни работи по настилката и мостово съоръжение. Затворено за движение е платното посока Плевен. Движението се осъществява двупосочно в платното посока Троян. Движението се регулира с пътни знаци. Срок до 30.05.2019 г. \r\nПът ІІ-35: Движението по път ІІ-35 Ловеч – Троян в участъка от Ловеч до разклон за с. Хлевене от км 44+390 до км 46+105 се осъществява в една лента поради частични ремонтни дейности по настилката. Водачите да се движат с повишено внимание и съобразена скорост. Срок 30.06.2019 г.; \r\nПът III-307: Движението по път III-307 Луковит – Угърчин от км 1+000 до км 26+000 се осъществява с повишено внимание поради подравняване на банкети и почистване на окопи. Водачите да се движат със съобразена скорост. Срок до 25.04.2019 г.; \r\nПът III-357: Движението по път III-357 Орешак – Дебнево в участъка от Драшкова поляна до Гумощник от км 7+800 до км 14+949 се извършва с повишено внимание поради почистване банкети и окопи. Водачите да се движат със съобразена скорост. Срок до 25.04.2019 г. \r\nПът III-358: Движението по път III-358 гр. Ябланица – гр. Тетевен от км 60+291 до км 76+200 се извършва с повишено внимание поради ремонтни дейности. Участъкът е сигнализиран с пътни знаци. Срок до 03.05.2019 г.; \r\nОПУ-Монтана: \r\nВременно са въведени следните ограничения за движение на МПС:  \r\nПът II-11: Движението по път II-11 Добри дол – Орсоя от км 23+167 до км 31+800 е ограничено за МПС над 10 т. поради изпълнение на строително-монтажни дейности. За останалите участници в движението скоростта е ограничена до 30 км/ч. \r\nОбходен маршрут: \r\nЗа движещите се по пътя Козлодуй-Лом-Видин: Козлодуй – Вълчедръм – Дългоделци – Д. Церовене – Вирове – Монтана – Ружинци – Димово – Дунавци – Видин и обратно. Срок до 30.04.2019 г.;  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т.; \r\nОбходен маршрут: през гр. Своге. Срок до 31.03.2020 г.; \r\nПът II-81: Движението по път II-81 Расово – Лом в посока Монтана от км 144+000 до км 145+400 е ограничено за МПС над 10 т. поради извършване на строително монтажни работи. На определени участници скоростта е ограничена до 40 км/ч. \r\nОбходен маршрут:  \r\n- В посока от Монтана: по път II-81 с. Д. Церовене кръстовището с път III-818, по път III-818 до кръстовище с път II-11 с. Д. Цибър, по път II-11 до гр. Лом и обратно. \r\n- В посока Лом - Видин: по път II-11 Ковачица – Д. Цибър, по път III-818 Вълчедръм – Дългоделци до кръстовището с път II-81 с. Д. Церовене, по път II-81 Вирове – Монтана и по път 1-1 Ружинци – Димово – Дунавци – Видин и обратно. Срок до 30.04.2019 г.; \r\nПът ІІІ-112: Движението по път ІІІ-112 Тополовец – Монтана от км 10+500 до км 47+806 е ограничено за МПС над 12 т. поради на строително-монтажни работи. Срок до 05.07.2019 г. \r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. МПС до 12 тона да се движат с повишено внимание. \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното тяло.  \r\nОбходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 30.06.2019 г.; \r\nРемонтни дейности:  \r\nПът ІІ-11: Движението по път ІІ-11 с. Орсоя – гр. Лом се осъществява в една лента поради рязане на храсти надвиснали над пътното платно. Движението се регулира от сигналисти на място. Срок до 18:00 часа на 30.04.2019 г.; \r\nПът ІІ-13: Движението по път ІІ-13 Крапчене - Липен от км 0+000 до км 10+060 се осъществява в една лента поради извършване на ремонтни дейности по участъци от пътната настилка. Движението е ограничено до 40 км/ч. Срок до 31.05.2019 г.; \r\nПът III-102: Движението по път ІІІ-102 с. Горно Церовене – Монтана от км 75+000 до 80+500 се осъществява в една лента с повишено внимание поради изграждане на подпорна стена. Движението е ограничено до 40 км/ч. Срок до 30.04.2019 г. \r\nПът III-102: Движението по път ІІІ-102 с. Превала – с. Митровци от км 43+380 до км 56+123 се осъществява в една лента поради извършване на ремонтни дейности и почистване на пътната настилка. Движението се регулира от сигналисти на място. Срок до 31.05.2019 г. \r\nПът III-162: Движението по път III-162 с. Горна Бела речка – с. Стояново от км 18+000 до км 35+000 се осъществява в една лента поради косене на храсти, кастрене на дървета, почистване на банкети и окопи. Движението се регулира от сигналисти на място. Срок до 30.04.2019 г. \r\nОПУ-Пазарджик:  \r\nВременно са въведени следните ограничения за движение на МПС: \r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т.  \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 21.12.2019 г. \r\nРемонтни дейности: \r\nПът II-84: Движението по път II-84 с. Варвара – Гара Костандово от км 14+400 до км 30+000 се извършва в една лента чрез поетапно затваряне на лява лента за движение поради почистване на изкоп под еластична ограда. Движението се регулира с пътни знаци. Срок до 25.04.2019 г. \r\nПът III-8003: Движението по път III-8003 с. Дюлево – разклона за Стрелча /път III-606/ се извършва в една лента от км 35+890 до км 35+910 поради срутище /пропадане на част от дясното платно/. Движението в участъка се извършва в лявото платно и е регулирано с пътни знаци. Срок до 21.12.2019 г.  \r\nОПУ-Перник: \r\nВременно са въведени следните ограничения за движение на МПС: \r\nПът II-63: Движението по път II-63 Брезник – Трън от км 42+200 до км 42+800 е ограничено поради ремонт на мост. Движението е пренасочено по изграден временен път, сигнализиран съгласно проект за ВОБД. Срок до 30.09.2019 г.; \r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.07.2019 г. \r\nРемонтни дейности: \r\nПът II-63: Движението по път II-63 Брезник – Парамун при км 23 се осъществява в една лента поради частични деформации на пътното тяло. Участъкът е сигнализиран с пътни знаци. Водачите на МПС да се движат с повишено внимание и съобразена скорост. Срок до 31.05.2019 г.; \r\nПът II-63: Движението по път II-63 Перник – Брезник в участъка кв. Радина чешма – с. Мещица от 5 до 7 км се осъществява една лента поради машинно оформяне на земни окопи. Срок до 25.04.2019 г.;  \r\nПът III-605: Движението по път III-605 Радомир – Перник в участъка Батановци – Пали лула – Гигинци – Габров дол – Мурено от 21 до 23 км в участъка с. Гигинци – с.Габров дол се осъществява в една лента поради машинно оформяне на земни окопи. Участъка е сигнализиран с пътни знаци. Краен срок до 25.04.2019 г. \r\nПът III-623: Движението по път III-623 с. Жедна – с. Извор от км 24 до км 30 в участъка се осъществява в една лента, поради машинно подравняване на банкети, оформяне на земни окопи, изсичане на храсти, в двете направления. Срок до 25.04.2019 г.; \r\nПът III-6041: Движението по път III-6041 Жедна – Долна Диканя от км 0+000 до км 16+400 се осъществява в една лента на определени участъци поради машинно оформяне на земни окопи. Организация на движението се регулира с пътни знаци. Срок до 25.04.2019 г.; \r\nПът III-6372: Движението по път III-6372 Вукан – Стайчовци – Пали лула от км 7+000 до км 10+000 се осъществява в една лента поради машинно подравняване на банкети. Движението се регулира с пътни знаци. Срок до 30.04.2019 г. \r\nОПУ-Плевен: \r\nВременно са въведени следните ограничения за движение на МПС:  \r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. \r\nОбходен маршрут: път III-303 Българене – Малчика – Аспарухово – Левски. Срок – целогодишно. \r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено за транзитното движение на МПС над 15 т.; \r\nОбходен маршрут: по път ІІ-34 Плевен – Никопол. Срок – целогодишно. \r\nПът ІІІ-306: Движението по път III-306 Луковит – Оряхово в участъка Червен бряг – Чомаковци от км 9+715 до км 19+207 е ограничено поради демонтиране на стоманен мост над река Искър преди с. Чомаковци. \r\nОбходен маршрут: (Кнежа – Искър – Долни Дъбник – Телиш – Луковит) За движещите се МПС по път I-3 Бяла-Ботевград от гр. Луковит транзитно през гр. Червен бряг към с. Чомаковци, начало обход с кръстовище с РП III-306, в гр. Луковит, км 138+767, оттам отбивния маршрут следва трасето на път I-3 през с. Радомирци до обхода на гр. Долни Дъбник, гр. Искър и гр. Кнежа до кръстовище с път III-306 в гр. Кнежа и след това по трасето на път III-306 до с. Чомаковци. Срок до 04.07.2019 г.; \r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено за транзитно движение на МПС над 3.5 т. \r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно. \r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т., осигурен е сигнализиран обходен маршрут; Срок – целогодишно. \r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж в района на с. Беглеж от км 21+062 до км 27+123 е ограничено за МПС над 8 т. \r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно. \r\nПът III-3005: Движението по път III-3005 Ясен – Дисевица – Петърница – Катунец от км 1+886 до км 3+015 в с. Ясен е ограничено поради СМР. Срок до 16.06.2019 г. \r\nОбходен маршрут: през уличната мрежа на Ясен. \r\nПът ІІІ-3006: Движението по път III-3006 Рупци – Червен бряг от км 8+900 до км 9+221 в участъка на свлачище в землището на гр. Червен бряг е ограничено МПС над 12 т. поради свлачищни процеси. \r\nОбходен маршрут:  По І-3 до гр. Луковит, кръстовище с РП ІІІ-306, дясно, до гр. Червен бряг и обратно. Срок – целогодишно. \r\nРемонтни дейности: \r\nПът II-13: Движението по път II-13 Долни Дъбник – Кнежа от км 69+000 до км 103+000 се осъществява в една лента поради ремонтни дейности на асфалтовата настилка. Срок до 22.04.2019 г. \r\nОПУ-Пловдив:  \r\nВременно са въведени следните ограничения за движение на МПС: \r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. \r\nОбходен маршрут: път III-866 Кричим – Девин. \r\nПът ІІІ-667: Движението по път III-667 Плодовитово – Първомай при км 6+832 в района на мост над р. Марица е ограничено за МПС над 5 т. поради намален габарит на пътното платно на стоманения мост на р. Марица. \r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград. Срок до 28.12.2019 г.; \r\nПът III-804: Движението по път III-804 Поповица – Болярци е ограничено за МПС над 12 т. поради намален габарит на пътното платно на мост в с. Поповица. Срок до 31.12.2019 г.; \r\nОбходен маршрут: път Поповица – Садово – Кочево – Болярци. \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство „Кормисош“ след с. Белица до границата с област Смолян при км 18+431 е ограничено за всички МПС. Срок целогодишно. \r\nРемонтни дейности:  \r\nПът II-86: Движението по път II-86 Пловдив – Асеновград от км 14+860 до км 25+150 се осъществява с повишено внимание в едно платно поради ремонтни дейности. Поетапно се затварят платната за движение. \r\nДвижението се осъществява в свободното платно в условията на двулентов двупосочен път при ограничаване на скоростта на движение до 40км/час и 60 км/час. Движението се регулира от сигнализация, включваща бализи в оста на платното за движение. Етапите на строителство са както следва: \r\n1. Пълно затваряне за движение на дясно платно от гр. Пловдив до елипсовидното кръстовище за гр. Куклен и насочването му по ляво платно. \r\n2. Пълно затваряне за движение на дясно платно от елипсовидното кръстовище за гр. Куклен до кръговото кръстовище в гр. Асеновград и насочването му по ляво платно. \r\n3. Пълно затваряне за движение на ляво платно от кръговото кръстовище в гр. Асеновград до елипсовидното кръстовище за гр. Куклен и насочването му по дясното платно. \r\n4. Пълно затваряне за движение на ляво платно от елипсовидното кръстовище за гр. Куклен до гр. Пловдив и насочването му по дясно платно. \r\n5. При кръговите кръстовища за с. Крумово, за гр. Куклен, за с. Долни Воден и в началото на гр. Асеновград строителството се осъществява в условията на неотбито движение. Срок до 25.04.2019 г. \r\nПът II-86: Движението по път II-86 Асеновград – Нареченски бани се осъществява с повишено внимание поради почистване на регулата от паднали камъни. Движението се регулира с пътни знаци и сигналисти. Срок до 24.04.2019 г. \r\nОПУ-Разград: \r\nВременно са въведени следните ограничения за движение на МПС:  \r\nРемонтни дейности:  \r\nПът IІ-23: Движението по път IІ-23 Кубрат – Завет – Исперих от км 74+792 до км 78+753 се осъществява с повишено внимание поради извършване на частични ремонтни дейности на асфалтовата настилка. Движението в работния участък се регулира с временна сигнализация и от сигналисти. Срок до 22.04.2019 г. \r\nПът IІ-49: Движението по път IІ-49 Разград – Кубрат от км 37+663 до км 50+221 се осъществява с повишено внимание поради извършване на частични ремонтни дейности на асфалтовата настилка. Движението в работния участък се регулира с временна сигнализация и от сигналисти. Срок до 22.04.2019 г. \r\nПът IІІ-205: Движението по път IІІ-205 Разград – Исперих от км 18+500 до км 31+280 се осъществява с повишено внимание поради извършване на частични ремонтни дейности на асфалтовата настилка. Движението в работния участък се регулира с временна сигнализация и от сигналисти. Срок до 24.04.2019 г. \r\nПът III-702: Движението по път II-23 Пристое – Исперих от км 2+000 до км 22+125 се осъществява с повишено внимание в една лента за движение поради частични ремонти на асфалтовата настилка. Участъкът е сигнализиран с пътни знаци. Срок до 30.04.2019 г. \r\nОПУ-Русе: \r\nВременно са въведени следните ограничения за движение на МПС:  \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т. поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 30.10.2019 г. \r\nРемонтни дейности:  \r\nПът II-21: Движението по път II-21 Русе – Мартен от км 0+000 до км 0+293 се осъществява с повишено внимание спрямо създадената с вертикална, хоризонтална и светлинна сигнализация организация на движението поради ремонтни дейности свързани с реконструкция и удвояване на габарита на пътното тяло. Въведено е ограничение на скоростта до 40 км/ч. Срок до 22.04.2019 г.; \r\nПът II-54: Движението по път II-54 гара Бяла – Ценово от км 0+000 до км 13+100 се осъществява в едната лента с пропускателен режим поради ремонтни дейности на асфалтовата настилка. Участъкът е сигнализиран с пътни знаци, като движението се регулира от сигналисти. Въведено е ограничение на скоростта до 40 км/ч. Срок до 31.05.2019 г.  \r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран съгласно Наредба №3 за ВОБД. Въведено е ограничение на скоростта до 20 км/ч. Срок до 31.10.2019 г. \r\nОПУ-Силистра: \r\nВременно са въведени следните ограничения за движение на МПС: няма ограничения. \r\nРемонтни дейности: \r\nПът ІІІ-211: Движението по път ІІІ-211 Поляна – Попина – Пристанище Попина от км 0+000 до км 11+675 се осъществява в една лента поради изсичане на храсти и млада гора по банкети и окопи, профилиране на банкети и ремонт на асфалтова настилка. Движението се извършва двупосочно в свободната лента. Срок до 20.11.2019 г. \r\nОПУ-Сливен: \r\nВременно са въведени следните ограничения за движение на МПС: \r\nПът ІІІ-7006: Движението по път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над 12 т. поради намалена носимоспособност на мостово съоръжение на км 10+868. Срок 30.06.2019 г.; \r\nПът ІІІ-7306: Движението по път ІІІ-7306 Сунгурларе – Пъдарево в участъка с. Чубра – с. Пъдарево е ограничено за МПС над 12 т. поради намалена носимоспособност на пътното тяло в участъка на област Бургас. Срок до 30.06.2019 г. \r\nРемонтни дейности:  \r\nПът II-48: Движението по път II-48 Омуртаг – Котел – път I-7 от км 18+000 до км 36+000 се осъществява с повишено внимание поради оформяне на земни окопи. Участъкът е сигнализиран с пътни знаци. Срок до 30.04.2019 г. \r\nПът II-48: Движението по път II-48 Омуртаг – Котел – път I-7 от км 30+000 до км 36+000 се осъществява с повишено внимание поради извършване на механизиран земен изкоп. Участъкът е сигнализиран с пътни знаци. Срок до 30.04.2019 г. \r\nПът ІІ–53: Движението по път ІІ-53 от гр. Сливен до с. Крушаре от км 126+000 до км 136+000 се осъществява с повишено внимание поради изрязване на храсти. Участъкът е сигнализиран с пътни знаци. Срок до 30.04.2019г. \r\nОПУ-Смолян: \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Срок до 30.04.2019 г. \r\nРемонтни дейности: \r\nПът II-86: Движението по път ІІ-86 гр. Смолян – с. Средногорци от км 109+370 до км 109+570 в участъка срутище при км 109+450 при разклон за с. Тикале се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. Срок до 30.04.2019 г.; \r\nПът ІІ-86: Движението по път ІІ-86 Средногорци – Рудозем от км 125+727 до км 132+920 се осъществява с повишено внимание поради ремонтни дейности. Срок до 14.12.2019 г. \r\nПът IІI-197: Движението по път IІI-197 Борино – Грохотно – Девин в с. Грохотно при км 82+120 се осъществява с повишено внимание в лявата лента с изчакване при разминаване поради разрушена стена от каменна зидария вдясно на пътя. Участъкът е сигнализиран с пътни знаци. Срок до 31.05.2019 г. \r\nПът IІI-864: Движението по път IІI-864 Проглед – Пампорово от км 2+375 до км 2+485 се осъществява в една лента поради направа на подпорна стена на аварирал участък. Участъкът е сигнализиран с пътни знаци. Срок до 31.05.2019 г.; \r\nПът ІІІ-866: Движението по път ІІІ-866 Девин – Михалково – Кричим в участъка пътно кръстовище за язовирна стена на „Цанков камък“ – граница област Смолян/Пловдив от км 66+857 до км 88+050 се осъществява с повишено внимание, съобразно въведената временна организация на движение при извършване на строителни дейности по уширение на пътния габарит. През светлата част на денонощието пътният участък ще бъде временно затварян на определени участъци за интервали от 20 до 40 минути. Срок до 30.12.2019 г. \r\nОПУ-София: \r\nВременно са въведени следните ограничения за движение на МПС:  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т., както и тегленето на ремаркета и полуремаркета. \r\nОбходен маршрут: през гр. Своге. Срок до 31.03.2020 г.; \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т. в двете посоки. Срок до 31.08.2019 г.; \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси.  \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 31.05.2019 г.; \r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.09.2019 г.; \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища.  \r\nОбходен маршрут: до Чибаовци да се ползва път II-81, до Бучин проход път III-164 Бучин проход – Искрец – Свидня. Срок до 31.05.2019 г. \r\nРемонтни дейности: \r\nПът ІІ-81: Движението по път ІІ-81 Костинброд – Бучин проход от км 8+200 до км 30+400 се осъществява с повишено внимание, поради изпълнение на строителни и ремонтни дейности, във връзка с реконструкция на пътя. Временната организация се осъществява посредством пътни знаци и временни светофарни уредби. Скоростта на движение е ограничена до 50 км/ч. Срок 30.06.2019 г. \r\nПът II-81: Движението по път II-81 Костинброд – Петрохан от км 8+200 до км 51+235 е затруднено и се осъществява двупосочно в една лента на определени участъци поради ремонтни дейности на асфалтовата настилка. Временната организация се осъществява посредством пътни знаци и временни светофарни уредби. Срок до 30.09.2019 г. \r\nПът II-81: Движението по път ІІ-81 Костинброд – Бучин проход от км 19+080 до км 22+088 се осъществява поетапно в една лента поради извършване на аварийни геоложки шурфове в светлата част на денонощието. Срок 24.04.2019 г. \r\nССТ: Движението по пътна връзка „Илиянско шосе“ при км 4+854 и пътен възел „Източна тангента“ при км 10+671 на Северна скоростна тангента /ССТ/ е ограничено поради ремонтни дейности /доизграждане на пътните платна/. Пътните възли са затворени с неподвижни ограничителни системи, вертикални пътни знаци и хоризонтална маркировка. Срок 01.03.2020 г. \r\nОПУ-Стара Загора: \r\nВременно са въведени следните ограничения за движение на МПС:  \r\nПът III-663: Движението по път III-663 Чирпан – Симеоновград в участъка с. Зетьово – с. Целина от км 7+200 до км 10+620 е ограничено поради ремонтни дейности.  \r\nОбходен маршрут: по път Зетьово – Чирпан – Ценово – Целина и обратно. Срок до 15.05.2019 г.; \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600.  \r\nОбходни маршрути:  \r\n- път ІІ-66 Поповица – Плодовитово – Първомай – Скобелево;  \r\n- път ІІ-66 Чирпан – Плодовитово – Първомай – Скобелево;  \r\n- Скобелево – Първомай – Плодовитово – път ІІ-66. Срок до 31.12.2019 г.; \r\nПът III-5005: Движението по път III-5005 връх ,,Шипка” – връх „Бузлуджа” от км 0+000 до км 12+213 е ограничено за МПС над 3.5 т. Срок до 30.05.2019 г.; \r\nРемонтни дейности: \r\nПът II-66: Движението по път II-66 Стара Загора -Чирпан от км 72+600 до км 80+715 се осъществява двупосочно в една от лентите за движение поради ремонтни дейности-профилиране на банкети. Срок до 23.04.2019 г. \r\nПът II-66: Движението по път II-66 Стара Загора – Нова Загора от км 39 +000 до км 57+000 в посока Нова Загора се извършва двупосочно в една лента поради ремонт на асфалтова настилка и профилиране на банкети. Движението в района се регулира от сигналисти и знаково стопанство. Срок до 25.04.2019 г. \r\nОПУ-Търговище: \r\nВременно са въведени следните ограничения за движение на МПС: \r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т. поради свлачище в района на с. Александрово. Участъкът е сигнализиран с пътни знаци. Срок до 31.05.2019 г.; \r\nПът III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 31.05.2019 г. \r\nРемонтни дейности: \r\nПът IІ-48: Движението по път II-48 Омуртаг – Котел от км 0+000 до км 18+000 се осъществява с повишено внимание поради извършване на превантивен ремонт. Срок до 30.10.2019 г. \r\nПът IIІ-704: Движението по път Менгишево – Плъстина от км 0+000 до км 3+247 се осъществява с повишено внимание поради ремонт на асфалтовата настилка. Срок до \r\n30.10.2019 г. \r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 31.05.2019 г.; \r\nПът IIІ-5102: Ограничено е движението на всички ППС по път III-5102 „Буховци – Острец“,поради ремонт на мост при км 13+900. Обходен маршрут – с.Буховци – Път I-4 „Шумен-Търговище“ – TGV1166 /I-4 „Търговище-Пробуда“/ - с.В.Левски – с.Ловец – с.Острец - /III-5102/ и обратно. В затворения участък от Път III-5102 ще се пропускат единствено МПС, които пътуват до с.Буховци. Срок до 31.05.2019 г. \r\nОПУ-Хасково: \r\nВременно са въведени следните ограничения за движение на МПС: \r\nПът III-597: Движението по път III-597 Ивайловград – Дъбовец – Малко градище – Лозен – Любимец в гр. Любимец при км 56+850 е ограничено за всички МПС поради закрит ж.п. прелез.  \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 31.12.2019 г.; \r\nПът III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 31.12.2019 г. \r\nРемонтни дейности: \r\nПът III-663: Движението по път III-663 Димитровград – Симеоновград в участъка от разклона за гр. Стара Загора до гр. Симеоновград от км 34+600 до км 54+835 се осъществява в една лента поради частични ремонтни дейности на асфалтовата настилка. Движението през работните участъци се осъществява двупосочно в едната лента и се регулира с пътна сигнализация. Срок до 02.10.2019 г. \r\nОПУ-Шумен: \r\nВременно са въведени следните ограничения за движение на МПС:  \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т. поради свлачищни процеси.  \r\nОбходен маршрут: Шумен – Овчарово – Друмево. Срок до 02.10.2019 г. \r\nРемонтни дейности: няма ограничения. \r\nОПУ-Ямбол: \r\nВременно са въведени следните ограничения за движение на МПС:  \r\nПът III-7008: Движението по път III-7008 Елхово – Изгрев от км 2+440 до  км 2+560 е ограничено, поради лошо експлоатационно състояние на дървен мост над р. Тунджа. \r\nОбходен маршрут: По изграден обходен път до моста с ограничение на скоростта до 30 км/ч. Срок до 30.06.2019 г. \r\nРемонтни дейности:  \r\nПът III-5508: Движението по път III-5508 Камен връх – Стефан Караджово от км 27+000 до км 27+600 се осъществява в една лента поради фрезоване и ремонтни дейности на асфалтовата настилка. Движението се регулира с пътни знаци. Срок до 30.04.2019 г. \r\nПът III-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента, поради пропаднала настилка и пропаднал насип. Движението се регулира чрез пътни знаци. Срок до 30.06.2019 г. Опасност от падащи камъни : Искърско дефиле; Кресненско дефиле; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 Прохода на Републиката; път ІІ-73 Шумен-Карнобат. Шофьорите да се движат с повишено внимание по тези участъци.", "date": "2019.04.22", "title": "Актуална пътна обстановка"}
{"url": "http://www.focus-news.net/news/2019/04/22/2649504/stevo-pendarovski-vsichki-tryabva-da-uchastvat-v-evropeyskite-promeni-v-evropeyska-severna-makedoniya.html", "text": "Кандидатът за президент на СДСМ и управляващата коалиция в Македония благодари за подкрепата, която е получил от всички и концепцията Заедно, която според него ще победи на втория тур на 5 май, предава  скопският телевизионен „Канал 5“ . \r\n„Мнозинството от гражданите показаха, че искат да вървят напред, а със Заедно напред ще победим и на 5 май. Нямам търпение да се хвана за работа от позицяита на президента, защото десет години тази страна нямаше президент. Изборът във втория тур ще бъде по-лесен. Искам да се обърна към всички, които гласуваха за Блерим Река, неопределените и онези, които гласуваха за Силяновска, но знаят, че това е неправилно. Трябва да продължим да живеем в стабилна и развита държава“, заяви Пендаровски на пресконференция в неделя вечерта. „Всички трябва да вземат участие в европейските промени в Европейска Република Северна Македония“, добави той. \r\nПревод и редакция:", "date": "2019.04.22", "title": "Стево Пендаровски: Всички трябва да участват в европейските промени в Европейска Северна Македония"}
{"url": "http://www.focus-news.net/news/2019/04/22/2649508/predstoyashti-sabitiya-v-stranata-za-22-april-agentsiya-fokus.html", "text": "*** \r\nПрезидентът Румен Радев ще бъде гост на Община Тунджа по повод празника на общината. В Държавният глава ще бъде посрещнат в 10.00 часа пред сградата на Община Тунджа, след което ще проведе среща с кмета Георги  Георгиев и с представители на общинското ръководство. От 10.30 часа на площада пред Общината президентът Радев ще участва в тържествената програма, посветена на празника на Тунджа. От 12.00 часа в село Тенево Румен Радев ще бъде гост на празника на художествената самодейност. \r\n*** \r\nОт 13.00 часа вицепрезидентът Илияна Йотова организира дискусия „Тема: Европа“ със студенти от НБУ. Събитието ще се проведе в зала 310 (1-ви корпус, 3 етаж) на университета.  \r\n*** \r\nОт 10.00 часа в зала „Тържествена“ на Министерството на отбраната ще бъдат отворени постъпилите оферти за придобиване на многофункционален патрулен кораб за за Военноморските сили. \r\n*** \r\nОт 09.00 часа 22-ри състав на Специализирания наказателен съд ще заседава по делото срещу Васил Г., Кристиян М. и др., на които са повдигнати обвинения за образуване и ръководене на организирана престъпна група. \r\n*** \r\nОт 09.30 часа 16-и състав на Специализирания наказателен съд ще заседава по делото срещу Стефан Б., Христо А. и др., на които са повдигнати обвинения за организиране и ръководене на организирана престъпна група. \r\n*** \r\nОт 09.30 часа 4-ти състав на Специализирания наказателен съд ще заседава по делото срещу Васил В., Велизар В. и др., на които са повдигнати обвинения за изнудване. \r\n*** \r\nОт 09.30 часа КНСБ ще пусне 92 черни балона, като по този начин ще отбележи Световния ден, посветен на безопасността и здравето на работното място, както и на паметта на трудещите се по целия свят, които са загубили живота си в следствие на трудовa злополукa или професионалнa болест – 28 април. В церемонията ще участват президентът на КНСБ Пламен Димитров, вицепрезидентът Иван Кокалов, социалният министър Бисер Петков, конфедералният секретар на КТ „Подкрепа“ Александър Загоров, ръководството на КНСБ, представители на държавни институции и водещи български компании. \r\nОт 10.00 часа в сградата на КНСБ ще се проведе пресконференция и връчване на наградите „Прометея” за постижения и добри практики в безопасността и здравето на работниците (, залата на ет.11).На пресконференцията ще бъде представена статистика за броя на трудовите инциденти, както и за проверките, които е извършила ГИТ. \r\n*** \r\nОт 10.00 часа заместник-кметът на София Дончо Барбалов ще провери стартирането на ремонтните дейности по обособеното трамвайно трасе на бул. „К. Величков“ в участъка от бул. „Акад. Иван Ев. Гешов“ до бул. „Сливница“. \r\n*** \r\nОт 10.00 часа в зала „Партер“ на Изпълнителната агенция за насърчаване на малките и средните предприятия ще се проведе церемония по връчване на ваучера по „Ваучерна схема за предоставяне на услуги за емитиране на ценни книжа на капиталовите пазари“. \r\n*** \r\nОт 10.00 часа 12-и състав на Специализирания наказателен съд ще заседава по делото срещу Камен Б., Ивайло Б. и др., на които са повдигнати обвинения за организиране и ръководене на организирана престъпна група. \r\n*** \r\nОт 10.00 часа 19-и състав на Специализирания наказателен съд ще заседава по делото срещу Цветелин Ц., Владислав Н. и Светлин С., на които са повдигнати обвинения за образуване и ръководене на организирана престъпна група. \r\n*** \r\nОт 11.00 часа в Националния пресклуб на БТА ще се пресконференция на Камарата на архитектите в България на тема „Как обществените поръчки съсипват градската среда“. \r\n*** \r\nОт 11.00 часа на Алеята на безсмъртните (до Лятната естрада) в Борисовата градина ще се състои официалното откриване на възстановения бюст-паметник на Панчо Владигеров.  \r\n*** \r\nОт 11.00 часа в зала „Максим“ на Театър „Българска армия“ ще се състои пресконференция, на която ще бъдат оповестени номинациите за АСКЕЕР 2019. \r\n*** \r\nОт 11.30 часа водачът на листата на „БСП за България“ на предстоящите евроизбори Елена Йончева ще даде пресконференция в централата на БСП на ул. „Позитано“ 20. \r\n*** \r\nОт 11.30 часа в зала № 2 на Централна поща в София главният изпълнителен директор на „Български пощи” ЕАД Деян Дънешки и представител на Българо-туркменистанска индустриално-търговска палата ще пуснат в употреба малотиражно издание на тема „Ахалтекински кон“ – една пощенска марка в блок и специален пощенски печат. \r\n*** \r\nОт 12.00 часа кметът на София Йорданка Фандъкова ще провери обновената сграда на Професионалната гимназия по хранително-вкусови технологии „Проф. д-р Георги Павлов“. \r\n*** \r\nОт 12.00 часа в Гранд Хотел София ще бъде представена листата с кандидати за европейски парламент на Движение „Заедно“. \r\n*** \r\nОт 12.00 часа пред сградата на лабораторния блок в Александровска болница ще бъдат пуснати балони в подкрепа на страдащите от първичните имунни дефицити. \r\n*** \r\nОт 13.00 часа учени и служители на Българската академия на науките ще засадят 150 дървета пред сградата на Националния институт по геофизика, геодезия и география в научния комплекс на БАН на 4-ти км. \r\n*** \r\nОт 13.30 часа Софийската опера и балет и Националният дворец на културата ще дадат съвместна пресконференция във ВИП залата на Операта, посветена на подписването на Меморандума за сътрудничество между двете културни институции, както и на стартирането на съвместни инициативи. \r\n*** \r\nОт 13.30 часа 8-и състав на Специализирания наказателен съд ще заседава по делото срещу Георги И., Димитър П. и др., на които са повдигнати обвинения за образуване и ръководене на организирана престъпна група. \r\n*** \r\nОт 13.30 часа 17-и състав на Специализирания наказателен съд ще заседава по делото срещу Енчо С., Георги Д. и Божидар В., на които са повдигнати обвинения за организиране и ръководене на организирана престъпна група. \r\n*** \r\nОт 15.00 часа пред сградата на Министерството на труда и социалната политика ще се проведе протест на родители срещу приемането на „Национална стратегия за детето 2019-2030 г.“ \r\n*** \r\nОт 16.00 часа в ЦИК Инициативният комитет за издигане на Ваня Григорова за независим кандидат за евродепутат ще внесе необходимите подписи за регистрация на кандидата. На внасянето ще присъстват д-р Боряна Холевич - председател на инициативния комитет, и Ваня Григорова - кандидат за независим представител на България в ЕП. \r\n*** \r\nОт 17.00 часа народният представител от ГЕРБ – София Христо Гаджев организира приемен ден за граждани в клуба на ГЕРБ в ж.к. „Люлин 7“, бл. 706, вх В. \r\n*** \r\nОт 18.00 часа Негово Светейшество Неофит Патриарх Български и митрополит Софийски ще отслужи „Последование на Жениха\" в митрополитската катедрала „Св. Неделя“. \r\n*** \r\nОт 18.00 часа в Американския център на Столична библиотека ще се състои среща с писателя Пламен Дойнов по случай неговия юбилей и ще бъдат представени три негови книги. \r\n*** \r\nОт 18.00 часа в пространството за съвременно изкуство „УниКредит Студио” ще бъде открита изложбата „People of Sofia“ на Вихрен Георгиев. Изложбата дава началото на шестият фестивал Фотофабрика. \r\n*** \r\nОт 18.30 часа Градската библиотека ще се проведе концерт на Пловдивско певческо дружество „Ангел Букорещлиев”. \r\n*** \r\nОт 16.30 часа в кандидатът за евродепутат от „БСП за България“ Деница Златева ще се срещне с обществеността в зала „Патронаж“. \r\n***    \r\nОт 09.30 часа в зала „22 септември“ Общински съвет - Благоевград ще проведе редовното си месечно заседание.  \r\n***    \r\nОт 11.00 часа във фоайето на Общината ще бъде открита Великденска работилница.  \r\n***    \r\nОт 12.00 часа, в зала 5 в сградата на Община Благоевград, ще се проведе встъпителна пресконференция по проект „LYSIS - съвместни действия за разработването и прилагането на нови технологии за оптимално управление на водните ресурси в градската среда“.  \r\n*** \r\nОт 11.00 часа в Университетския център „Бачиново“ ще се проведе Ден на химията, с който ще бъде отбелязана 150-годишнината от създаването на Периодичната таблица и 185 години от рождението на създателя ѝ Дмитрий Менделеев. \r\n*** \r\nОт 11.00 часа в сградата на Община Благоевград ще отвори врати Великденска работилница. \r\n*** \r\nОт 12.00 часа в зала 5 в сградата на Община Благоевград ще се проведе встъпителна пресконференция по проект „LYSIS - съвместни действия за разработването и прилагането на нови технологии за оптимално управление на водните ресурси в градската среда“, финансиран по Програмата за трансгранично сътрудничество ИНТЕРРЕГ V-A „Гърция – България“ 2014 - 2020г. \r\n*** \r\nОт 08.00 часа Основно училище „Васил Априлов“ ще отбележи 60 години от създаването си с поредица от празнични събития. От 18.00 часа юбилеят ще бъде отбелязан с тържествен концерт в залата на Държавна опера – Бургас. \r\n*** \r\nОт 16.00 часа в залата на Народно читалище „Христо Ботев 1937“ в кв. „Победа“ ще бъдат наградени победителите в регионалния конкурс „Водата и Земята“. \r\n*** \r\nОт 15.00 часа в клуба на ПП ГЕРБ на ул. „Г. Бенковски” 1 народният представител от ПП ГЕРБ Таня Петрова ще приема граждани. \r\n*** \r\nОт 17.00 часа в актовата зала на 7 СУ „Найден Геров“ във Варна народният представител от ПП ГЕРБ Таня Петрова ще бъде гост на събитието, на което 32 учители от Варна и региона ще получат официално сертификати за обучението им по програмата Google Certified Educator. \r\n*** \r\nОт 16.00 часа пред сградата на Община Варна ще се проведе протест на родители срещу приемането на „Национална стратегия за детето 2019-2030 г.“ \r\n*** \r\nОт 17.30 часа на Основна сцена  на  Драматичен театър „Стоян Бъчваров“ ще се проведе среща с екипа на „Любовта никога не умира“ от Уебър - първа постановка в България, чиято предпремиера ще бъде на XX Великденски музикален фестивал. \r\n*** \r\nОт 19.00 часа в Зала 1 на Фестивалния комплекс ще започне първият концерт на легендарния цигулар Роби Лакатош в България. \r\n***  \r\nОт 11.00 часа в двора на ДГ „Пролет“ ще се състои церемония по официално откриване на обновената ДГ „Пролет“ по проект „Развитие на модерна образователна инфраструктура в град Велико Търново”.  \r\n*** \r\nОт 18.00 часа в Регионалния пресклуб на БТА евродепутат от „БСП за България“ проф. Мариела Модева ще участва в дискусия на тема „Бъдещето на България и Европа“. \r\n*** \r\nОт 10.00 часа в НЧ „Градина-Върбица 1894“ ще се проведе литературно четене, посветено на седмица на детската книга и изкуства за деца „Магията на детските книжки“. \r\n*** \r\nОт 11.00 часа в Общинската библиотека ще се проведе лекция на Атанас Коев на тема „Владимир Русалиев - писател и публицист“ по повод 120 години от рождението му. В библиотеката ще бъде представено и третото издание на книгата на Матей Преображенски „Защита на православието и филма „Матей Преображенски – съвременникът“.  \r\n*** \r\nОт 16.00 часа в Младежки дом ще се проведе инициативата „Най-дългата рисунка“, посветена на Деня на Земята.  \r\n*** \r\nОт 15.30 часа кандидатите за евродепутати от „БСП за България“ Петър Витанов и Иван Кръстев ще се срещнат с младежи в клуба на БСП в града. \r\n*** \r\nОт 14.00 часа кандидатът за евродепутат от „БСП за България“ Крум Дончев ще се срещне с жители в залата на Общинския съвет. \r\n*** \r\nОт 11.00 часа зам.-министърът на труда и социалната политика Зорница Русинова и кметът на Община Димитровград Иво Димов ще открият Дните на социалните услуги. \r\n*** \r\nОт 13.00 часа зам.-министърът на труда и социалната политика Зорница Русинова и кметът на Община Димитровград Иво Димов ще участват в кръгла маса на тема „Деинстуционализацията на деца - Мисията е възможна“ в зала „Гросето“.  \r\n*** \r\nОт 14.30 часа зам.-министърът на труда и социалната политика Зорница Русинова и кметът на Община Димитровград Иво Димов ще открият спортна площадка в двора на Дневния център за деца с увреждания и ще изработят Великденска украса с децата от социалната услуга.  \r\n*** \r\nОт 11.00 часа при изхода на град Добрич на път II-29 в посока Варна ще бъде открит рехабилитираният 14-километров участък от път II-29 Добрич – Кардам. \r\n*** \r\nОт 18.30 часа в Концертна зала „Добрич“ ще се състои концерт от поредицата „Великденски цикъл Класика“. \r\n*** \r\nОт 14.00 часа кандидатът за евродепутат от „БСП за България“ Велизар Енчев ще се срещне с жители в залата на читалището в селото.  \r\n*** \r\nОт 15.00 часа в НЧ „Христо Козлев - 1883“ ще бъде представена изложба и презентация от ОУ „Св. св. Кирил и Методий на тема „Да опазим земята“. \r\n*** \r\nОт 17.00 часа в зала „Васил Караиванов“ на Община Карлово ще бъде представена книгата „Родна стряха Кочмаларе с. Отец Паисиево“ на Стойко Загорчев. \r\n*** \r\nОт 17.00 часа кандидатът за евродепутат от „БСП за България“ Велизар Енчев ще се срещне с жители в читалището. \r\n*** \r\nОт 14.00 часа ученици ще почистят парка и трибуните покрай Струма. \r\n*** \r\nОт 13.00 часа пред Катедрален храм „Св. Георги“ и от 14.00 часа пред Централната джамия \r\nомбудсманът Мая Манолова ще дари 500 пакета с хранителни продукти на социално слаби и възрастни хора. \r\n*** \r\nОт 11.00 часа в Регионалния пресклуб на БТА ще се състои пресконференция на Стефан Тафров - водещият кандидат на „Да, България“ в общата листа на Демократична България във връзка с предстоящите избори за Европейски парламент. \r\n*** \r\nОт 11.00 часа сградата на Община Ловеч ще тръгне шествие, с което учениците от Ловеч ще се  \r\nвключат в кампанията на шведската екоактивистка на Грета Тунберг ,,Петъци за бъдеще”, при които ученици пропускат занятия и излизат по улиците, за да настояват политиците да предприемат по-строги политики за климата. \r\n*** \r\nОт 13.00 часа в залата на Общинския съвет ще се проведе пресконференция с кмета на Община Ловеч Корнелия Маринова и представителите на културните институции в града. \r\n*** \r\nОт 14.00 часа в Спортна зала – Ловеч ще се състои тегленето на състезателите и техническата конференция преди Отборното общинско първенство по борба. \r\n*** \r\nОт 14.00 часа кандидатът за евродепутат от „БСП за България“ Деница Златева ще се срещне с граждани в залата на кметството. \r\n*** \r\nОт 10.00 часа в Регионалния исторически музей ще отвори врати Великденска работилница. \r\n*** \r\nОт 10.00 часа в парковото пространство пред Кметство „Изток“ ще се състои празнична проява, посветена на Световния ден на земята, в партньорство с училища и детски градини. \r\n*** \r\nОт 10.30 часа пред НЧ „Пробуда - 1935 г.” в кв. „Бела вода“ ще се проведе инициатива по засаждане на цветя от децата в квартала. \r\n*** \r\nОт 13.00 часа в НЧ „Искра – 1960 г.” в кв. „Изток” ще се проведе боядисване на Великденски яйца. \r\n*** \r\nОт 19.00 часа в Театрален салон „Георги Русев“ ще се проведе Великденски концерт на танцов ансамбъл „Зора“. \r\n*** \r\nОт 16.30 часа Библиотеката при НЧ „Развитие – 1873” организира среща с писателката Магдалена Манчева в детски център „Гъбарко“. \r\n*** \r\nОт 16.00 часа в Регионалния пресклуб на БТА ще се проведе пресконференция на СДС с участието на Румен Христов и Александър Йорданов - кандидат за евродепутат в листата на ГЕРБ - СДС.  Темата е за вътрешната политика и за предстоящи избори за депутати в Европейския парламент . \r\n*** \r\nОт 9.30 часа, 10 зала Окръжният съд ще гледа делото срещу Костадин И., Иван С., Тихомир М., Борислав Т. и Сергей Д. Иван С. обвинени за нарушаване на правилата за движение при управление на моторно превозно средство, при което е настъпила смърт и деецът е избягал от местопроизшествието – престъпление по чл. 343 ал. 3 от НК. \r\n*** \r\nОт 10.30 часа кандидатите за евродепутати от „БСП за България“ Валери Жаблянов и Тодор Стоилов ще се срещнат с граждани в Градския съвет на БСП. \r\n*** \r\nОт 11.00 часа в Регионалния  пресклуб на БТА ще се проведе пресконференция на ПП АБВ за политическата обстановка в страната и региона.  \r\n*** \r\nОт 14.00 часа, 2 зала Окръжният съд ще гледа делото срещу Евгени Н., молдовски гражданин, студент, от република Украйна, обвинен в това, че чрез унищожаване на прегради, здраво направени за защита на имот – банкови АТМ терминални устройства (банкомати), с използване на МПС и по специален начин – предизвикване на обемен взрив чрез възпламеняване на горивно-кислородна смес, е направил опит да отнеме и е отнел 292 880 лв. \r\n*** \r\nОт 18.00 часа кандидатите за евродепутати от „БСП за България“ Тодор Стоилов и Момчил Неков ще проведат открита среща на тема „Европейският проект - смисъл и перспективи“ в Градския съвет на БСП в град Пловдив.  \r\n*** \r\nОт 18.00 часа във фоайето на втория етаж на „Дом на културата Борис Христов“ в Пловдив ще бъде открита изложбата „140 години от Учредителното събрание и приемането на Търновската конституция“. \r\n*** \r\nОт 17.00 часа кандидатът за евродепутат от „БСП за България“ Крум Дончев ще се срещне с обществеността в залата на Древния център. \r\n*** \r\nОт 10.00 часа в зала „Свети Георги“ на Областна администрация - Русе ще се проведе регионална среща, целяща информиране и представяне на възможностите на малките хора и съответно тяхната роля в обществото. \r\n*** \r\nОт 14.00 часа в Историческия музей ще бъде открита документалната изложба „Безпределният космос на човешкия ум“, посветена на живота и работата на проф. Виден Табаков. \r\n*** \r\nОт 13.00 часа кандидатите за евродепутати от „БСП за България“ Валери Жаблянов и Тодор Стоилов ще се срещнат с представители на местната власт и обществеността.  \r\n*** \r\nОт 17.30 часа кандидатите за евродепутати от „БСП за България“ Петър Витанов и Иван Кръстев ще се срещнат с обществеността в кафе „Елеганса“. \r\n*** \r\nОт 09.30 часа общинските съветници от ПП ГЕРБ Димитър Батаков и Живко Минчев ще се срещнат с граждани.  \r\n*** \r\nОт 17.30 часа в зала „Галерия +“ в комплекс „Национал“ ще се проведе среща-разговор с народните представители от ПГ „БСП за България“ Елена Йончева, Таско Ерменков и Кольо Милев на тема „Проблеми в развитието на община Сливен и възможности за решаването им“.  \r\n*** \r\nОт 10.30 часа в зала „Ротари” на хотел „Кипарис алфа“ ще се проведе пресконференция на EVN България. \r\n*** \r\nОт 15.00 часа Административният съд в Смолян отваря врати за граждани, медии и институции в рамките на информационната кампания „Ден на отворените врати“. \r\n*** \r\nОт 08.00 часа Старозагорският митрополит Киприан ще отслужи св. Преждеосвещенна Литургия в храм „Св. Троица”. \r\n*** \r\nОт 12.00 часа в Регионалния пресклуб на БТА ще се проведе пресконференция на Община Мъглиж и Сдружение „Творецъ“. \r\n*** \r\nОт 12.30 часа във фоайето на Община Стара Загора ще бъде дадено началото на кампанията в подкрепа на Община Париж, по която ще се набират средства за възстановяването на историческата катедрала Нотр Дам. \r\n*** \r\nОт 13.00 часа в Регионалния пресклуб на БТА ще се проведе пресконференция на адвокат Недко Ганев на тема „Доклад на временната комисия за състоянието на общинските жилища в Община Стара Загора\". \r\n*** \r\nОт 13.00 часа в зала „П. Р. Славейков“ на Община Стара Загора ще бъдат представени разработки на идеи и визия за урбанистично устойчиво развитие на Стара Загора на френски студенти специалност „Архитектура“. \r\n*** \r\nОт 15.30 часа в Младежки дом ще се проведе конкурс „Забавна наука“. \r\n*** \r\nОт 17.00 часа в Регионална библиотека „Захарий Княжески“ ще се състои награждаването на участниците в литературния конкурс „Когато думите се провалят, говори музиката“. \r\n*** \r\nОт 18.00 часа в зала „Байер“ ще се проведе лекция на доц. Крикор Касапян на тема „Артистичната студия и как да стигнем до нея“. \r\n*** \r\nОт 18.00 часа пред  Регионалната дирекция за социално подпомагане ще се проведе протест на родители срещу приемането на „Национална стратегия за детето 2019-2030 г.“ \r\n*** \r\nОт 19.00 часа във фоайето на Оперния театър ще се проведе концерт на  Мариан Божидаров (кларинет). \r\n*** \r\nОт 19.00 часа Старозагорският митрополит Киприан ще отслужи последование на Жениха в храм „Св. Николай”. \r\n*** \r\nОт 08.00 часа в Отделението по трансфузионна хематология ще се проведе Великденска кръводарителска акция. \r\n*** \r\nОт 20.00 часа кандидатите за евродепутати от „БСП за България“ Петър Витанов и Иван Кръстев ще се срещнат с жители на Хаджидимово и Гърмен в сградата на общинската администрация в гр. Хаджидимово. \r\n*** \r\nОт 15.00 часа в залата на РИОСВ - Хасково ще бъде открита фотоизложба, на която ще бъдат представени изпратените творби в ученическия конкурс „Природата на моя роден край” по повод Световния ден на водата - 22 март, и Международния ден на Земята - 22 април. На събитието ще бъдат наградени и победителите в конкурса. \r\n*** \r\nОт 16.00 часа кандидатът за евродепутат от „БСП за България“ Момчил Неков ще се срещне с представители на работещите във фирма „Натура фит“. \r\n*** \r\nОт 11.00 часа в парка при Община Шумен ще се състои Еко фиеста по повод Световния Ден на Земята - 22 април.  \r\n*** \r\nОт 13.30 часа в СУ „Трайко Симеонов” ще се проведе общинският етап на Националната викторина по безопасност на движението „Да запазим децата на пътя”.  \r\n*** \r\nОт 18.00 часа в Регионална библиотека „Стилиян Чилингиров“ водачът на листата на „Демократична България“ Радан Кънев ще се срещне с Демократичната общност в град Шумен.", "date": "2019.04.22", "title": "Предстоящи събития в страната за 22 април (Агенция „Фокус“)"}
{"url": "http://www.focus-news.net/news/2019/04/22/2649502/tass-broyat-na-zaginalite-v-shri-lanka-se-uvelichi-do-262-dushi.html", "text": "Най-малко 262 души са загинали, а още 452 са ранени в резултат от серията взривове в неделя в Шри Ланка, предава  ТАСС , като се позовава на местния новинарски канал News First. \r\nПо-рано се знаеше за 215 загинали и около 500 ранени. \r\nПоредица от експлозии гръмнаха в неделя в църкви по време на Великденски служби, в хотели, както и в близост до зоопарка на столицата и в района Дематагода. \r\nДосега нито една от екстремистките групи не е поела отговорност за бомбените атентати. \r\nПревод и редакция:", "date": "2019.04.22", "title": "ТАСС: Броят на загиналите в Шри Ланка се увеличи до 262 души"}
{"url": "http://www.focus-news.net/news/2019/04/22/2649509/predstoyashti-mezhdunarodni-sabitiya-za-22-april-agentsiya-fokus.html", "text": "***  ДИК на Македония обявява предварителните резултати от президентските избори в страната. \r\n***  ЦИК на Украйна обявява предварителните резултати от втория тур на президентските избори в страната. \r\n***  ОССЕ ще представи доклад за гласуването на втория тур на президентските избори в Украйна. \r\n***  Започва посещение на министър-председателя на Япония Шиндзо Абе. \r\n***  Лидерът на ХАМАС ще направи телевизионно обръщение. \r\n***", "date": "2019.04.22", "title": "Предстоящи международни събития за 22 април (Агенция „Фокус“)"}
{"url": "http://www.focus-news.net/news/2019/04/22/2649511/prezidentat-rumen-radev-shte-poseti-obshtina-tundzha.html", "text": "Президентът Румен Радев ще посети Тунджа по повод празника на общината. Това съобщиха от  прессекретариата на държавния глава . Радев ще бъде посрещнат в 10.00 часа пред сградата на Община Тунджа, след което ще проведе среща с кмета Георги  Георгиев и с представители на общинското ръководство. От 10.30 часа на площада пред Общината президентът Радев ще участва в тържествената програма, посветена на празника на Тунджа. От 12.00 часа в село Тенево Румен Радев ще бъде гост на празника на художествената самодейност.", "date": "2019.04.22", "title": "Президентът Румен Радев ще посети община Тунджа"}
{"url": "http://www.focus-news.net/news/2019/04/22/2649496/tass-zelenski-vodi-sas-7301-ot-glasovete-sled-obrabotkata-na-50-ot-protokolite.html", "text": "Владимир Зеленски води във втория тур на изборите за президент на Украйна със 73,01% от гласовете на избирателите, след като Централната избирателна комисия (ЦИК) на страната е обработила 50% от електронните протоколи, предава  ТАСС . \r\nДействащият президент на Украйна Петро Порошенко е получил подкрепата на 24,65% от гласовете на избирателите. \r\nСпоред данните на ЦИК, Зеленски води във всички региона на Украйна освен Лвовска област. Лидерът в президентската надпревара е получил най-голяма подкрепа в Одеска област, Днепропетровска, Запорожска, Харковска, Харковска и Луганска. \r\nВ Киев за Зеленски са гласували 60,35% от избирателите. \r\nПревод и редакция:", "date": "2019.04.22", "title": "ТАСС: Зеленски води със 73,01% от гласовете след обработката на 50% от протоколите"}
{"url": "http://www.focus-news.net/news/2019/04/22/2649513/vitseprezidentat-iliyana-yotova-organizira-diskusiya-tema-evropa-sas-studenti-ot-nbu.html", "text": "Студентска лаборатория „Тема: Европа“ организира вицепрезидентът Илияна Йотова със студенти от Нов български университет. Дискусията ще се проведе от 13.00 часа в зала 310 (1-ви корпус, 3 етаж). Това съобщиха от  прессекретариата на държавния глава . Целта на разговора е да се чуят позициите на младите хора за развитието на европейския проект и ролята на България в него. Първата Студентска лаборатория по европейска тема вицепрезидентът организира през юни 2018 г. със студенти от софийски университети. Тя бе посветена на равносметката на първото Българско председателство на Съвета на Европейския съюз.", "date": "2019.04.22", "title": "Вицепрезидентът Илияна Йотова организира дискусия „Тема: Европа“ със студенти от НБУ"}
{"url": "http://www.focus-news.net/news/2019/04/22/2649516/v-ministerstvoto-na-otbranata-shte-badat-otvoreni-postapilite-oferti-za-pridobivane-na-mnogofunktsionalen-patrulen-korab-za-vms.html", "text": "Отговорите на държавите, изпратени след запитване от Министерството на отбраната за предоставяне на предложение по проекта за придобиване на два многофункционални модулни патрулни кораба за Военноморските сили (ВМС), ще бъдат отворени в зала „Тържествена“ на Министерството на отбраната от 10.00 часа. Това съобщиха от пресцентъра на  Министерство на отбраната . \r\nВсички постъпили в установения срок предложения, които са на корабостроителните компании „Fr. Lurssen Werft GmbH & Co.KG“ (Германия), „МТГ – Делфин“ (България) и „FINCANTIERI“ (Италия), ще бъдат отворени публично от Междуведомствената работна група, назначена със заповед на министър-председателя. Тя е с председател заместник-министърът на отбраната Анатолий Величков и заместник-председател командирът на ВМС контраадмирал Митко Петев и в нея влизат представители на Министерството на отбраната, Министерството на икономиката, Министерството на финансите, Министерството на външните работи и ДАНС.", "date": "2019.04.22", "title": "В Министерството на отбраната ще бъдат отворени постъпилите оферти за придобиване на многофункционален патрулен кораб за ВМС"}
{"url": "http://www.focus-news.net/news/2019/04/22/2649498/konstantin-kosachev-pobedata-na-zelenski-zasega-sadarzha-poveche-vaprosi-otkolkoto-otgovori.html", "text": "Изборите завършиха. Екзитполовете дават 73:27. Изходът е ясен. Това е такъв случай, когато са еднакво важни и двата резултата – и поражението, и победата, пише председателят на Съвета на Федерацията по международните работи Константин Косачев в публикация във „Фейсбук“, препечатана от официалния печатен орган на Правителството на Руската Федерация  „Российская газета“ . \r\nРазгромният, без нюанси и двусмислености, провал на Порошенко, има два компонента. Първо, тъй като от политиката му се отказаха огромното мнозинство от избирателите, не става дума за субективни промени („действащият президент ми омръзна, искам някой нов“), а за обективна промяна на съзнанието (резултатите на политиците са незадоволително,  а следователно и програмата им, като цяло). И второ – Порошенко не загуби от своите традиционни опоненти, които вървяха по петите му през всички тези години, а от абсолютно нов и тотално неподготвен съперник. Т.е. са гласували на принципа „за всеки друг, само не за него“ – и това е не просто печално за Порошенко, а унизително и позорно.  \r\nПобедата на Зеленски засега съдържа в себе си повече въпроси, отколкото отговори. Но вече може да се твърди, че тя ще означава като минимум няколко НЕ: \r\n1.\tНе стана централна тема „в Европа!“ с всички премахвания на визи и т.н. Затова и на дебатите тя не беше главна, а и на самият Запад му беше все едно кой ще победи: за него демокрацията е избор между прозападни кандидати. А това, че изборите се провеждат в страна, където е забранена комунистическата партия, опозицията е задушена, а инакомислието е в подполието, преследват се църкви, не гласуват милиони в чужбина – не вълнува никого. Но най-главното е, че избирателите и истинския безвизов режим не са толкова важни, колкото митата и олигарсите. Затова и на дебатите кандидатите повече се сравняваха кой е по-малко зависим от олигархията. И това не е случайно. След 5 години „реформи“ и „агресия“ хората се вълнуват именно от това. Гласуването за Зеленски е преди всичко антиелитарно. \r\n2.\tРодината НЕ е в опасност. Порошенко не напразно експлоатираше темата за неопитността на Зеленски, който, ако стане президент, му предстои да командва армията на воюваща страна. Съкрушителният отговор – украинците спират да вярват в агресията. \r\n3.\tРусия НЕ повлия. Уверен съм, никой от гласувалите за победителя не си е мислил именно за Русия, пускайки бюлетината си. Той се е вълнувал от чисто украински проблеми, а отвличащата маневра на властите се провали. Нещо повече: сега плакатите на Порошенко ще го поставят в двусмислено положение – значи на изборите между него и Путин, украинците не го предпочетоха? Получи се агитация за Путин от името на действащия президент на Украйна? \r\n4.\tНие НЕ свързваме надежди с победителя, поне засега, защото при Порошенко Украйна престана да бъде суверенна държава. А след това диспозицията по същество не се е променила – все същите санкции, демагогия за агресия и окупация и неизпълнение на минските споразумения. Ще успее ли Зеленски, отказвайки се от предизборната си риторика, да стане самостоятелен президент на суверенна и независима Украйна – само времето ще покаже. И в това, разбира се, искаме да му пожелаем успех. \r\nПревод и редакция:", "date": "2019.04.22", "title": "Константин Косачев: Победата на Зеленски засега съдържа повече въпроси, отколкото отговори"}
{"url": "http://www.focus-news.net/news/2019/04/22/2649517/roditeli-izlizat-na-protest-sreshtu-priemaneto-na-natsionalna-strategiya-za-deteto-2019-2030-g.html", "text": "Родители от страната се обединяват срещу предложената и приета от Държавната агенция за закрила на детето „Национална стратегия за детето 2019-2030 г.“, определяща държавната политика в социалната сфера. В официално становище те заявяват, че новата стратегия е плод на тоталитарно мислене и е категорично неприемлив за гражданите на България. Според тях в документа се предвижда „пълна власт“ от страна на държавата и респективно на отделните чиновници над живота на всяко дете и неговото семейство. Те твърдят, че в основата на стратегията стои разрушаване на традиционното семейство, цели се ограничаване на правата на родителите и чрезмерно и недемократично разширяване на контролните функции на държавата по отношение на децата и семейния живот.   \r\nНедоволните граждани се опасяват, че съществува риск и в България социалните служби да изземат функциите на родителите, както и да се улесни изземването на деца от семействата им и преместването им в приемни семейства. Техните притеснения са за това, че децата ще бъдат третирани като обект на обществена и държавна намеса, при която ролята на родителите и естествената семейна среда са сведени до минимум. Те твърдят, че в документа е формулирана необходимост от все по-ранното институционализиране на децата. Родителите смятат, че с подобни действия властта цели да подготви деца, които да служат на училището, а не да създаде училище, което да бъде пригодено към съвременната действителност и нуждите на днешните деца и техните родители.  \r\nТе посочват, че стратегията предвижда ранно сексуално обучение в и извън държавните училища, които се оставят в ръцете на държавните служители, както и неправителствените организации (доставчиците на услуги), работещи с тях.  Противниците на стратегията заявяват още, че стратегията е изготвена в нарушение на основни конституционни и човешки права, записани в Европейската конвенция за правата на човека и основните свободи.  Светият синод  също изрази притеснения по повод новата стратегия. В oфициалната си позицията заявяват, че проектът за национална стратегия за детето дава твърде големи правомощия на социалните служители и на държавата, изземва функции на родителите и семейството, отваря твърде много врати за неправомерно отнемане на децата, за анонимни необосновани сигнали за родителско насилие. И в същото време не предвижда достатъчно мерки за подпомагане на семейства, които са затруднени в това да полагат нужните и достатъчни грижи за децата си. \r\nПротестните действия в София ще започнат в 15.00 часа пред сградата на Министерството на труда и социалната политика.  Организирани недоволства ще има още във Варна, Пловдив и Стара Загора.", "date": "2019.04.22", "title": "Родители излизат на  протест срещу приемането на „Национална стратегия за детето 2019 -2030 г.“"}
{"url": "http://www.focus-news.net/news/2019/04/22/2649518/sport-paok-specheli-titlata-v-gartsiya-sled-34-godishno-prekasvane.html", "text": "Непобеденият през целия сезон ПАОК спечели първата си титла в гръцкия шампионат от 34 години насам след победа с 5:0 над Лавадиакос. Отборът от Солун е първият отбор извън столицата Атина с трофея от 1988-а година, когато шампион стана Лариса. Eдин кръг преди края ПАОК е недостижим на първото място със 77 точки пред втория Олимпиакос, който има с 5 по-малко.", "date": "2019.04.22", "title": "Спорт: ПАОК спечели титлата в Гърция след 34-годишно прекъсване"}
{"url": "http://www.focus-news.net/news/2019/04/22/2649512/pendarovski-i-silyanovska-vav-fotofinish-obzor.html", "text": "И Стево Пендаровски и Гордана Силяновска-Давкова обявиха победа на първия тур на изборите за президент на Македония, като според обявените от Държавната избирателна комисия предварителни резултати, получени по електронен път, първият води с няколко хиляди гласа пред кандидата на опозицията. Двамата ще се изправят един срещу друг във втория кръг на 5 май.  \r\nСпоред резултатите след обработването на 99,7% от протоколите, за кандидатът на Социалдемократическия съюз на Македония (СДСМ), Демократичния съюз за интеграция (ДСИ) и останалите партии в управляващата коалиция Пендаровски са гласували 42,84% от избирателите, или 322 605 души, а за Силяновска, която е кандидат на опозиционната ВМРО-ДПМНЕ – 42,24%, или 318 247 души. \r\nИ двата лагера обявиха победа и поискаха подкрепа от гласоподавателите на техния опонент Блерим Река, който получи 10,57% от вота (79 687 гласа). \r\nИзбирателната активност е 41,78%, най-ниската на президентски избори в Македония до момента. От общо 1 808 131 имащи право на глас, до избирателните секции са отишли 743 267 македонски граждани. 32 703 бюлетини са невалидни. \r\nПендаровски подчерта, че концепцията \"Заедно напред\" ще спечели във втория кръг и че мнозинството от гражданите са заявили, че искат да продължат напред. \r\n„Мнозинството от гражданите показаха, че искат да вървят напред, а със Заедно напред ще победим и на 5 май. Нямам търпение да се хвана за работа от позицяита на президента, защото десет години тази страна нямаше президент. Изборът във втория тур ще бъде по-лесен. Искам да се обърна към всички, които гласуваха за Блерим Река, неопределените и онези, които гласуваха за Силяновска, но вътрешно са наясно с щетите, които носи тази концепция за разделение и връщане назад. Трябва да продължим да живеем в стабилна и развита държава“, заяви Пендаровски на пресконференция в неделя вечерта. „Всички трябва да вземат участие в европейските промени в Европейска Република Северна Македония“, добави той. \r\nТой каза, че ще бъде европейският президент на всички граждани. Лидерът на СДСМ Зоран Заев отбеляза, че концепцията на Пендаровски е прогресивна и обединяваща, а на Силяновска е разрушителна и разделя хората. \r\n„На тези избори и в първия, и във втория кръг, се решава дали ще продължим напред“, заяви министър-председателят. \r\n„Две изцяло различни концепции ще се противопоставят във втория изборен кръг. Концепцията на Стево Пендаровски е прогресивна и обединява. Другата концепция на Гордана Силяновска е деструктивна и разделя народа. Знам, че на втория тур гражданите ще подкрепят още по-силно напредъка. Победата е в напредъка, в прогреса и в концепцията, която води към НАТО и ЕС. Ясно е, че на вторият тур и концепцията на Стево Пендаровски ще получи още по-голяма подкрепа и още повече граждани ще се присъединят към победата на Пендаровски. Мнозинството видяха разликата и постъпиха отговорно в първия изборен кръг“, заяви Заев. \r\nТой отбеляза също, че ако загубят дори с един глас във втория тур, СДСМ ще отидат на предсрочни парламентарни избори. \r\nСиляновска - Давкова заяви, че опозицията е спечелила изборите, ако се вземат предвид гласовете на Река. Според нея, това означава, че опозицията е успяла да убеди гражданите, че при липса на справедливост могат да се разказват само приказки за ЕС и НАТО. \r\nКандидатът на ВМРО-ДПМНЕ констатира, че заедно с кандидата Блерим Река, опозицията е получила 70 хиляди гласа повече. \r\n„За някой като мен, който през цялата кампания говореше за нетърпимостта на тази система, на този режим, за неспазването на законите от една система, потънала в престъпност и корупция, това е най-важно. Опозицията успя да убеди гражданите, че в отсъствието на право и справедливост можем само да си говорим приказки за ЕС и НАТО. Само ако изпълним копенхагенските критерии ще може да се стигне до преговори с ЕС“, заяви Силяновска-Давкова. \r\nТя припомни, че по време на кампанията е казвала, че на Македония й трябва нов профил на лидерство, „европейско, смело и интелектуално, което не импровизира и не лъже“. \r\n„Битката тепърва предстои. Но ако получим същия брой гласове и добавим тези на Блерим Река, всичко е ясно. И двамата говорим за върховенството на закона и правова държава. Приказката е демократична и европейска и само с тази реализация на приказката можем наистина да влезем в ЕС. В противен случай ще останем погребани в прехода. Не случайно свързвам президентските избори с новите предсрочни парламентарни избори. Ако беше демократично правителство, тази вечер то трябваше да обяви предсрочни парламентарни избори. Краят идва. Моите тези са ясни, потвърдени в региона, в страни с европейска демокрация. Македония е не само слаба държава, но и в много елементи е провалена държава. Необходима е радикална промяна. Това, което чуваме тази вечер, е открита подкрепа за това, което сме обещали“, каза Силяновска. \r\nЛидерът на ВМРО-ДПМНЕ Християн Мицковски добави, че е победила справедливостта. Властта, според него, е делегитимирана и е започнало падането на Заев, който влачи назад цялата държава. \r\n„Нека заедно стигнем до тази толкова очаквана крайна победа във втория тур. Да победим Зоран Заев“, призова лидерът на опозицията. \r\nНа въпрос за малката разлика в гласовете, Мицковски отговори, че дори и да имат един глас повече, ще обявят победа.  \r\nРека оцени изборите като честни и демократични. Според него, избирателният списък не е реален и затова избирателната активност е ниска. \r\n„Ние сме доволни от гласуването, особено в общините с албанско население, а също и в македонските общини. Имаме над 50 хиляди гласа, очакваме, че ще стигнем и до 80 хиляди и това е отличен резултат. Но не е важна бройката, а подкрепата. Това е началото на една нова политическа пролет, която ще бъде затвърдена на следващите президентски избори. Както казахме, че няма да търгуваме с гласове, така и се случи. Това са техните гласове и ние не търгуваме с гласовете на гражданите“, заяви Река, като не даде никаква информация кого ще подкрепи на втория тур. \r\nЧе представянето на Река наистина е отлично, си личи от това, че той спечели голям брой общини, в които доминира албанското население и които се смятат за крепост на ДСИ. Най-голямата партия на албанците в Македония подкрепи кандидатурата на Стево Пендаровски, но въпреки това той загуби в традиционните крепости на фракцията, оглавявана от Али Ахмети: Дебър, Гостивар, Тетово, Врабчище, Боговинье, Теарце, Сарай, Липково и Арачиново. \r\nЗа победител във втория тур от изборите ще бъде обявен кандидатът, който получи мнозинството от гласовете, но при положение, че избирателната активност надхвърля 40% от имащите право на глас. \r\nРедакция:", "date": "2019.04.22", "title": "Пендаровски и Силяновска във фотофиниш (ОБЗОР)"}
{"url": "http://www.focus-news.net/news/2019/04/22/2649514/unian-zelenski-vodi-sas-7309-sled-obrabotvaneto-na-80-ot-protokolite.html", "text": "Централната избирателна комисия (ЦИК) е обработила 80,78% от електронните протоколи на избирателните секции за резултатите от гласуването във втория тур на президентските избори в Украйна, предава  УНИАН . \r\nСпоред данните, публикувани на официалния уебсайт на ЦИК, за кандидата Владимир Зеленски са гласували 73,09%, или 11 036 150 избиратели. \r\nЗа неговия опонент – действащият държавен глава Петро Порошенко – 24,57%, или 3 709 935. \r\nСпоред резултатите от Националния екзитпол, на втория тур на изборите за държавен глава за шоумена Зеленски са гласували 73%, а за Порошенко – 25,5% от избирателите. Според данните от 199 избирателни окръга, избирателната активност в неделя е била 62,07%. \r\nПревод и редакция:", "date": "2019.04.22", "title": "УНИАН: Зеленски води със 73,09% след обработването на 80% от протоколите"}
{"url": "http://www.focus-news.net/news/2019/04/22/2649510/nimh-vremeto-shte-e-predimno-slanchevo-maksimalnite-temperaturi-shte-badat-mezhdu-16-i-21.html", "text": "Времето ще е предимно слънчево, максималните температури ще бъдат между 16° и 21°. Това съобщи за  Агенция „Фокус”  дежурният синоптик Георги Цеков от  Националния институт по метеорология и хидрология (НИМХ) . По-значителна облачност още от сутринта ще има над североизточните райони, а след обяд над цялата страна ще има временни увеличения на облачността. Само на отделни места ще превали слаб дъжд. Ще духа до умерен вятър от югоизток. Максималните температури ще бъдат предимно между 16° и 21°, по-ниски по Черноморието. Вечерта от запад облачността ще се вплътнява и през нощта в Западна България ще завали дъжд, в планините над 2000 метра – сняг. Атмосферното налягане е по-високо от средното за април, но през деня ще се понижава. \r\nНад Черноморието ще има значителна облачност, но без валежи. Ще духа до умерен югоизточен вятър. Максимални температури на въздуха: 12-13°. Температурата на морската вода е 11-12°. Вълнението на морето ще бъде 2 бала.   \r\nНад планините ще преобладава слънчево време, след обяд с временни увеличения на облачността, но само на отделни места ще превали слаб дъжд, над 2000 метра – слаб сняг. Ще духа умерен вятър от юг, по билата - от запад. Максимална температура на височина 1200 метра около 10°, на 2000 метра – около 2°.   Вечерта над масивите от Югозападна България облачността ще се вплътни и през нощта срещу вторник на много места ще превали.", "date": "2019.04.22", "title": "НИМХ: Времето ще е предимно слънчево, максималните температури ще бъдат между 16° и 21°"}
{"url": "http://www.focus-news.net/news/2019/04/22/2649521/denyat-22-april-v-balgarskata-istoriya.html", "text": "На този ден през 1876 г. в Панагюрище се освещава въстаническото знаме, изработено от учителката Райна Попгеоргиева Футекова, придобила известност под името Райна Княгиня. Въстанието избухва два дни по-рано, на 20 април, в Копривщица. На същия ден Христо Ботев, Никола Обретенов и Георги Апостолов се споразумяват да работят съвместно по подготовката на чета, която да се прехвърли в България на 11 май, когато се предвижда да избухне въстанието във Враца. Прехвърлянето на четата на Христо Ботев става на 17 май (ст.стил, нов стил - 28 май). За да преминат през Дунава на 16 май (ст. стил, нов стил - 27 май), четниците, от различни румънски пристанища, разделени на няколко групи, се качват като обикновени пътници на австрийския параход \"Радецки\". На следващия ден Христо Ботев настоява капитанът на парахода “Радецки” Дагоберт Енглендер да спре при с. Козлодуй, Оряховско, като му връчва и писмен ултиматум на френски език. От палубата на парахода Ботев отправя и последните си писма до приятелите в Букурещ и до съпругата си Венета. \r\nНа 22 април 1984 г. алпинистът Христо Проданов изкачва най-високия връх на планетата - Еверест. Той загива същия ден при спускането на югозападния склон на Еверест (Джомолунгма) . \r\n2008 г. \r\nПрезидентът на Република България присъжда Орден „Св. св. Кирил и Методий“ първа степен на акад. Евгени Головински „за големите му заслуги към Република България за развитието на химичната и биологичната наука“ \r\n2006 г. \r\nМинистърът на вътрешните работи Румен Петков се среща с Бранко Цървенковски и Любомир Михайловски в рамките на работното си посещение в Македония. Министър Петков запознава Бранко Цървенковски с инициативата на българския президент Георги Първанов за възстановяване на българските войнишки паметници и военни гробища на територията на Македония. Цървенковски изразява готовност да помогне за реализирането на инициативата и обещава пълно съдействие на македонските власти по въпроса. \r\nДруга тема на разговора между Петков и Цървенковски е срещата на вътрешните министри от Югоизточна Европа във Варна. Двамата обсъждат и ускоряването на подписването на договорите между министерствата на вътрешните работи и граничните служби на двете страни и засилването на граничния контрол. \r\nПетков и Михайловски обсъждат въпросите на превенцията и борбата с организираната престъпност, както и сътрудничеството между граничните полицаи на двете държави. \r\n1996 г. \r\nУчреден е Българо-германски форум за разширяване на отношенията между двете страни. \r\n1984 г. \r\nАлпинистът Христо Проданов изкачва най-високия връх на планетата – Еверест. Той загива същия ден при спускането на югозападния склон на Еверест (Джомолунгма).  \r\nХристо Иванов Проданов - български алпинист. Роден е на 24 февруари 1943 г. в гр. Карлово.  Започва да тренира алпинизъм още като ученик. Работи като инженер металург в Кремиковци. Първия си 7-хилядник изкачва през 1967г. - вр. Ленин (преди това покорява върхове в Алпите). По-големите му успехи са свързани с Хиндукуш (1976 г.) и Лхотце (1981 г., първият българин, изкачил този връх).  \r\nХристо Проданов е носител на Орден \"Георги Димитров\" (1981 г.; 1984 г., посмъртно), \"НРБ\", II ст. (1977 г.), Герой на НРБ (1984 г., посмъртно); алпинист № 1 на България за ХХ в. (2001 г.). \r\n1949 г. \r\nВръчена е нота на Министерството на външните работи на НРБ до правителствата на Великобритания и САЩ в отговор на нотите им съответно от 2 и 4 април същата година, обвиняващи България в нарушаване на чл. 2 от мирния договор, т. е. че правителството не спазва \"правата на човека и основните свободи\". В българската нота се заявява, че \"България ще счита като акт на недружелюбие всеки опит да бъде третирана като държава, чиито вътрешни дела подлежат на обсъждане от външния свят\". \r\n1947 г. \r\nБългария подписва дългосрочна търговска спогодба с Чехословакия за периода 1947-1950. \r\n1929 г. \r\nВ периода 19 - 22 април на посещение в София пристигат водачите на хърватските усташи Анте Павелич и Густав Перчец и се срещат с Иван Михайлов в Банкя. На 29 април Югославия официално протестира против посещението. \r\n1924 г. \r\nРумънският парламент въвежда задължително предаване на една трета от земите в Южна Добруджа на държавата. Така през 1925 г. румънската държава разполага с държавен фонд над 300 000 хектара. Тази системата е в сила до 1940 г. \r\n1915 г. \r\nБлизо до Роженския манастир, край Мелник с четата на неврокопския войвода Стоян Филипов Яне Сандански попада в засада и е убит.  \r\nЯне Сандански е роден на 18 май 1872 г. в с. Влахи, Благоевградско. След поражението на Кресненско-Разложкото въстание 1878-1879 г. родителите му се преселват в Дупница и той получава началното си образование там. След това работи като просбописец, държавен чиновник и пр., като в същото време не престава да се самообразова. В националноосвободителната борба на българите от Македония се включва в края на 90-те г. на XIX в. Неколкократно преминава с чети в Македония с цел да съдейства за ускоряването на процеса за изграждането на революционни комитети в различните селища. Заедно с това полага усилия и за набавяне на оръжие и средства за организацията. Една от най-дръзките му акции в тази насока е известната афера \"Мис Стоун\". На 21 август 1901 г. по шосето между Банско и Горна Джумая Елена Стоун и на нейната придружителка Катерина Цилка, са отвлечени. Похитителите искат откуп от Турция, който, заради натиска от страна на Великите сили, получават. С получените на 18 януари 1902 г. 14 500 златни турски лири е предвидено закупуването на оръжие. \r\nЯне Сандански не одобрява взетото от Солунския конгрес решение за въстание в Македония и Одринско през пролетта на 1903 г. Въпреки това не се противопоставя и се включва дейно в подготовката на Илинденско-Преображенското въстание 1903 г. \r\nСлед гибелта на Гоце Делчев Яне Сандански се утвърждава като един от лидерите на левицата във Вътрешната македоно-одринска революционна организация. Благодарение на неговите усилия, въпреки погрома на въстанието, в следващите няколко години това течение взема надмощие в организацията. В отсъствието на Хр. Матов и д-р Татарчев по време на Рилския конгрес на организацията през 1905 г. левицата се опитва да наложи своите възгледи във взетите от конгреса решения и приетия от него нов устав. Марксистите Д. Хаджидимов и Н. Харлаков се включват към групата на Серския революционен окръг и оказват влияние върху поведението на Сандански. Левичарите настояват за над националност и децентрализация в Организацията. През декември 1906 г. е свикан конгрес на ВМРО, на който Сандански и привържениците му поставят начало на разцеплението в Организацията. В борбата си срещу десницата Сандански стига до крайност и през ноември 1907 г. нарежда убийството на двама от нейните водители - Иван Гарванов и Борис Сарафов. С това поставя началото на братоубийствената война между двете течения, която не стихва и след края на Първата световна война 1914-1918 г. На Кюстендилския конгрес от март 1908 г. Яне Сандански е изключен от организацията и е осъден на смърт. След Младотурската революция през юни 1908 г. и Сандански излиза от нелегалност и на много места повереното му оръжието е предадено на властите. Само след две години младотурците започват мащабна кампания за унищожаване на ВМРО. По това време Сандански продължава да получава всеки месец пари от турците. Той става един от основателите и водителите на Народната федеративна партия, която застава зад идеята за независима Македония в рамките на южнославянска федерация. \r\n1913 г. \r\nВ Атина е подписан предварителен съюзен протокол за сръбско-гръцки спогодби за делимитация и за обща война против България. На 1 май 1913 г. в Атина, капитан Йоанис Метаксас и полковниците Петър Пешич и Душан Туфегдич подписват и военна конвенция за взаимопомощ в случай на война с България. В Югоизточна Македония се съсредоточава 90 000-на гръцка армия, а в районите на Гевгели, Велес, Куманово и Пирот – 150 000-на сръбска армия. Същевременно гръцкият флот се задължава да действува покрай северното крайбрежие на Бяло море. В Конвенцията са договорени и териториалните въпроси, след разгрома на България. Сърбия получава право над земите на север от линията Градец — Беласица - Перелик, а Гърция - южно от тази линия. По този начин страната ни се лишава напълно от новоосвободените земи в Македония. Два дни след подписването на Лондонския мирен договор, с който се слага край на Първата Балканска война, на 19 май 1913 г. в Солун Сърбия и Гърция подписват таен военно-политически договор, който е насочен изцяло против България. Според 11-те му точки двете държави отново си гарантират земите в Егейска и Вардарска Македония, окупирани от тях през Балканската война 1912–1913 г., докато България се сражава с Турция на Тракийския фронт. \r\nПо силата на този акт на Сърбия се предоставят всички земи на запад и изток от р. Вардар до планината Осогово. На Гърция се признавали земите, намиращи се на юг от планината Беласица до залива Елефтера, разположен източно от устието на р. Струма. Двете държави се задължавали да си оказват пълна подкрепа, в случай че някоя от тях влезе във война с България. Скоро след подписването на този договор от Букурещ последвали изявления, че Румъния търси приятелството на Сърбия и Гърция. \r\nС този акт се обезсилват Българо-сръбският договор 1912 г. и Българо-гръцкият договор 1912 г. и се подготвя почвата за избухването на Междусъюзническата война 1913 г. Усилията на руската дипломация да предотврати нова война са напразни. Българската войска от Тракия се разполага на запад по цялата граница със Сърбия и Гърция. Без да предупреди правителството цар Фердинанд издава заповед на генерал Савов за настъпателни действия срещу бившите съюзници. А те чакат само повод, за да започнат война с България. \r\n1910 г. \r\nВ периода 22 – 24 април в Солун се провежда първият събор на дружеството \"Българска матица\", на който се приемат програмата и уставът на дружеството. То е основано през 1909 г. Избрана е Върховна управа от 12 души с председател Христо Далчев, секретар Васил Шанов и ковчежник Димитър Василев. Оформени са три комитета (отбора): Църковно-училищен - с председател Васил Динев, Книжовен - с председател Вениамин Димитров и Стопански - с председател Атанас Ченгелев. Издава сп. \"Летоструй\" под редакцията на проф. Ал. Теодоров-Балан в тираж 10 000 броя. \r\n\"Българска матица\" е културно-просветна организация на българите в Македония и Одринско. Първоначално местоседалището и се намира в Цариград, но от 1910 г. се премества в Солун. Дружеството си поставя за задача поддръжката на българските училища в европейските предели на Османската империя, откриване на библиотеки и занаятчийски курсове в тях и пр. Многостранната дейност на \"Българска матица\" спомага в значителна степен за повдигане на българския дух на учащата се младеж в Македония и Одринско. Дружеството просъществува до 1913 г. \r\n1896 г. \r\nПортата приема, без да приложи след това, проект от 13 точки за реформи и автономия на Македония, сходен със статута на Източна Румелия. Проектът е изработен от Върховния македонски комитет и е изпратен на Вътрешната организация за обсъждане на 22 март. \r\n1876 г. \r\nВ Панагюрище се освещава въстаническото знаме, изработено от учителката Райна Попгеоргиева Футекова, придобила известност под името Райна Княгиня. Въстанието избухва два дни по-рано, на 20 април, в Копривщица. На Оборищенското събрание, проведено  от 14 до 16 април, е определено въстанието да избухне на 1 май. Поради предателството на един от присъстващите депутати местните турски власти научават за взетите решения и предприемат незабавни контрадействия. На 19 април една конна полицейска група от Пловдив, предвождана от Неджиб ага, пристига в Копривщица, за да арестува ръководителите на местния революционен комитет. За да предотврати тази акция, Т. Каблешков заедно със своите другари нападат конака, където се е установила турската полицейска част. При завързалата се престрелка част от турските заптиета са убити, а други, начело с Неджиб ага, успяват да се измъкнат и избягат. Акцията срещу конака става начало на въстанието в Копривщица (20 април). Веднага след извършеното нападение Т. Каблешков изпраща до Панагюрище, където се намират ръководителите на IV революционен окръг, и до други места бързо писмо (понеже е подписано символично с кръвта на едно от убитите заптиета, то придобива известност като \"Кървавото писмо\"), с което приканва всички българи към повсеместен бунт. Веднага след получаването на писмото в Панагюрище Бенковски обявява въстанието. Създава се Военен съвет, или т.нар. Привременно правителство, което става главен орган на революционната власт в IV революционен окръг. На него се възлага както ръководството на военните дела, така и осъществяването на новата гражданска власт в града. Той изпраща чета начело със стотника Ив. Парпулов - Орчо войвода, която да подпомогне въстаниците в Стрелча и осигури връзката между Панагюрище и Копривщица. Веднага след обявяването на въстанието П. Волов и Икономов се отправят към североизточните райони на окръга, а Бенковски, който междувременно организира своя конна дружина, т. нар. Хвърковата чета, се насочва към средногорските села Мечка, Поибрене, Мухово и др. и вдига населението на въстание. \r\n1876 г. \r\nХристо Ботев, Никола Обретенов и Георги Апостолов се споразумяват да работят съвместно по подготовката на чета, която да се прехвърли в България на 11 май, когато се предвижда да избухне въстанието във Враца. \r\nПрехвърлянето на четата на Христо Ботев става на 17 май (ст.стил, нов стил – 28 май). За да преминат през Дунава на 16 май (ст. стил, нов стил – 27 май), четниците, от различни румънски пристанища, разделени на няколко групи, се качват като обикновени пътници на австрийския параход \"Радецки\". На следващия ден Христо Ботев настоява капитанът на парахода “Радецки” Дагоберт Енглендер да спре при с. Козлодуй, Оряховско, като му връчва и писмен ултиматум на френски език. От палубата на парахода Ботев отправя и последните си писма до приятелите в Букурещ и до съпругата си Венета. При с. Оряхово четата, около 200 души, слиза на българския бряг. Военен ръководител на Ботевата чета е Н. Войновски, а знаменосец - Н. Симов - Куруто. След като слиза на българския бряг четата се отправя към Стара планина, преследвана непрекъснато от редовна турска войска, черкези и башибозуци. На 18 май (ст. стил, нов стил – 29 май)тя е обкръжена на планинския рид Милин камък. Там води цял ден бой, в който загиват 30 души, сред които и Н. Симов. На 20 май (ст. стил, нов стил – 1 юни) Ботевата чета заема позиции на връх Камарата, Купена и част от Околчица. След целодневен бой загива и Христо Ботев. След смъртта на войводата четата се разделя на 3 групи. Едната, начело с Н. Войновски, се придвижва на изток в Стара планина, а останалите 2 - на Г. Апостолов и на Д. Икономов водят на 21 май (ст. стил, нов стил – 2 юни)тежък бой във Врачанския балкан, след което са разпръснати на малки групички. В продължение на 1 месец турците преследват четниците, избиват по-голямата част от тях, а заловените - съдят на два извънредни процеса в София и Русе. Само няколко души успяват да избягат в Сърбия и Румъния. Действията на Ботевата чета са епилог на Априлското въстание. \r\n1866 г. \r\nВ Цариград е свикан църковен събор. От българска страна в него участват само Панарет Пловдивски и Гаврил Кръстевич. По предложение на бившия патриарх Григорий VI е избрана комисия, която трябва да разгледа всички варианти за решаване на българския църковен въпрос и да изготви окончателен проект. На тази дата са родени: \r\n1923 г. \r\nРоден е Радой Ралин (псевдоним на Димитър Стефанов Стоянов) - български поет и сатирик. Родом е от гр. Сливен. Той завършва гимназия в родния си град през 1941 г. и право в СУ“Св. Климент Охридски” през 1945 г. През юли - септември 1941 г. заедно с Д. Мундров и Щ. Скубарев урежда в Сливен антифашисткия бюлетин \"Истината по антисъветската война\". През 1942 г. е арестуван. Радой Ралин участва в Отечествената война. През 1949-1950 г. е в Чехословакия, където изучава езика и културата на страната. Участва в младежките фестивали в Букурещ (1953 г.) и в Москва (1957 г.). Освен това завежда отдел \"Агитация и пропаганда\" в Околийския комитет на ОФ в Сливен (1944 г.), редактира сп. \"Славяни\" (1945-1946) и в. \"Литературен фронт\" (1946-1949 г). Редактор е още в Студията за игрални филми (1963-1964 г), в Студията за хроникални и документални филми (1964-1966 г), където създава поредицата \"Фокус\", в издателство \"Български писател\" (1967-1968 г.), в Българска кинематография (от 1976 г.). За пръв път печата стихове през 1931 г. в детския в. \"Изгрев\" (Сливен). Радой Ралин сътрудничи на в. \"Завой\", \"Заря\", \"Литературен глас\", \"Световна илюстрация\", \"Фронтовак\", \"Стършел\", \"Литературен фронт\" и др. Той твори с успех в различни жанрове, главно в областта на хумора и сатирата. Голямата му известност се дължи предимно на неговите епиграми. Радой Ралин получава награди от Института по багоналистика в Мюнхен (основано от проф. Н. Сарафов), златен орден за \"заслуги в областта на културата и заради културата на неговите заслуги\" (1997 г.), орден \"Стара планина.\" (2000 г.), литературна награда \"Р. Алексиев\" (2002 г.). Негови са спектаклите: \"Дяволско огледало\" (1957 г., съвместно с Б. Априлов) и \"Импровизация\" (1962 г., съвместно с В. Петров), на пиесата \"Конферанс\" (1973 г.), сценарист е на игрални филми: \"Лаура\" (1957 г.), \"Невероятна история\" (1962 г.), \"Ще дойде детето\" (1966 г.). Негови са документалните филми: \"Н. Й. Вапцаров\" (1953 г.), \"Атанас Далчев\" (1967 г.), \"Редник Пеньо Пенев\" (1970 г.); киносатирите : \"Лакпром\" (1965 г.), \"Борба за икономии\" (1965 г.), \"Вездесъщият\" (1965 г.), \"Инцидент\" (1966 г.), \"Новогодишен подарък\" (1966 г.), научнопопулярни филми: \"Корените на дърветата\" (1970 г.), \"Червените календари\" (1971 г.), \"Устойчивост\" (1972 г.), \"Кървава картотека\" (1973 г.); мултфилмите: \"Човек и шише\" (1966 г.), \"Голям епос\" (1973 г.). Книги на Радой Ралин са \"Стихотворения\" (1949 г.), \"Халосни патрони\" (1961 г.), \"Внимателни фейлетони\" (1963 г.), \"Лирика\" (1965 г.), \"Личен контакт\" (1965 г.), \"Люти чушки\" (1968 г.), \"Апострофи\" (1980 г.), \"Матерните\" (1993 г., избрано), \"Ехото на усмивката\" (1997 г.) и др. \r\n1920 г. \r\nРоден е Валери Петров (псевдоним на Валери Нисим Меворах) - поет, преводач и сценарист. През 1939 г. той завършва Италианско училище в София, а през 1944 г. и медицина. Петров участва в Отечествената война (1945 г.). Той е един от основателите на в-к \"Стършел\". През 1947-1950 г. е аташе по печата в Рим. Петров е редактор в Студията за игрални филми, в издателство \"Български писател\". За първи път публикува през 1936 г. в сп. \"Ученически подем\". Особено плодотворен е периодът между 1940-1948 г., когато създава едни от най-добрите си поеми и стихотворения, включени в сборника \"Стихотворения\" (1949 г.). Петров е награден с Димитровска награда (1962 г.), звание \"народен деятел на културата\" (1977 г.), орден \"НРБ\", I степен (1980 г.), награда \"Иван Вазов\", награда \"Пеньо Пенев\", \"Златна роза\" на кинофестивала във Варна, орден \"Стара планина.\", I степен (2000 г.) и награда \"Калина Малина\" за цялостно творчество, посветено на деца. Негови сценарии са: \"Точка първа\" (1956 г.), \"На малкия остров\" (1958 г.), \"Първи урок\" (1960 г.), \"Слънцето и сянката\" (1962 г.), \"Рицар без броня\" (1966 г.), на киноновелите: \"Васката\", \"Есенно слънце\", \"Откъде се знаем\", на мултфилмите: \"Приказка за боровото клонче\", \"Гръмоотводът\" и др. Петров е един от най-значителните представители на българската драматургия. Съчетава разнородни сценични елементи, хумор и оптимизъм. Той е автор на сатиричния спектакъл \"Импровизация\" (1962 г., съвместно с Р. Ралин), на пиесата \"Сняг\" (1968 г.), на куклената пиеса \"Бяла приказка\" (1973 г.) и др. Петров е един от най-добрите преводачи в България. Превежда У. Шекспир, Дж. Родари, Киплинг, С. Михалков и др. Пише и пътеписи за Китай и Африка. Негови съчинения са: \"Бяла приказка\" (1974 г.), \"Стихотворения и поеми\" (1977 г.), \"Копче за сън\" (1978 г.), \"Лесно казано\" (1980 г.), \"Избрани произведения\" (в 2 т., 1980 г.), \"В лунната стая\" (1982 г.), \"Пук\" (1983 г.), \"Поезия\" (1984 г.), \"Избрани произведения\" (2 т., 1990 г.), \"Невероятните приключения на Син Дядо\" (1992, в съавторство с Хр. Ганев), \"Разтворен прозорец\", \"Прозирност\" (2001 г.) и др. За изготвянето на историческата справка на Агенция “Фокус” са използвани следните източници: \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни” и други.", "date": "2019.04.22", "title": "Денят 22 април в българската история"}
{"url": "http://www.focus-news.net/news/2019/04/22/2649499/ekspert-rusiya-triumf-na-politicheskoto-nishto-v-ukrayna.html", "text": "„Аз съм обикновен, редови, честен украинец. Моята програма е самата простота: имам искрено желание да помогна на народа. Аз не съм с никой и никой не е с мен. Кажете на всички , че при вас ме е пратил „Никой“. Зеленски говореше така и ще продължи да го прави, без да го е срам от зеещата зад тези фрази пустота, напротив, експлоатирайки я, магнетизрайки с нея уморените, но така и не укрепнали умове. Той демонстрира и успешно патентова модел на нов популизъм – безпочвен, медиен, нагледен, като стока и работещ като часовник. По същия начин в онзи момент тръмповия политически дискурс, лавирайки „между Сцила и Харибда“ левите и десните позиции (и нанасяйки им добре прицелени удари пътьом), директно апелираше към американската изключителност, към митологическата идентичност на нацията – а дали е мнима или действителна, тук е абсолютно без значение. И проработи. Обективно, в Украйна няма такава идентичност – няма нужната историческа почва, а да очертаваш своя национален силует чрез безогледна и маниакална дерусификация е глупаво мероприятие и, както блестящо доказа за своя сметка Порошенко, нерентабилно. Именно затова и решиха използват единствения останал до сега неизползван механизъм – проверен, обмислен, емоционално балансиран медиен спектакъл, чиито зрители са просто и с усмивка доведени до линията на безалтернативността: тук изборът даже е между различни риторически конструкции – пост-истините ненужен и невъзможен. Спектакълът към изборите е агресивно нетърпим за света, защото той е твърде обременителен и реален за тази система, пише електронното издание на руското официозно издание \"Експерт\" в материал, представен без редакторска намеса. \r\n„Кандидатът против всички“, без да се притеснява да възпява липсата си на реален политически опит, без видими усилия привлече огромна публика – очарована и станала податлива. И вече може да се констатира, че отсъствие на принадлежност на Зеленски към някое от омазаните с мръсотия политически движения в страната му осигури безпрецедентен за съвременната история триумф – триумф на политическото „нищо“, мило безсмислие, програмна нула. Разбира се, този родил се пред нашите очи украински феномен не се появи отникъде. По удивителен начин той се римува с това, което през вече далечната 1967 година формулира френският философ и художник авангардист  Ги Дебор в своята знаменита книга „Общество на спектакъла“. Цялата съвременна за него социална тъкан, доказвал мислителя, се е трансформирала в единен тотален спектакъл, където „всичко, което по-рано се преживяваше непосредствено, сега е сведено до представление“; сега на сцената на глобалния театър цялата социална действителност, опосредствана от художествени образи, се представя като вълнуваща и светла декорация, като система от хармонизирани търговски марки, закриваща по този начин можещата да ужаси всеки бездна от пустота.„Спектакълът – това е стадий, при който продуктът вече е успял да постигне пълен контрол над обществения живот“,  пише Ги Дебор. „Отношението към продукта не просто се оказва видимо, но сега ние виждаме само това: вижданият от нас свят – това е неговият свят“. Предизборната кампания на Зеленски беше още един момент в това победоносно разгръщане на реалността на обществото на спектакъла – продуктова по своята същност и игрива, но призрачната и фантомна, където избирателят вече не се вълнува от реални политически програми и идеологии и където самата идея за търсене на истински избор се оказва дискредитирана. В Украйна Порошенко разора и пося почвата за това, но на плодовете закономерно се наслади медийният кандидат. \r\nВ светлината на това е невъзможно да не си припомним фината забележка на друг френски философ Емануел Левинас за самата същност на сценичната реалност, според законите на която Украйна, уви, избра новия си президент: „Сценичната реалност – забележете, това никога не се е говорило нито за стихове, нито за картини – винаги се е интерпретирала като игра. Тя не оставя следи в качеството на реалност. Предшестващото я нищо е равно на нищото, което идва след нея... Бог все още живее в изоставен храм, старата, разрушена къща все още се посещава от сенките на живеещите в нея; Празният театър е ужасно необитаем.В него можете да почувствате присъствието на игралите тук Сара Бернар или Коклена, но от отчаянието или тъгата на Федра или Сирено дьо Бержерак не е останало нищо. Те се разпръснаха като светли облаци, неразличимо объркани, белязани от същото нищо, което съставлява същността на театралната атмосфера след спектакъла“. Не е изключено с такава пустота да се напълни не само стадион „Олимпийски“ в Киев, веднага щом там отшуми последното действие от политическия спектакъл на украинските избори, но и цялата още очарована от декорациите на „слугата на народа“ страна. \r\nПревод и редакция:", "date": "2019.04.22", "title": "„Експерт“ (Русия): Триумф на политическото нищо в Украйна"}
{"url": "http://www.focus-news.net/news/2019/04/22/2649523/emil-hristov-prizovavam-za-debat-mezhdu-gabriel-i-yoncheva-no-po-evropeyski-temi.html", "text": "Призовавам за дебат между Габриел и Йончева, но по европейски теми. Това каза Емил Христов, заместник-председател на 44-то Народно събрание от ГЕРБ, в разговор с Илиана Беновска в предаването „Беновска пита” по „Радио К2” и „Канал 3”, съобщиха от  екипа на предаването . \r\n„И предвеликденски, „ГЕРБ – разпънат на кръст или към върха“, удоволствие е за мен да поканя заместник-председателя на Народното събрание Емил Христов“, посрещна водещата Илиана Беновска своя гост. Той и подари върбови клонки с думите: „Честит празник! Ида с мир от Мъглиж, празник на града е, осветени са от дядо Киприан!“.  Атаките на президента и БСП срещу ГЕРБ. Двойните стандарти   \r\n„Сигурно и Вие сте прочел това, което споменах в коментара си и цитирах на Негово Високопреосвещенство митрополит Киприан думите на папа Франциск, който предупреждава за нравствено падение, ще прочета отново думите, които силно ме впечатлиха: „Грехът прелъстява, обещава нещата бързо и лесно, благоденствие и успех, но оставя само самота и смърт“. Ако го транспонираме в политиката, на терена на битките с Борисов от страна на президента Радев например как ще коментирате, дали не е дошло вече време някой, ще се изразя метафорично, да оглави „чистилището на политиката” и кой“, попита водещата Илиана Беновска. Емил Христов отговори, че е идвал към студиото с различни мисли, защото все пак е празник и му се е искало да се говори за по-благи, християнски неща. „И на мен ми се щеше, но нали виждате, президентът призовава на битка, на борба, ще цитирам един поет – „Една ближна обща веселба, часът на която е неизвестен“, заяви водещата. Събеседникът ѝ отговори, че ние българите водим твърде много битки един с друг и напоследък дори не знаем кой с кого и за какво воюва. Според него вече е време да се осъзнаем и да се смирим. „Вижте колко пъти протягахме ние от ГЕРБ ръка, и наляво, и надясно, и към президента, но няма кой да я поеме. Няма ли да дойде време да се смирим, да осъзнаем всички, че сме чеда временно на тази земя“, призова заместник-председателят на Народното събрание. \r\n„Да, но няма да отречете, че има страст към притежанието, към апартаменти, към къщи, към облаги и вие ГЕРБ не „минахте метър”! Така че президентът го окриляте да ви поставя тези въпроси! Вие му давате козове в ръцете“, коментира водещата Илиана Беновска. Емил Христов отговори, че винаги е имало човешки слабости и предположи, че водещата насочва темата на разговора към КСНС. Тя обясни: „Като казахте за КСНС нека да отбележа за протокола, че след като той даде своята интерпретация на заседанието на КСНС, искам да направя сравнението между президента, който за пореден път си говори сам с огледалото, бих се изразила, излезе, каза каквото имаше да казва на журналистите и си замина и не позволи нито един въпрос. Докато Бойко Борисов, не го казвам, за да фаворизирам Борисов, вечерта веднага ни извика в МС, застана, каза своята интерпретация и позволи да му задаваме въпроси“. Водещата посочи, че президентът все още не е показал стенограмата от КСНС и попита какво крие той. Събеседникът ѝ отговори, че тук отново трябва да се върнем към двата морала – на ГЕРБ и на останалите. Той обясни, че когато в ГЕРБ някой нещо е сгрешил, той си тръгва, тоест има наказание. Има и прошка, защото е човешко, но има и наказание. От другата страна обаче не само, че няма наказание, но дори се и отрича всичко онова, което е сторено. „Коя е „другата страна“, кого визирате? Къде се тегли демаркационната линия, да използвам военна терминология“, попита водещата Илиана Беновска. Заместник-председателят на Народното събрание заяви, че когато в БСП някой нещо сгреши, тогава всички застават зад него и го правят например водач на листа. Водещата призова своя гост да говори с имена. Той отвърна, че днес е хубав празник и не му се иска да го прави. Христов продължи, че когато някой в съдебната власт греши, пак нищо не се случва. На повторния призив на водещата да говори с имена, той отвърна, че едва ли има някой в България, който да не знае кой е водачът на листата на БСП и какво се случва около него. Едва ли има и някой, който да не знае името на Лозан Панов.  \r\n„Колко трудно беше да го кажете! И какво за Лозан Панов, виждате, че той е безнаказан! Днес слушах представляващият ВСС г-н Магдалинчев, поздравявам го още веднъж за анализа, този човек Панов колегите му от ВСС му задават 11 въпроса, той „се фръцка“ и си отива! Задават му други въпроси, той пак „се фръцка“ и си отива! Какво е това високомерие? Лозан Панов заявява, че няма правосъдие, а неговата съпруга говори още по-страшни думи, не искам да я цитирам! А в същото време това е върховният съдия на България“, попита водещата Илиана Беновска. Емил Христов отговори, че това наистина е страшно и сме стигнали дотук, защото „мамонът ни е завладял“. „Питах кой ще бъде „Свети Петър-ът на чистилището“, продължи водещата. Заместник-председателят на Народното събрание заяви, че народът е този, който допуска до властта, а властта не е само чистилище, но и светилище. „То е чистилище, защото там се пречистваш и там греховете ти веднага лъсват. Или се полакомяваш и пак греховете ти излизат наяве пред всички! Но там е и светилище, защото народът те допуска да служиш нему“, заяви той. Водещата отбеляза, че не винаги това се случва. Гостът й отговори, че може да е късно, но се случва винаги. „Но ако е много късно, ти можеш да окепазиш историята, да поведеш хората в погрешни посоки“, отбеляза водещата Илиана Беновска. Емил Христов отвърна, че за съжаление в момента в България правим точно това – окепазяваме и миналото, и институциите си, и паметта на предците си, и техните идеали. \r\n„Искам да дам няколко примера – Корнелия Нинова и „Техноимпекс“. Аз лично съм я питала поне 20 пъти“, постави водещата въпроса за лидера на БСП и участието ѝ в приватизацията. Емил Христов и отговори, че едва ли ще получи отговор, а този въпрос е бил поставен и на КСНС. Водещата попита дали този въпрос не е бил повдигнат от председателя на Атака Волен Сидеров. Събеседникът ѝ отговори, че освен него го е поставил и Веселин Марешки. „Да отворя една скоба, понеже не си отговорихме на въпроса коя е другата страна. Не беше ли редно президентът Радев да ѝ зададе този въпрос, ако той наистина иска да разнищи корупцията“, попита водещата Илиана Беновска. Гостът ѝ отговори, че явно държавният глава не е счел за необходимо да го направи. „Вторият пример – Лозан Панов! Това е хиперскандално, не знам каква дума да употребя! Ти си най-върховният съдия на България, обаче говориш, че няма законност, а в същото време и ти не изпълняваш закона, който те кара да декларираш имуществото си“, постави водещата и въпроса за председателя на ВКС. Събеседникът й отговори: „Представете си какво би станало, ако Данаил Кирилов беше в такава ситуация! Ами сигурно държавата щеше да гърми и ние тук да горим. Или ако г-жа Габриел беше с повдигнато обвинение, какво щеше да стане? В момента просто нищо не се случва, защото нашата водачка г-жа Габриел е изрядна от всички страни“. „Как си обяснявате това, че не се случва, обществена търпимост“, попита водещата. Заместник-председателят на парламента отговори, че няма обяснение и попита дали някой в българското общество може да обясни защо за едни може, а за други не може. Той беше категоричен, че когато при президента говорим за корупция и справедливост, трябва да гледаме на нещата широко. „Вижте как беше озаглавен КСНС при президента – „Резултати от борбата с корупцията по високите етажи на властта“ – разбирай ГЕРБ! Не трябва ли да гледаме широко, да гледаме от всички страни, във всички посоки, не трябва ли да поставим въпроса за всички пред всички“, попита Христов.  Атаката срещу КП КОНПИ и нейния председател \r\n„Не си спомням кой политик каза, че корупцията трябва да се разглежда и по ниските етажи, защото в Народното събрание сте на първия етаж. Какви са тези литературни реминисценции, „корупцията по високите етажи“, а по небостъргачите“, попита водещата Илиана Беновска. Емил Христов отговори, че не можем да говорим априори, не може да се снеме доверието от човек, който не е нито осъден, нито обвинен, не може да се снеме доверието от човек, който е имал нещастието да купи някакво жилище, което вече е било преустроено. Това означава атака не срещу самия човек, а срещу институцията, която той представлява. Той продължи, че на заседанието на КСНС президентът е попитал какво толкова прави КП КОНПИ. Всъщност в доклада им ясно е казано, че те са съгласували над 85 закона и имат повече от 100 становища. Според заместник-председателя на парламента за кратко време от КП КОНПИ са свършили огромна работа. „Можем да приемем, че един човек, който работи, особено в началото на своята работа, ще допусне някакви грешки. Но не можем да приемем, че той априори е виновен, не можем да приемем априори, че той нищо не е свършил и да снемем доверието си“, заяви Емил Христов. „За кого говорите, за Пламен Георгиев ли?“, попита водещата. Събеседникът ѝ отговори, че има предвид именно него, но и за самата комисия като цяло. Той добави, че явно комисията е визирана с някаква цел. \r\n„Вие наясно ли сте обаче сякаш, че трябва да сте готови да смените председателя? Или поне така се разчита инструкцията до г-н Кирилов да може да се обсъждат кандидатури не с юридическо образование“, попита водещата Илиана Беновска. Емил Христов отговори, че в момента не защитава никого, а просто си задава въпроса можем ли да тръгнем да громим председателя или цялата комисия и да отричаме всичко, направено до момента преди нещо да бъде ясно.  Призивът за дебат между водачите на листите на ГЕРБ и БСП \r\n„Отиваме твърде далече! Мисля, че безогледно започваме да рушим всички устои да държавата, когато възпитаваме поколения в недоверие. Обърнете внимание, до този момент от опозицията не сме чули нищо добро за държавата, за тях държавата е нещо толкова затънало, толкова лошо! И какво предлагат тези хора утре! Влизаме в кампания за европейски избори. Много ми се иска да видим дебат между водачите на двете листи, но не да се занимаваме с „гейтове”, огради и разни други битовизми. Те са важни, но са важни тук. Има кога, кой, къде и как да дискутира. Но ние изпращаме посланици в Европа, ние ще се борим за българския интерес. Ние там трябва да се борим заедно за българския интерес и когато изпращаме нашите хора там, те трябва да ни кажат кой какво знае, кой какво може, кой как се е доказал”, посочи Емил Христов.  \r\n„Можете ли да ми кажете, това е важно, казахте дебат между водачите на листите, тоест Вие искате да видите Габриел срещу Йончева”, попита водещата Илиана Беновска. Събеседникът ѝ отговори, че иска такъв дебат, но по европейска тематика. „Извинете, но не можем да откъснем европейската тематика, тя не е автономен организъм, който си живее някъде сам. Ние сме част от Европа, но аз друго искам да питам – Вие подсказвате ли в момента, че ГЕРБ нямате нищо против дебат между Мария Габриел и Елена Йончева”, попита водещата Илиана Беновска. Гостът ѝ отговори, че ГЕРБ никога не са бягали от такива дебат, ако някой бяга, това не е ГЕРБ. „Ето, аз тогава Ви използвам за вестоносец и предлагам дебат между Мария Габриел и Елена Йончева пред всички медии, не пред една телевизия, не пред мен, не някъде си”, предложи водещата Илиана Беновска. Заместник-председателят на парламента отговори, че условието за такова нещо би било да се говори за Европа, за бъдещето на Европа, за скоростите на Европа. „Да не се измъкваме, че г-н Станишев е врял и кипял, той знае и може. Говорим за тези, които са начело на листите”, добави той.  Резултатът на ГЕРБ на предстоящите евроизбори \r\n„Колко сте окрилен, че ще задържите най-малко резултата си”, попита водещата Илиана Беновска. Емил Христов отговори, че за себе си няма съмнения и изобщо не вярва на публикациите, които се тиражират в последните дни. „Но една теза, повторена много пъти, тя става истина”, отбеляза водещата. Събеседникът ѝ отговори, че борбата на ГЕРБ е не само да задържи, но и да увеличи резултата си. „Можем да го направим знаем какво искаме да правим в Европа, знаем как да защитаваме българския интерес в Европа. Изпращаме най-доброто, което имаме, което има България бих казал, в Европа. Вярвам, че българите, ще разберат това, сигурен съм, че ще ни повярват”, завърши Емил Христов разговора си с Илиана Беновска в седмичното обзорно политическо предаване „Беновска пита“ по „Канал 3“ и „Радио К2“ на 21-ви април 2019 година.", "date": "2019.04.22", "title": "Емил Христов: Призовавам за дебат между Габриел и Йончева, но по европейски теми"}
{"url": "http://www.focus-news.net/news/2019/04/22/2649524/blagoevgrad-v-obshtinata-shte-se-provede-vstapitelna-preskonferentsiya-po-proekta-za-optimalno-upravlenie-na-vodnite-resursi-v-gradskata-sreda.html", "text": "От 12.00 часа в зала 5 на Община Благоевград ще се проведе встъпителна пресконференция по проект \"LYSIS - съвместни действия за разработването и прилагането на нови технологии за оптимално управление на водните ресурси в градската среда\", финансиран по Програмата за трансгранично сътрудничество ИНТЕРРЕГ V-A \"Гърция - България\" 2014 - 2020 г. Това съобщиха от пресцентъра на  Общината .", "date": "2019.04.22", "title": "Благоевград: В Общината ще се проведе встъпителна пресконференция по проекта за оптимално управление на водните ресурси в градската среда"}
{"url": "http://www.focus-news.net/news/2019/04/22/2649520/vodachat-na-listata-na-bsp-za-balgariya-na-predstoyashtite-evroizbori-elena-yoncheva-shte-dade-preskonferentsiya.html", "text": "Водачът на листата на „БСП за България“ на предстоящите евроизбори Елена Йончева ще даде пресконференция в 11.30 часа в централата на БСП на ул. „Позитано“ 20. Това съобщиха от пресцентъра на  БСП .", "date": "2019.04.22", "title": "Водачът на листата на „БСП за България“ на предстоящите евроизбори Елена Йончева ще даде пресконференция"}
{"url": "http://www.focus-news.net/news/2019/04/22/2649526/ministar-biser-petkov-tehnologiite-razbiha-semeystvenostta.html", "text": "Технологиите разбиха семействеността. Това каза Бисер Петков, министър на труда и социалната политика, в разговор с Илиана Беновска в седмичното обзорно политическо предаване „Беновска пита“ по „Канал 3” и „Радио К2”, съобщиха от  екипа на предаването . \r\nИлиана Беновска покани Бисер Петков в студиото и отбеляза, че ресорът му е тежък – труд и социални проблеми. Тя призна, че се е изкушавала да го попита за Европейската трудова палата, но го остави за накрая. Беновска каза, че социалната справедливост е един от болезнените въпроси в обществото и помоли министъра да обясни на разбираем език как промените в Кодекса на труда ще гарантират, че нито един кандидат-пенсионер няма да бъде ощетен при отпускането на пенсията. Преди да отговори на въпроса, Бисер Петков поздрави всички зрители и слушатели на предаването със светлия християнски празник Цветница. Беновска му подари едно от осветените върбови клончета, които Емил Христов ѝ подари по-рано в предаването. По темата гостът заяви, че промените в Кодекса за социално осигуряване, които са приети в Народното събрание в петък, гарантират, че никой бъдещ пенсионер няма да бъде ощетен от новата методика за изчисляване на пенсиите. Това е така, защото текстът дава право на избор на бъдещите кандидат-пенсионери, когато подават заявлението си за пенсиониране, да изберат пенсията им да бъде изчислена по действалата до края на 2018 година методика. За да може пенсионният орган да изпълни това, те трябва да представят документи за три-годишен период, избран от последните 15 преди 1997ма и за периода от 97-а до 99-а година. Чрез тези документи те дават възможност на пенсионния орган да изчисли пенсията по старата методика. Стана ясно, че тя ще бъде изчислена и по новата методика и служебно ще бъде избран по-благоприятния вариант за пенсионера. Беновска попита ако е толкова лесен този път и всеки си пази документите от различните работни места, защо се е събудило такова обществено недоволство и недоверие. „Всяка промяна, особено в една консервативна система, каквато е пенсионната, води до недоволства и разнопосочни реакции“, заяви Бисер Петков и припомни, че тази промяна е била гласувана през 2015 година и е бил даден 3-годишен преходен период до влизането ѝ в сила. Той каза, че от анализа от Националния осигурителен институт, оповестен през март месец, е показал, че все още има немалък брой пенсионери, за които ще е неблагоприятна промяната във формулата за изчисление. Беновска помоли събеседника си да упомене причините. Министърът припомни, че след една среща при премиера Борисов е било заявено, че ще бъде инициирана законова промяна, с която ще се гарантира, че никой няма да бъде неблагоприятно засегнат. Това вече е факт, според Бисер Петков. Причините, за които попита водещата, са първо, че промяната за периода, за който ще се изчислява индивидуалния коефициент, е дошла след като вече има близо 20 годишна история на Регистъра на осигурените лица, в който работодателите подават данни. В него се съдържа информация за осигурителния стаж и доход на пенсионерите след 1997 г. Министърът посочи, че процесът на отпускане на пенсия може да се базира само на тези данни, с което процесът да се ускори и хората да бъдат облекчени като не трябва да представят удостоверения за пенсиониране от минали периоди от предприятия, които вече не съществуват. Това е причината за тази промяна и тя е по-благоприятна за повечето пенсионери и води до по-високи пенсии, заяви Бисер Петков. Той повтори, че с направената промяна се дава възможност за тези, които е по-благоприятно изчисляването по новия начин, да става по него, а за другите, които имат съмнения и изчисляването по старата методика ще води до по-голям размер, да запазят възможността пенсията им да бъде определена на база на периоди, за които ще представят документи.  Национална стратегия за детето \r\nБеновска смени темата и хвърли Бисер Петков във водовъртежа на темата за децата, която чисто морално е болезнено важна за обществото. Тя отбеляза, че в неговия патримониум се оказват деликатни хипотези, които трябва да бъдат решавани освен законово и със сърце. Водещата поясни, че продължава общественото обсъждане на Националната стратегия за детето. В същото време Закона за социалното подпомагане и Закона за семейните помощи за деца трябва да се по-добре обвързани със социализирането на тези деца и тяхното ходене на училище, както и тези помощи да се ползват именно за децата, а не за алкохол и цигари, допълни Беновска.  „Виждате какви обществени дискусии текат – едните защитници на по-голямата либералност, а другите защитници на по-голямата пунктуалност. Къде е златното сечение и каква е конкретиката“, попита водещата. Бисер Петков отговори, че се търси балансът в тези полюсни обществени настроения, защото децата са най-ценния капитал на нацията. С изготвения проект за Национална стратегия за детето, който по време на общественото обсъждане е предизвикал много дискусии в обществото и спорове по отношение на това как да бъдат защитавани правата на децата и да не се губи балансът със семейството и правата на родителите. „Аз честно казано до тук не виждам да се очертава някаква балансирана позиция“, заяви Беновска, защото едните смятат, че дръзко е казано, че трябва да нямат забрана да бият децата си, другите – че държавата се опитва да присвоява децата. Министърът обясни, че изхождат от там, че  Националната стратегия за детето, изготвена съгласно Закона за закрила на детето и е документът, по който дългосрочно се развиват политиките по отношение закрила на децата и за да има успех, трябва да е максимално широко подкрепена. С оглед на активността, която тя е предизвикала при дискусиите, е предложено да бъде удължен срокът на обществените консултации, заяви Бисер Петков. Стратегията не е придвижена към междуведомствено съгласуване и съответно разглеждане и приемане от Министерски съвет, макар и срокът да е изтекъл преди повече от месец. Беновска попита какви превалиращи тенденции се очертават. Тя спомена, че има гласове, че се ръководим, незнайно защо, от опита на Норвегия. Министърът не е съгласен с тази теза и сподели, че според него повече се заиграва с някои страхове. Водещата поясни какво е положението в Норвегия, където държавата има страшни права за „конфискация“ на децата, ако установи нарушения. „Няма такъв елемент. Няма дори такъв намек в проектостратегията“, заяви Бисер Петков и каза, че се надява, че удълженото обществено обсъждане ще даде възможност повече хора да прочетат стратегията. „Не усещате ли, че има поставени лица и организации, които се опитват да разклатят възможността този дебат да се проведе принципно и везните да клонят в едната или другата посока“, попита Беновска. Социалният министър отговори, че е възможно да има, но Държавната агенция за закрила на детето и Министерството на труда и социалната политика полагат усилия да чуят всички мнения и да ги отразят в проекта на Стратегията, защото основният принцип е да бъде защитен най-добрият интерес на децата. Той допълни, че в оставащото време от общественото обсъждане чрез различни инициативи ще се търси възможност да се чуят всички становища. Петков подчерта, че самото изготвяне на Стратегията е било резултат от широк конституционен процес, който е продължил няколко месеца и са били ангажирани различни Неправителствени организации. Според него явно има част от обществото, която не се е чувствала част от този процес и затова е направено предложение да продължат обсъжданията. Той се надява, че на база на становището от Светия Синод и Българската православна църква ще бъдат разсеяни страховете, които създава Стратегията. Водещата се включи и каза, че много хора от нейното поколение са писали по какъв закон майка им и баща им са се грижили за тях, водили са ги на училище, не са ги пребивали и оставяли сами и попита: „Не разбирате ли, че Вие дори и да създадете този закон, има други процеси, които и Папа Франциск вчера говори по този въпрос, че настъпва деградация на нравите?“ Бисер Петков отговори, че България е една от държавите, която е ратифицирала Конвенцията за правата на децата, което е станало 1991 година и добави, че тази година се отбелязват 30 години от нейното приемане. „Да, има резон, че при поколенията преди нас не е имало закон, не е имало Конвенция, а в същото време възпитанието на децата е почивало на едни здрави патриархални нрави, на един здрав семеен модел“, заяви министърът. Той допълни, че в днешното общество има много рискове, които разклащат този здрав семеен модел, сред които и новите технологии, затова държавата има за цел да подкрепи семейството в осигуряване на една благоприятна среда за децата и те да развиват своя потенциал. Беновска каза, че се е засмяла иронично при споменаването на новите технологии, но наистина стихийната демократизация в България, особено с нахлуването на социалните мрежи, преформулира ценностите. Тя припомни, че и Красимир Каракачанов е излязъл със Стратегия срещу циганизацията и попита: „Как ще накарате циганите да водят децата си на училище и да не изпиват и изпушват и изхарчват техните детски надбавки и социални помощи?“ Бисер Петков отговори, че тя го е казала с анонса на въпроса ѝ, защото парламентът миналата седмица е приел изменение и допълнение на Закона за социалното подпомагане. Той каза, че е имало дебат в парламента с различни гледни точки, но отбеляза, че почти всички политически сили – опозиционни и управляващи, търсят решение на въпроса за задържане на децата в училище чрез по-строгото обвързване на социалните помощи с посещението на училище. Беновска каза, че според нея това е правилно, а гостът продължи, че 3 законопроекта от началото на годината са внесени за Закона за социалното подпомагане от народни представители от БСП, ОП и ГЕРБ. „Аз лично мисля, че тези опити са обречени на неуспех.“, заяви водещата и допълни, че управляващите могат да приемат колкото си искат закони, но няма сила, която да спре деградационния процес. Според министъра с Механизма за включването и задържането на децата в училището са постигнати реални резултати. Сега по-голямата цел е децата не само да бъдат вкарани в училище, но и да бъдат задържани. „Затова наред с подкрепящите мерки се предвиждат и санкциониращи мерски“, каза г-н Петков и припомни, че с приетия закон в петък миналата седмица ще има по-строго обвързване. Ако до сега детето е имало над 5 неизвинени отсъствия в училище в рамките на месеца, социалната помощ се спира с възможност да се възобнови до следващия месец. Вече повече от 5 неизвинени отсъствия са причина за прекратяване на помощта за една година, с което мярката е по-силна. Беновска попита дали това няма доведе до обратното действие, защото една пружина като я натиснеш, води до обратно по сила действие. Министърът обърна внимание, че има друга съпътстваща промяна, че средствата, които се спират към семейството, детето ще ги получава чрез училището. Беновска повтори въпрос, който е задал Хасан Адемов: „И учителката в междучасието ще отиде да му купи маратонки и тетрадки ли?“ Бисер Петков каза, че от МОН ще предприемат мерки, с които да се регламентира този процес, защото тези изменения влизат в сила от новата учебна година. Водещата коментира, че семейството пак се замества с чужди хора, макар и да са институционално свързани с детето. „В случая става дума за заместване с учителя.“, каза министърът и допълни, че когато семейството е безотговорно, трябва да бъде заместено.  Кандидатурата на България за Европейския орган по труда \r\nБеновска попита за кандидатурата на България за Европейския орган по труда: „Какво значи това?“ Бисер Петков обясни, че това е нова агенция, която се създава с новоприет регламент на ЕС и ЕП. Предложението за този регламент е дошло по време на Българското председателство на ЕС през март 2018 година. Стана ясно, че Европейския орган по труда на практика ще има отношение по регулиране трансграничната трудова мобилност и по отношение координация системите на социална сигурност. По отношение на трансграничната трудова мобилност Беновска попита: „Ние не се ли поласкахме твърде много, че ще бъдем седалище на такъв европейски орган и не ни ли подопъхват под прага Пакета „Макрон“ по този начин?“ Министърът каза, че това, че България е решила да подкрепи кандидатурата на София за седалище на този орган, не значи, че това е гарантирано, защото има още 3 издигнати кандидатури и затова предизвикателството е да се изготви много добро предложение, което да убеди другите държави. Стана ясно, че до 6 май е подаването на предложенията, а на 6 юни на Съвета на министрите би трябвало да се реши въпросът къде ще бъде седалището. Водещата попита дали има вероятност и България да каже нещо по регламента, ако се окаже домакин. Г-н Петков отбеляза, че можем да кажем нещо по прилагането на регламента и допълни, че ние като държава сме направили много за ревизията на важна директива за командироването на работници, по която е постигнато съгласие по време на Българското председателство. Беновска каза, че ще говорят отново, ако това стане факт, защото темата има интересни аспекти. Така завърши разговорът между Бисер Петков и Илиана Беновска в седмичното обзорно политическо предаване „Беновска пита“ по „Канал 3” и „Радио К2” на 21 април 2019 година.", "date": "2019.04.22", "title": "Министър Бисер Петков: Технологиите разбиха семействеността"}
{"url": "http://www.focus-news.net/news/2019/04/22/2649525/zapochva-strastnata-sedmitsa.html", "text": "Започва Страстната седмица (наричана още Седмица на страданията). Църквата я нарича Страстна седмица, защото тя е посветена на възпоменанията за последните дни от земния живот на Спасителя Господ Иисус Христос – Неговите страдания, кръстна смърт и погребение. \r\nВ първите дни на Страстната седмица във всички епархии на Българската православна църква се отслужва Последование на Жениха. \r\nВсеки ден от тази седмица се нарича велик – Велики понеделник, Велики вторник, Велика сряда, Велики четвъртък и Велики Петък. Седмицата е последната от Великденския пост и на всеки един ден от нея се извършват специални служби от църквата. Седмицата завършва с Великден. Велики понеделник \r\nИсус Христос влиза в Йерусалимския храм и го намира пълен с търговци. Божият Син изгонва търговците, защото храмът е дом за молитва, а не пазар. Велики вторник \r\nХристос проповядва в храма и дава своите последни нравствени наставления; разказва притчата за 10-те мъдри девици, очакващи идването на Господа и притчата за талантите. Христос прави пророчества за съдбата на град Йерусалим. Велика сряда \r\nХристос е посетен от покаяла се грешница, която в притеснението си счупва съда с драгоценното мирó. \r\nВ същия ден си припомняме и решението на Синедриона да осъди Исус Христос. Тогава Юда Искариотски отишъл при юдейските първенци и уговорил да Го предаде за тридесет сребърника. Велики четвъртък \r\nНа този ден се провежда Тайната вечерята Христос е измил краката на апостолите и казал: “не дойдох да служа, а да послужа“. После Спасителят установил св. тайнство Евхаристия (Причастие), като Сам причастил светите апостоли. \r\nСлед като завещал новата заповед за любов към всички, Христос явил на учениците Си, че ще бъде предаден. В недоумение учениците питали, кой ще стори това. Запитал и Юда, и Христос му отвърнал тъй кротко, че другите не разбрали. Юда станал, излязъл и те помислили, че отива да прави покупки, понеже той бил ковчежник. \r\nСлед вечерята Христос отишъл в Гетсиманската градина, където се молил до идването на предателя. \r\nОбикновено в четвъртък вечерта се служи утренята на Велики петък, когато се четат така наречените Дванадесет евангелия т.е. дванадесетте откъса от Евангелието, които разказват за Христовите страдания. \r\nСпоред традицията се боядисват яйца. Първото яйце трябва да бъде червено. С него се прави кръстен знак върху челата на децата, а после и на всички останали от семейството. \r\nТова яйце се оставя настрана от другите и се подменя с миналогодишното, което досега е стояло в къщата, за да носи здраве, радост и щастие на нейните обитатели. Разпети петък \r\nДенят на великите страдания на Иисус. Наричан е Велики петък и Разпети петък. Христос приел смирено съдбата си да бъде унижаван, обруган, бичуван, бит с плесници, накичен с венец от тръни на главата, нарамен и принуден да носи при изкачването към лобното си място тежкия кръст, на който ще бъде разпънат. Разпънат е на Голгота между двама разбойници и издъхва в мъки. Велика събота \r\nНа Велика събота Църквата възпоменава телесното погребение на Исуса Христос и слизането Му в ада. По обичая на юдеите Йосиф и Никодим снели пречистото тяло Господне от кръста, обвили го в пелени с благовония и го положили в нов каменен гроб в Йосифовата градина, която се намирала недалече от Голгота. \r\nПървосвещениците и фарисеите знаели, че Исус Христос е предрекъл възкресението Си. Не вярвайки на предсказаното, а и страхувайки се да не би Апостолите да откраднат Тялото на Исус, измолили от Пилат военна стража. Поставили стражата до гроба, а самия гроб запечатали. \r\nЦърквата прославя Велика събота като „най-благословения седми ден“. Защото това е денят, когато Словото Божие лежи в гроба като мъртъв Човек, но в същото време спасява света и отваря гробовете. \r\nПоложен вече в гроба, Духът на Исус е в ада, за да разкъса оковите му и да отвори отново за нас райските двери. Това ще се случи на другия ден. В Неделята, наречена с най-краткото име – Великден. Неделя – Великден \r\nВ последния ден от Страстната седмица, наречен Великден, е светлото Христово възкресение, тогава приключват страданията на Исус. \r\nСпоред Църквата Христос възкръсва на третия ден, след като е разпънат на кръст и погребан. Първи виждат празната гробница на Исус Христос жените мироносици. Според евангелските разкази ангел им благовести: „Зная, че търсите разпнатия Иисуса няма Го тук: Той възкръсна!“ \r\nМария Магдалина с ужас съобщава на апостолите Петър и Иоан. Те идват след нея на гроба и виждат, че той е празен. В недоумение се връщат в Иерусалим. Мария Магдалина обаче остава при гроба и вижда два ангела в бяло одеяние, а след това и Самия Господ Иисус. Отначало тя не Го познава, но като чува гласа Му, хвърля се в краката Му и казва: „Учителю“ . Господ й казва: „Не се допирай до Мене, защото още не съм възлязъл при Отца Си: но иди при братята Ми и им кажи: възлизам при Моя Отец и при вашия Отец, и при Моя Бог и вашия Бог“. Дохождат на гроба и другите жени мироносци. Виждат ангел, седящ върху камъка от вратата гробни и в недоумение слушат благовестието му за възкръсналия Господ. На връщане те срещат възкръсналия Спасител, Който ги поздравява: „Радвайте се!“. В същия ден Господ се явява на Лука и Клеопа, които отивали за Емаус. После Господ се явява при затворени врати на апостолите в Сионската горница, без Тома. След седем дни Той се яви на единадесетте. \r\nЦърковната службата започва през нощта в събота. След полунощ в църквата свещеникът изнася светлината и призовава вярващите да дойдат и вземат светлина от незалязващата светлина, понеже Христос е възкръснал. \r\nВ българската домашна православна традиция всеки от дните на Страстната седмица се отбелязва по особен начин: \r\nПървите три дни – Велики понеделник, Велики вторник и Велика сряда са отредени за разтребване вкъщи, като на рутинната дейност се придава и символично пречистващ характер. \r\nПрез четвъртия ден, на Велики четвъртък се спазва строга забрана за работа, боядисват се великденските яйца. \r\nПрез петия ден, на Велики петък – Разпети петък се ходи на църква и се минава под масата 3 пъти за здраве. \r\nПрез шестия ден, на Велика събота обикновено се месят и пекат обредните великденски хлябове. На този ден също е разрешено боядисването на яйца.", "date": "2019.04.22", "title": "Започва Страстната седмица"}
{"url": "http://www.focus-news.net/news/2019/04/22/2649527/vratsa-mitropolit-grigoriy-oglavi-prezhdeosveshtena-liturgiya-v-mitropolitski-hram-sv-nikolay-mirlikiyski.html", "text": "Негово високопреосвещенство Врачанският митрополит Григорий оглави от 7.30 часа Преждеосвещена Литургия в митрополитски храм „Св. Николай Мирликийски“, предаде репортер на  Агенция „Фокус\" . Поводът е началото на седмицата на страданията на Иисус Христос. В първия ден от Страстната седмица сутринта във всички епархии на Българската православна църква се отслужва Преждеосвещена света Литургия. \r\nОт 8.00 часа започва богослужението в столичния митрополитски храм „Св. вмца Неделя\". Литургията ще оглави Негово преосвещенство Белоградчишки епископ Поликарп - викарий на Софийския митрополит. \r\nВечерта във всички епархии на Българската православна църква се отслужва Последование на Жениха.  \r\nОт 17.00 часа – Последование на жениха в митрополитски храм „Св. Николай Мирликийски“ – Враца ще оглави Врачански митрополит Григорий. \r\nОт 18.00 часа ще започне Последование на Жениха в митрополитската катедрала „Св. вмца Неделя\" в София, оглавено от Белоградчищки епископ Поликарп.  \r\nНикола ПЕТКОВ", "date": "2019.04.22", "title": "Враца: Митрополит Григорий оглави Преждеосвещена Литургия в митрополитски храм „Св. Николай Мирликийски“"}
{"url": "http://www.focus-news.net/news/2019/04/22/2649519/ombudsmanat-maya-manolova-shte-razdade-v-kardzhali-paketi-s-hrana-sabrani-ot-kampaniyata-velikden-za-vseki.html", "text": "Омбудсманът Мая Манолова ще посети град Кърджали, където ще дари 500 пакета с хранителни продукти на социално слаби и възрастни хора. Това съобщиха от пресофиса на  омбудсмана . Хранителните пакети са събрани от доброволците на Националната кампания „Великден за всеки – дари празник на баба и дядо“, участвали в акция „Купи и сподели“, която се проведе в 44 магазина в 14 града на страната. Клиентите имаха възможност да купят трайни пакетирани продукти и да ги дарят за кампанията като ги поставят в колички на изходите на търговските вериги. \r\nИнициативата се организира под патронажа на омбудсмана и традиционно набира парични средства и трайни храни за българските пенсионери, които няма да получат великденска надбавка от 40 лв. Тази година определения от правителството минимален праг е до линията на бедност - 348 лв.  \r\nХраната ще бъде раздавана на две места – в 13.00 часа пред Катедрален храм „Св. Георги“ на ул. „Екзарх Йосиф“ 13 и в 14.00 часа пред Централната джамия на ул. „Момчил Воевода“ 3. По този начин омбудсманът ще зарадва както нуждаещи се християни, така и мюсюлмани.  \r\nНационалната кампания „Великден за всеки – дари празник на баба и дядо“ набира финансови средства по банкова сметка в УниКредит Булбанк, разкрита конкретно и единствено за целите на кампанията, като титуляр е Български Червен кръст: \r\nIBAN: BG53UNCR70001522802795 \r\nБанков код: UNCRBGSF \r\nИли със SMS 1255 -  на стойност 1 лев, освободен от ДДС \r\nЧрез on-line дарения от България и чужбина на сайта на БЧК –  \r\nНабраните средства ще бъдат обърнати във ваучери, всеки на стойност по 20 лева, с които пенсионерите, определени по списъци на НОИ, ще могат да пазаруват в близо 5 000 магазина в цялата страна. Кои са те можете да видите  .  \r\nВъзрастните хора ще получават своите ваучери в централните пощенски клонове по места. Със съдействието на социалния патронаж по общини в седмицата преди Великден започва и раздаването на събраните хранителни продукти на социално слаби и бедни хора.", "date": "2019.04.22", "title": "Омбудсманът Мая Манолова ще раздаде в Кърджали пакети с храна, събрани от кампанията „Великден за всеки“"}
{"url": "http://www.focus-news.net/news/2019/04/22/2649529/blagoevgrad-dvizhenieto-po-glaven-pat-e-79-ot-blagoevgrad-do-otklonenieto-za-selo-stara-kresna-tryabva-da-se-osashtestvyava-s-povisheno-vnimanie-poradi-kosene-i-izryazvane-na-hrasti.html", "text": "Движението по главен път Е-79 в участъка от Благоевград до отклонението за село Стара Кресна трябва да се осъществява с повишено внимание поради косене на трева и изрязване на храсти. Това съобщиха за  Радио „Фокус“ – Пирин  от Областно пътно управление – Благоевград. Водачите е необходимо да карат със съобразена скорост, съобразно създадената организация на движение до 30 април. Временно е създадена организация за движението по третокласен път 108 автомагистрала „Струма“ – село Рибник, където е ограничено преминаването на МПС с тегло над 12 тона поради аварийни ремонтни дейности. Обходният маршрут минава по третокласен път 198 село Дрангово – село Ръждак – град Петрич за срок до 31 юли. По третокласен път 108 в участъка автомагистрала „Струма“ – село Рибник от км 0 до км 2+500 преминаването е ограничено за всички МПС поради извършване на ремонтни дейности по възстановяване и укрепване на мостово съоръжение над река Струма до 24 април. За преминаване могат да се използват следните обходни маршрути:  \r\n- в посока София – Петрич: автомагистрала „Струма“ до пътна връзка за село Марикостиново – по общински път в село Марикостиново до кръстовището с път III – 198 за Петрич.  \r\n- в посока Петрич – София: по път III-108 до отклонение за село Рибник – по път III-1082 Рибник – Лебница – Струма – Вълково – Драката до пътен възел Струмяни на автомагистрала „Струма“. Водачите на автомобили следва да имат предвид още, че движението по второкласен път Симитли – Разлог в участъка от град Симитли до проход Предела от км 0 до км 21+400 трябва да се осъществява с повишено внимание поради косене на трева и изрязване на храсти. Движението по път III-106 Благоевград – ГКПП \"Станке Лисичково\" от км 0 до км 24 трябва да се осъществява с повишено внимание поради косене на трева и изрязване на храсти. Двете ограничения са в сила до 30 април. Към този час трафикът по автомагистрала „Струма“, главен път Е-79 и второкласен път Симитли – Гоце Делчев се осъществява нормално. Няма данни за регистрирани тежки пътни инциденти. \r\nЛивия НИНОВА", "date": "2019.04.22", "title": "Благоевград: Движението по главен път Е-79 от Благоевград до отклонението за село Стара Кресна трябва да се осъществява с повишено внимание поради косене и изрязване на храсти"}
{"url": "http://www.focus-news.net/news/2019/04/22/2649530/api-dvizhenieto-po-pat-ii-81-sofiya-montana-pri-km-40-v-rayona-na-selo-gintsi-vremenno-se-izvarshva-v-edna-lenta-poradi-patnotransportno-proizshestvie.html", "text": "Движението по път II-81 София - Монтана при км 40 в района на село Гинци временно се извършва в една лента поради пътнотранспортно произшествие. Това съобщиха от пресцентъра на  Агенция „Пътна инфраструктура“ . Шофьорите трябва да се движат с повишено внимание и съобразена скорост, като спазват указанията на „Пътна полиция\".", "date": "2019.04.22", "title": "АПИ: Движението по път II-81 София - Монтана при км 40 в района на село Гинци временно се извършва в една лента поради пътнотранспортно произшествие"}
{"url": "http://www.focus-news.net/news/2019/04/22/2649532/kardzhali-dvizhenieto-ot-nadlez-kirkovo-do-granichen-kpp-makaza-e-ogranicheno-za-avtomobili-nad-35-t.html", "text": "Пътищата в областта са сухи. Движението от Надлез Кирково до Граничен КПП „Маказа“ е ограничено за автомобили над 3.5 т. Това съобщиха за  Радио „Фокус“  от Областно пътно управление - Кърджали. Движението по път Черноочене – Кърджали в посока Кърджали е ограничено за движение на МПС над 15 т. Обходни маршрути:  \r\n- по направление Хасково – Кърджали: по път І-5, път ІІІ-505 с. Манастир, път ІІІ-507 Г. Войводино – Мост – Чифлик – Кърджали;  \r\n- по направление Асеновград – Кърджали: по път ІІ-58, път І-5 посока Хасково, път ІІІ-505 с. Манастир, път ІІІ-507 Г. Войводино – Мост – Чифлик – Кърджали;  \r\n- по направление Минерални бани – Кърджали: по път ІІІ-506, път І-5 посока Хасково, път ІІІ-505 с. Манастир, път ІІІ-507 Г.Войводино – Мост – Чифлик – Кърджали.  \r\nИзвършват се ремонтни дейности по републикански път Карамфил – Крумовград от 30 км до 36 км, като преминаването трябва да се осъществява с повишено внимание. Подокопният дренаж, ремонтът на водостоци и облицоване на окопи ще продължи до 31 май. Движението по пътя Крумовград – границата с област Хасково от 36 км до 55 км също трябва да се осъществява с повишено внимание, заради локални ремонти на пътното платно.   \r\nЗасилен се трафикът на входовете и изходите на град Кърджали. \r\nДарина ДЕЕНИЧИНА", "date": "2019.04.22", "title": "Кърджали: Движението от Надлез Кирково до Граничен КПП „Маказа“ е ограничено за автомобили над 3.5 т"}
{"url": "http://www.focus-news.net/news/2019/04/22/2649515/zapochva-deloto-sreshtu-severin-krasimirov-obvinen-v-ubiystvoto-na-zhurnalistkata-viktoriya-marinova.html", "text": "Започва делото срещу Северин Красимиров, обвинен в убийството на журналистката Виктория Маринова. Разпоредителното заседание ще се проведе от 10.00 часа в  Окръжен съд – Русе . Обвиняемият ще отговаря пред съда за три деяния - убийство, изнасилване и блудство, като престъпленията са извършени по особено жесток и мъчителен за жертвата начин. Прокуратурата ще настоява за налагането на най-тежката мярка – доживотен затвор без право на обжалване.  \r\nСеверин Красимиров е единственият обвиняем за убийството на Виктория Маринова. 30-годишната телевизионна водеща беше нападната на 6 октомври 2018 г. посред бял ден, докато тичала по крайбрежната алея в Русе. От прокуратурата обясниха, че мотивът за убийството на Маринова е сексуален. Държавното обвинение категорично отхвърля твърдението, че престъплението е било поръчано или свързано с професията на жертвата, както и версията, че Северин Красимиров е имал помагачи. Назначената петорна комплексна съдебно-медицинска, психологична и психиатрична експертиза на Северин Красимиров, сочи, че той е вменяем и може да носи наказателна отговорност за извършеното. Агенция „Фокус“ припомня:  На 6 октомври 2018 г. 30-годишната телевизионна водеща Виктория Маринова бе изнасилена и убита в Русе. Сигналът за откритото ѝ тяло беше подаден същия ден в 14.18 часа. Смъртта е причинена от удари в главата и задушаване. Няколко дни по-късно, по настояване на българските власти, в Германия бе задържан 21-годишният Северин Красимиров. Той е роден през 1997 г. в Русе и има криминална регистрация за кражба на цветни метали. Иззети са веществени доказателства, свързващи лицето с убийството. Открито е наличие на ДНК материал върху дрехите му от жертвата и от него, както и негов ДНК материал и върху жертвата. На 17 октомври 2018 г., на летище „София“, в изпълнение на издадена от Окръжна прокуратура – Русе Европейска заповед за арест, германските власти предадоха на българските издирвания Северин Красимиров. Той пристигна в България на 18 октомври и бе транспортиран от София до следствения арест в Русе.", "date": "2019.04.22", "title": "Започва делото срещу Северин Красимиров, обвинен в убийството на журналистката Виктория Маринова"}
{"url": "http://www.focus-news.net/news/2019/04/22/2649533/mihail-konstantinov-izbiratelite-u-nas-sa-575-miliona-v-chuzhbina-sa-1-milion-shte-se-radvam-ako-glasuvat-poveche-ot-22-miliona.html", "text": "Избирателите у нас са 5,75 милиона, в чужбина са 1 милион, ще се радвам, ако гласуват повече от 2,2 милиона. Това каза проф. Михаил Константинов, председател на ИО, в разговор с Илиана Беновска в предаването „Беновска пита” по „Радио К2” и „Канал 3”, съобщиха от  екипа на предаването . \r\n„Предупредихте ме, че имате много важна мисия, тя е от години известна, вие, „Информационно обслужване”, ще броите гласовете на евроизборите”, посрещна водещата своя гост. Михаил Константинов отговори, че „Информационно обслужване” участва само в част от процеса, защото гласовете се броят първо в секциите, след това се извършва обработката. А това, че „Информационно обслужване” ще извършва обработката е факт от 48 часа. „Това, искам да обясните, проверка на достоверността на преброяването в секциите ли ще бъде”, продължи водещата. Събеседникът й отговори, че и този елемент го има, защото всеки секционен протокол съдържа няколко цифрови контроли, които трябва да бъдат изпълнени, за да е вярна аритметиката. Протокол, който не отговаря на тези контроли, се връща на комисията, докато тя не коригира своите технически грешки. „Имате ли такъв капацитет, колко комисии трябва да се обработят”, попита водещата Илиана Беновска. Михаил Константинов отговори, че техният брой е около 12 000 и при това обработката става два пъти, защото протоколите се обработват веднъж в районните избирателни комисии и втори път копията от тези протоколи се обработват в ЦИК и резултатите се сравняват. Той поясни, че това става в изчислителни центрове към районните избирателни комисии, както и в един доста по-голям изчислителен център с над 80 работни места в ЦИК.  Честността на изборите \r\n„Изкушавам се да Ви попитам, в България още от първите така наречени демократични избори се появиха съмнения, че например БСП е манипулирала тогава изборите и всяка партия, която е на власт, е подозирана, че когато има избори, тя манипулира изборите”, постави водещата въпроса за честността на изборите. Михаил Константинов отговори, че сред обществото ни има много митове и легенди. Той продължи, че изборите за ВНС през 1990 г. са се състояли на 10-ти и 17-ти юни, те са били свободни, но не и честни. Според него тогава е имало масивни фалшификации, извършени от управляващите. След тях обаче в България действа желязна технология за обработка на резултатите. Константинов подчерта, че около 20 години е бил част от ЦИК, но не е бил член на комисията по време на изборите от 1990 г. „Аз имам много критики към работата на онази ЦИК. Тя има и едно оправдание, че беше първата и някои неща просто не ги знаеше”, добави той. \r\n„Говори се непрекъснато и честно казано няма ясни доказателства колко е броят на „мъртвите души” в списъците”, попита водещата Илиана Беновска. Михаил Константинов отговори, че много хора недоволстват против този термин. Той обясни, че това са имена на хора в списъците, зад които обаче няма реален избирател на територията на секцията. Обикновено този избирател е в чужбина, а в по-редки случаи е починал. Председателят на ИО каза, че общо българските граждани в целия свят са 8 400 000. От тях малко под 7 000 000 живеят на територията на България. От тях избирателите на територията на страната ни са 5 750 000, а тези в чужбина са 1 000 000. „Но как ще убедите „вечните критикари”, че Вие лично не сте главният фалшификатор на изборите”, попита водещата Илиана Беновска. Събеседникът ѝ отговори: „Ако някой си мисли така, аз не мога да го разубедя! Няма как!”. „С дела”, продължи водещата. Гостът ѝ отговори, че всеки, който има и най-малка представа от изборния процес, знае, че това няма как да стане. Той продължи, че в изборния процес участват 85 000 души, които са от различни политически сили. Председателят на ИО попита как би било възможно в една секция, където има 7 или 9 души от различни партии, всички се договарят да излъжат. „Това не е възможно, но в отделни секции, където те са се наговорили и където няма наблюдатели и представители на партии и коалиции е възможно да има нещо”, поясни Константинов.  \r\n„Но говори се, че, аз сега наистина ставам малко като разпространител на слухове, но нали знаете, че мълвите вземат много бързо превес над истината, говори се, че отделни региони, които са на тази партия, която е на власт, предварително е подготвено как там да има резерв и Вие лично, Михаил Константинов, инжектирате по 100, 200, 300 гласа”, продължи водещата. Михаил Константинов отговори: „Вижте, 15% от населението на Земята вярва, че тя е плоска! Тези хора не могат да бъдат убедени в това, че Земята е кръгла! Сега пак ще правят голяма експедиция, за да видят къде свършва Земята, пожелавам им успех!”. „Харесвам Вашето остроумие, но не ми отговорихте на въпроса”, продължи водещата. Събеседникът ѝ още веднъж подчерта, че когато човек вярва в някаква лъжа, той трудно може да бъде разубеден и заяви: „Тези хора би трябвало първо да ги стресне това, че 7 или 9 души от различни политически сили подготвят един документ. Може ли да се договорят да излъжат? Да, теоретически е възможно. Случва ли се? Много рядко. Променя ли изборния резултат? Не го променя!”. Михаил Константинов обясни, че след 1990 г. у нас са избрани 2160 народни представители и 50 европейски депутати. От тях е касиран един единствен.  Изборният процес в чужбина \r\n„Казват, че секциите в държавите, които не са членове на ЕС, са недостатъчни? Тоест въпросът ми се разширява, каква ще бъде избирателната активност според Вашите лични прогнози, Вие сте добър прогностик, в България, в страни извън ЕС и в страните от ЕС”, попита водещата Илиана Беновска. Михаил Константинов отговори, че в страните извън ЕС ще бъдат разкрити около 100 секции, в които едва ли ще гласуват повече от 30 000 – 40 000 души. А в Турция ще има около 5 000 избиратели. „От колко българи в Турция”, попита водещата. Събеседникът ѝ отговори, че тези данни никой не ги знае, но той допуска, че са около 250 000 души. Той обясни, че в закона пише, че на европейски избори се гласува на европейска територия. Това са всички държави от ЕС и посолствата и консулствата на страната ни по света. Михаил Константинов каза, че за всички 9 парламентарни избори досега гласовете от чужбина са донесли 15 мандата. Всички тези 15 мандата ги е спечелило ДПС. Водещата помоли своя събеседник да обясни по-ясно, за да не останат впечатления за някаква машинация. Той поясни, че ДПС е спечелило тези 15 мандата, защото е непропорционално добре представено в чужбина, а не поради манипулации. Тези 15 мандата обаче са нищожна бройка на фона на общо 2160 мандата от всички избори досега. „Аз съм съгласен, че трябва да се гласува в чужбина, това е връзката на българите в чужбина, това е много важно психологически, но няма никакъв електорален ефект! Още веднъж ще го кажа – гласовете на българите от чужбина нямат никакво значение за изборния резултат! Никакво влияние нямат върху президентските избори, нулево влияние имат върху европейските избори”, заяви Михаил Константинов. Избирателната активност \r\nМихаил Константинов обясни, че за база може да вземем числото 6 750 000, но това ще даде изкривена избирателна активност като процент. Той добави, че би се радвал, ако гласуват повече от 2 200 000 души. Това прави около 30%. Това обаче не е толкова ниска стойност, защото в Европа има страни, в които избирателната активност е около 10%. „В крайна сметка всеки има право да гласува или да не гласува. Активните хора определят съдбата на държавата и своята съдба също”, завърши Михаил Константинов разговора си с Илиана Беновска в седмичното обзорно политическо предаване „Беновска пита“ по „Канал 3“ и „Радио К2“ на 21-ви април 2019 година.", "date": "2019.04.22", "title": "Михаил Константинов: Избирателите у нас са 5,75 милиона, в чужбина са 1 милион, ще се радвам, ако гласуват повече от 2,2 милиона"}
{"url": "http://www.focus-news.net/news/2019/04/22/2649531/blagoevgrad-obshtinskiyat-savet-shte-provede-redovnoto-si-mesechno-zasedanie.html", "text": "От 09.30 часа Общински съвет - Благоевград ще проведе редовното си месечно заседание. Това съобщиха за  Радио „Фокус“ - Пирин  от Общинския съвет. Дневният ред включва 39 точки. Първа точка касае присъждането званието „Почетен гражданин на Благоевград“ на знаковия хоров диригент Александър Николов Миразчийски. Ще бъде обсъдено и предложение на инициативен комитет „За честване на 85 години от рождението на Гълъб Георгиев Костадинов“ – бивш кмет на Благоевград, и присъждането званието „Почетен гражданин на Благоевград“. Местният парламент трябва да попълни и състава на Комисията по здравеопазване и избор на председател. Четвърта точка от дневния ред касае изменение и допълнение на Правилника за финансиране на процедури „Инвитро“ на семейства и лица, живеещи на семейни начала, с репродуктивни проблеми на територията на общината. Трябва да бъдат приети: Годишният план за развитие на социалните услуги в Община Благоевград; Годишният финансов отчет и баланс за 2018 година на общинско търговско дружество „Паркинги и гаражи – Благоевград“ ЕООД; годишен финансов отчет и баланс на общинско дружество „Биострой“ ЕООД, както и на всички останали общински дружества. \r\nНатали СТЕФАНОВА", "date": "2019.04.22", "title": "Благоевград: Общинският съвет ще проведе редовното си месечно заседание"}
{"url": "http://www.focus-news.net/news/2019/04/22/2649522/radio-svobodna-evropa-makedoniya-izborite-za-kmet-na-ohrid-shte-prodalzhat-s-balotazh-mezhdu-vmro-dpmne-i-sdsm-na-5-may.html", "text": "Според първичните неофициални данни за проведените предсрочни избори за кмет на Охрид, на втори тур отиват кандидатите на СДСМ Константин Георгиевски и на ВМРО-ДПМНЕ Митре Милошевски, предава македонската редакция на  Радио „Свободна Европа“ . \r\nСпоред данните след обработката на 60% от протоколите, нито един от петимата кандидати не е получил нужните 50% и това означава, че на 5 май в града ще се проведе втори тур. \r\nКандидатът на ВМРО-ДПМНЕ е получил 5895 гласа, а на СДСМ – 7011 гласа. \r\nПревод и редакция:", "date": "2019.04.22", "title": "Радио „Свободна Европа“ (Македония): Изборите за кмет на Охрид ще продължат с балотаж между ВМРО-ДПМНЕ и СДСМ на 5 май"}
{"url": "http://www.focus-news.net/news/2019/04/22/2649537/haskovo-dni-na-sotsialnite-uslugi-shte-se-provedat-v-dimitrovgrad.html", "text": "Дни на социалните услуги ще се проведат в Димитровград от днес до 24 април 2019 г. Това съобщиха от пресцентъра на  Общината . Събитието се организира за четвърта поредна година, като в него ангажираните в сектора споделят постигнато в различните социални дейности. Община Димитровград е сред водещите общини в страната с добри практики в сферата на социалните услуги. \r\nЗа 11.00 часа е планирано официалното откриване на Дните на социалните услуги с участието на зам.-министъра на труда и социалната политика Зорница Русинова и кметът на Община Димитровград Иво Димов. Двамата ще участват в организираната кръгла маса на тема \"Деинстуционализацията на деца - Мисията е възможна\", която ще започне в 13.00 часа в зала \"Гросето\". Тази година Дните на социалните услуги в Димитровград са част от националната кампания на ОП \"Развитие на човешките ресурси\" \"Мисията е възможна\" на Министерство на труда и социалната политика. Експерти в сектора от цялата страна ще обсъждат практиките в работата с деца и младежи и дейността на центровете за настаняване от семеен тип.  \r\nВ 14.30 часа ще бъде открита спортна площадка за деца и хора с увреждания в двора на Комплекс за социални услуги. След откриването на спортното съоръжение зам.-министър Русинова ще се включи в изработването на великденска украса заедно с възпитаниците на Дневния център за деца с увреждания. \r\nХепънинг на открито, театър от незрящи актьори, пикник за хора в неравностойно положение са другите дейности планирани в тридневната програма на събитието.", "date": "2019.04.22", "title": "Хасково: Дни на социалните услуги ще се проведат в Димитровград"}
{"url": "http://www.focus-news.net/news/2019/04/22/2649536/kandidatite-za-evrodeputati-ot-bsp-za-balgariya-shte-posetyat-oblastite-sliven-blagoevgrad-veliko-tarnovo-pleven-i-plovdiv.html", "text": "Кандидатите за евродепутати от листата на \"БСП за България\" ще посетят областите Сливен, Благоевград, Плевен и Пловдив. Това съобщиха от пресцентъра на  БСП .  Сливен :  \r\nВ 17.30 часа Елена Йончева ще се срещне с жители на град Сливен в голямата зала на х-л \"Национал Палас Сливен\". Благоевград :  \r\nВ 15.30 часа в клуба на БСП в град Гоце Делчев кандидатите за евродепутати Петър Витанов и Иван Кръстев ще се срещнат с младежи. В 17.30 часа в град Сатовча те срещнат с обществеността в кафе „Елеганса“. В 20.00 часа в сградата на Община Хаджидимово Витанов и Кръстев ще се срещнат с жители на Хаджидимово и Гърмен. Велико Търново :  \r\nОт 18.00 часа в пресклуба на БТА във Велико Търново кандидатът за евродепутат проф. Мариела Модева ще бъде гост на Дискусионен клуб \"Димитър Благоев - Никола Габровски\". Темата ще бъде \"Бъдещето на България и Европа\", като ще бъдат дискутирани въпроси, свързани с образованието и културата. Плевен :  \r\nВ 14.00 часа в село Новачене в залата на кметството Деница Златева ще се срещне с граждани. В 16.30 часа в зала \"Патронаж\" в Белене тя ще се срещне с обществеността. \r\nВ 14.00 часа Велизар Енчев ще се срещне с жители в залата на читалището в село Божурица, общ. Долна Митрополия. В 17.00 часа в град Кнежа той ще се срещне с граждани в читалището. \r\nВ 14.00 часа в залата на Общинския съвет в град Гулянци Крум Дончев ще се срещне с граждани. В 17.00 часа в град Пордим в залата на Древния център той ще се срещне с обществеността. Пловдив :  \r\nВ 10.30 часа в Градския съвет на БСП в Пловдив Валери Жаблянов и Тодор Стоилов ще се срещнат с граждани. В 13.00 часа в сградата на Община Садово те ще се срещнат с представители на местната власт и обществеността. В 16.00 часа в град Хисаря Момчил Неков ще се срещне с представители на работещите във фирма \"Натура фит\". \r\nВ 18.00 часа в Градския съвет на БСП в Пловдив Тодор Стоилов и Момчил Неков ще проведат открита среща на тема \"Европейският проект - смисъл и перспективи\".", "date": "2019.04.22", "title": "Кандидатите за евродепутати от \"БСП за България\" ще посетят областите Сливен, Благоевград, Велико Търново, Плевен и Пловдив"}
{"url": "http://www.focus-news.net/news/2019/04/22/2649535/denyat-22-april-v-svetovnata-istoriya.html", "text": "През 1370 година е поставен първият камък на крепостта \"Бастилията\". Тя е построена през 1382 година. Крепостта се състои от осем кули, високи по 24 метра и е заобиколена от дълбок трап, широк 25 метра. През 1969 г. в Хюстън е извършена първата трансплантация на човешко око. Една година по-късно - на 22 април 1970 г. за първи път е отбелязан Международният ден на Земята. Милиони американци участват в демонстрация и настояват политици, държавници, бизнессреди да включат в своите приоритети опазването на околната среда. През 1980 г. Канада обявява решението си за бойкотиране на Московските Олимпийски игри . \r\n2015 г. \r\nПарламентът на Австрия признава и осъжда арменския геноцид в Османската империя през 1915 г. \r\n2014 г. \r\nМинистърът на здравеопазването на Саудитска арабия подава оставка заради избухване на епидемия отнела живота на 81 човека. \r\n2012 г. \r\n„Денят на Земята“ преминава под мотото „Да мобилизираме планетата Земя“. Целта е хората да обърнат внимание върху личния принос в стремежа за опазване на планетата, да се подпомогне намаляването на въглеродните емисии и насърчаване на устойчивото развитие. България е една от първите страни, която се включва в отбелязването на Световния ден на Земята през 93-а г. В много градове в страната има кампании за залесяване и екосъбития. \r\n2012 г.  \r\nВъв Франция се провежда първият тур на президентските избори. За вторият тур остават генералният секретар на Социалистическата партия през 1997-2008 години Франсоа Оланд и сегашният президент Никола Саркози. \r\n2012 г.  \r\nВластите на Южен Судан напълно изтеглят войските си от спорната зона Хеглиг на границата със Судан. В резултат от конфликта загиват около 1,2 хиляди граждани на Южнен Судан. По време на гражданската война в периода 1983 - 2005 г. загиват два милиона човека. \r\n2011 г. \r\nПри стълкновения с полицията в Сирия загиват 112 човека изискващи провеждането на демократични преобразувания в страната. \r\n1980 г. \r\nКанада обявява решението си за бойкотиране на Московските Олимпийски игри. \r\n1972 г. \r\nАнгличаните Джон Файерфакс и Силвия Кук след 361 дни плаване достигат бреговете на Австралия, ставайки по този начин първата двойка, пресякла Тихия океан с гребна лодка. \r\n1969 г. \r\nВ Хюстън е извършена първата трансплантация на човешко око. \r\n1941 г. \r\nЗавършва двудневната конференция в хотел \"Империал\" във Виена. Рибентроп се среща с граф Чано – министър на външните работи на Италия и са определени италианските териториални претенции в Македония и демаркационната линия с италианската окупационна зона – западно от Качаник, Лешок, Жилка, източно от Желязна ръка, Ново село, Мамудовац, Мешенище, западно от Подмоле излиза на Охридското езеро, през езерото излиза на източния бряг северно от Пещени, продължава праз Галичица и излиза северно от с. Невла на територията на Преспа, продължава източно от Козяк и по гребена на Баба планина завършва на старата гръцко- югославска граница. Това е т. нар \"Виенска линия\". На Италия е предоставена несправедливо за окупиране Западна Македония с градовете Тетово, Струга, Дебар, Кичево и Гостивар заедно с няколко села южно от Охрид. Целта е да бъде създадена \"Велика Албания\". Според \"Виенския протокол\", на Италия се предоставя за окупирана още Гюмендженско и Воденско, част от Леринско и Берско, Костурско и част от Кожанско в Югозападна Македония, както и Епир, Тесалия, Пелопонес, Евбея и островите на Кикладския архипелаг. България получава Охрид и Ресен. На 24 април 1941 г. в София е подписана спогодбата \"Клодиус-Попов\", с която се уреждат задълженията на България към Германия в заетите области. В нея за България се посочват само задължения, като компенсация за заетите български земи. Границите на областите, които може да заеме българската армия във Вардарска Макадония и Беломорието са в Западна Тракия на изток до демаркационната линия Свиленград – Кюпрюлю – Дедеагач, в Източна Македония между реките Места и Струма, островите Тасос и Самотраки, които образуват т.нар. Беломорска област, Вардарска Македония до р. Вардар и Западните покрайнини с Поморавието до линията Пирот – Враняк – Скопие. Централна Македония със Солун и Солунско, Кукушко, част от Гюмендженско, Леринско, Воденско и Берско, както и Катеринско са окупирани от Вермахта. В германската окупационна зона влизат още северният бряг на Бяло море, Атина, Пирея и островите Крит, Лемнос, Митилини, Хиос и др. В хода на военните действия македонските българи посрещат германските и италианските войски като освободители, тъй като те разбиват държавнополитическите структури на Югославия и Гърция. \r\n1924 г. \r\nРумънският парламент въвежда задължително предаване на една трета от земите в Южна Добруджа на държавата. Така през 1925 г. румънската държава разполага с държавен фонд над 300 000 хектара. Тази системата е в сила до 1940 г. \r\n1915 г. \r\nГерманската армия предприема при белгийския град Ипр първата в историята газова атака, при която са поразени 15 000 противници, една трета от които умират. \r\n1529 г. \r\nИспания и Португалия подписват в Сарагоса договор, с който си поделят откритите и неоткритите още територии в източното полукълбо. \r\n1500 г. \r\nПортугалският мореплавател Педро Кабрал достига Бразилия и я обявява за португалска колония.  \r\nПрез 1500 г., след завръщането на Васко да Гама,  Педро Кабрал е изпратен от португалския крал Мануел I на експедиция с търговска цел в Индия. По време на плаванията открива (1500) крайбрежието на Бразилия, което приема за остров; нарича го Ил да Вера Санта Круш. \r\n1370 г. \r\nПоставен е първият камък на крепостта Бастилията. Тя е построена през 1382 година. Крепостта се състои от осем кули, високи по 24 метра и е заобиколена от дълбок трап, широк 25 метра. Първоначално Бастилията е построена с цел да служи като укрепление на подстъпите към столицата, но през 15 век крепостта започва да изпълнява функциите на затвор. В него са затваряни предимно политически затворници, сред които Фука, Волтер и др.  По време на Великата френска революция, на 14 юли 1789 г., Бастилията е превзета. На следващата година е напълно разрушена. Камъните от крепостта са използвани за довършването на Моста на Съгласието (Pond de la Concorde). На мястото на Бастилията сега в Париж се намира Площадът Бастилия, който датира от 1803 г. На тази дата са родени: \r\n1916 г. \r\nВ Ню Йорк е роден Йехуди Менухин – американски цигулар, ексцентричен и оригинален диригент. Ученик на е Л. Персингер, А. Буш и Дж. Енеску. От 1963 г. живее в Лондон. Основател е на училище за музикално надарени деца в Англия, организира музикални фестивали в Швейцария, Англия и др. Работи в САЩ. Умира на 12 март 1999 г. \r\n1904 г. \r\nРоден е Робърт Джулиъс Опенхаймер – американски физик. Той е директор на лабораторията в Лос Аламос, щат Ню Мексико за периода 1943-1945 г. Следва в Харвард, Кеймбридж и Гьотинген. През 1943-1945 г. е научен ръководител на Манхатънския проект, където се създава американската атомна бомба. По-късно се обявява против използването на бомбата и против създаването на водородна бомба. Опенхаймер е обвинен за връзки с комунистите и преследван от комисията за разследване на антиамериканска дейност. През 1963 г. Опенхаймер получава наградата \"Ферми\" за физика. \r\n1887 г. \r\nРоден е Харалд Бор  - датски  математик, брат на Нилс Бор. Професор във Висшето техническо училище от 1915 г. и в университета в Копенхаген от 1930 г. Работи в областта на теорията на функциите и теорията на числата. Развива теорията за почти периодичните функции (1923 г.), превърнала се в самостоятелна математическа дисциплина с многобройни приложения в математическия анализ, небесната механика и физиката. \r\n1724 г. \r\nРоден е Имануел Кант- германски философ и мислител. Той е родоначалник на немската класическа философия. В живота му се разграничават два периода на развитие - докритически (до 1770 г.) и критически (след 1770 г.). В докритическия период признава възможността за умозрително познаване на вещите такива, каквито те съществуват. В критическия период отрича способността за такова познание. В “докритическия” период разработва “небуларна” космогонна хипотеза за образуване на Слънчевата система (“Всеобща естествена история и теория на небето”, 1755 г.). В нея изказва предположението, че планетната система се образува от първоначална “мъглявина” - огромен облак дифузно вещество. Кант изказва догадка за съществуването на Голяма система от галактики и доказва забавянето на въртенето на Земята около оста си. Дисертацията му “За формата и принципите на чувствено възприемания и умопостигаемия свят” (1770 г.) е начало на прехода към “критическия” период, в който създава основните си произведения “Критика на чистия разум” (1781 г.), “Критика на практическия разум” (1788 г.) и “Критика на способността за съждение” (1790 г.). В тях Кант излага учението си за явленията и вещите, съществуващи сами по себе си - “вещи в себе си”. Според него познанието започва с въздействието на “вещите в себе си” върху органите на осезанието и предизвикват усещания - материалистически възглед. Но в учението за формите и границите на познанието Кант е субективен идеалист и твърди, че нито усещанията, нито понятията и съжденията могат да дадат някакво теоретично знание за “вещите в себе си”. Те са непознаваеми. Емпиричните знания за вещите могат неограничено да се разширяват и задълбочават, но това не приближава човека към познаването на “вещите в себе си”. В логиката Кант различава обикновената, или общата, и трансценденталната логика. Общата логика изследва формите на мисленето, като не се интересува от тяхното съдържание, а трансценденталната логика изследва във формите на мисленето това, което дава на знанието априорен, всеобщ и необходим характер. Основният въпрос за източниците и границите на знанието Кант формулира като въпрос за възможността на априорни синтетически съждения във всеки един от 3-те основни вида знание - математика, теоретично естествознание и метафизика (умозрително познание на истински същественото). Решението на тези 3 въпроса според Кант се определя от 3-те способности на познанието - чувственост, разсъждение и разум. Възможността за синтетични съждения в “метафизиката” Кант свързва с изследване на разума, създаващ “идеите”, т. е. понятията за безусловна цялост или единство на обусловените явления (понятията за душата, света и Бога). Прави извода, че 3-те умозрителни науки на традиционната философия, разглеждаща тези идеи - “рационалната психология”, “рационалната космология” и “рационалната теология”, са мними науки. Като разбира, че критиката му се стреми да ограничи компетенцията на разума, Кант смята, че от това губи познанието и печели вярата. Тъй като Бог не може да бъде намерен чрез опит е невъзможно нито доказването на неговото съществуване, нито опровергаването му. Религията е предмет на вярата, а не на науката или на теоретичната философия. Да се вярва в Бога, според Кант не само е възможно, но и необходимо, тъй като без такава вяра е невъзможно да се примирят изискванията на нравственото съзнание със съществуващите факти на злото, царящо в човешкия живот. Върху резултатите от критиката на теоретичния разум Кант създава своята етика. Нейно изходно начало е формираното под влиянието на Ж.-Ж. Русо убеждение, че всяка личност е самоцел и в никакъв случай на трябва да се разглежда като средство за осъществяване на каквито и да било задачи, дори и задачи на всеобщото благо. Основен закон на етиката според Кант е вътрешното поведение, налагащо ръководството от чисто формално правило: винаги да се постъпва съгласно принципа, който може да стане и всеобщ закон, т. е. да се постъпва така, че отношението към човечеството да бъде като отношение към цел, а не само като към средство. В естетиката Кант определя прекрасното като “незаинтересовано” удоволствие, независещо от това съществува или не съществува предмета, изобразен в произведенията на изкуството. Прекрасното се определя само от формата на предмета. Кант обявява за висше изкуство поезията, тъй като тя се възвишава до изобразяването на идеала. На тази дата умират: \r\n1994 г. \r\nУмира Ричард Милхаус Никсън- американски политик. Той е 37-и президент на САЩ (1969-1974 г.), представител на Републиканската партия. През 1934 г. той завършва \"Уайтър Колидж\". След това служи във Военноморските сили на САЩ (V. S. Navy) за периода 1942 до 1945 г. От 1950 г. Никсън е в Сената на САЩ. От 1952 до 1960 г. е вицепрезидент на Д. Айзенхауер. През 1960 г. се включва в предизборната борба с президента Д. Ф. Кенеди и губи. Избран е за президент през 1969 г. По време на президентския му мандат Н. Армстронг стъпва на Луната, водят се военни действия в Камбоджа и Виетнам, подписва се и мирен договор с Виетнам (1973 г). Никсън е сменен от вицепрезидента Дж. Р. Форд през август 1974 г. в резултат от аферата \"Уотъргейт\". \r\n1971 г. \r\nУмира  Франсоа Дювалие - хаитянски политик и държавник. Дювалие е роден на 14 април 1907 г. Завършва Медицинския факултет на университета в Хаити. През 1932-1954 работи в различни медицински учреждения в страната и в някои медицински мисии на САЩ в Хаити. До 1957 г. заема последователно постовете на зам.-министър на труда, мин. на труда и здравеопазването. Президент на Хаити от 1957 г. Установява диктатура, защитавана с оръжие и репресии. Управлението му се поддържа от отрядите тонтон макути (лична охрана) и полиция. През 1964  г. прокарва в Националното събрание закон, според който става пожизнен президент на страната. Преди смъртта си предава поста президент на своя син. За изготвянето на историческата справка на Агенция “Фокус” са използвани следните източници: \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни” и други.", "date": "2019.04.22", "title": "Денят 22 април в световната история"}
{"url": "http://www.focus-news.net/news/2019/04/22/2649534/d-r-angel-kunchev-pokray-velikdenskite-praznitsi-i-patuvaneto-na-povecheto-hora-izvan-stranata-e-vazmozhno-otnovo-da-ima-registrirani-sluchai-na-morbili.html", "text": "Покрай Великденските празници и пътуването на повечето хора извън страната е възможно отново да има регистрирани случаи на морбили. Това каза главният държавен здравен инспектор д-р Ангел Кунчев в „Сутрешен блок“ по  БНТ . На въпрос по повод, че България е станала държавата на шесто място в Европа по заболеваемост, здравният инспектор коментира, че се е стигнало до там, защото не са били имунизирани тези, които е трябвало. „Ако имахме една плътна стена от имунни лица, в случая деца най-често, то колкото и пъти да внесем вируса, а ние го внасяхме многократно от много страни, като последните случаи са от Македония, но имаме внос и от Англия, Италия и Румъния, то щяха да се ограничат, както миналата година до 2 - 3 на отделни места, 10 - 13 общо за държавата“, заяви д-р Ангел Кунчев.  \r\nПо думите му очевидно в България е имало и тези т. нар. „неимунни джобове“ от лица, които са разпръснати на различни места и които са най-благоприятната почва за развитие на такава епидемия. Той отбеляза, че покрай Великденските празници и пътуването на повечето хора извън страната е възможно отново да има регистрирани с морбили. „И да не пътуват нашите хора, достатъчно силна е туристическата индустрия, която докарва хора. Най-голям брой случаи в момента в европейски мащаб има в Украйна, в Македония, в Италия и във Франция. Именно за това винаги е възможен такъв внос. Не е въпросът дали някой ще го внесе, няма как да спрем живота и движението на хората, важното е вирусът да не намери лица, които да разболее“, посочи Кунчев. Той подчерта, че в момента практиката показва, че в някои от случаите и в някои от градовете като Разлог и Самоков заразата се е разпространявала дори под формата на вътреболнична инфекция, като едно заразено дете заразява и други. „Това показва колко са важни противоепидемичните мерки в лечебните заведения. За съжаление, това се случи и в столицата. Надявам се след всички указания, които изпратихме - повече от 5 - 6 писма за този период и към РЗИ и към болниците, да има някакъв ефект и да се имунизират най-вече лицата, работещи в инфекциозни детски отделения“, каза още той.", "date": "2019.04.22", "title": "Д-р Ангел Кунчев: Покрай Великденските празници и пътуването на повечето хора извън страната е възможно отново да има регистрирани случаи на морбили"}
{"url": "http://www.focus-news.net/news/2019/04/22/2649538/pregled-na-osnovnite-temi-v-starozagorskiya-pechat.html", "text": "„Русия прояви интерес към Стара Загора и Казанлък като туристически дестинации“, е водещо заглавие във всекидневника  „Старозагорски новини“.  Руска делегация, водена от председателя на Асоциацията за икономическо взаимодействие със субектите на Руската федерация Светлана Ануфриенко, посети в събота Стара Загора и Казанлък.  \r\nГостите са в България по покана на Министерството на туризма и участваха в Българо-руска кръгла маса \"Ролята на туризма в развитието на регионите. Културният туризъм - бъдеще и традиции\", която се проведе във Велико Търново.  \r\nВ състава на делегацията влизат председатели на регионални структури за развитие на туризма, министри и заместник-министри на туризма и развитието в автономните републики от състава на Руската федерация, ръководители на административни структури, свързани с развитието на туризма, кметове, водещи туроператори, ръководители на висши училища, представители на медии.  \r\nВ Стара Загора те са били посрещнати от зам.-кметовете Иванка Сотирова и Красимира Чахова пред мемориала \"Бранителите на Стара Загора\", където бяха запознати с историята на паметника и положиха венци и цветя пред паметната плоча. Гостите са разгледали Музея на религиите, експозициите в Регионален исторически музей и Античния форум \"Августа Траяна\", Руския културен център в Регионална библиотека \"Захарий Княжески\" и са присъствали на Фестивала \"Пусть всегда будет солнце\". С представители на Община Стара Загора те са обсъдили възможностите за развитие на културен туризъм и посещението на руски групи в града.  \r\nСъщия ден руската делегация е посетила Паметника на Свободата на връх Шипка и храм-паметника \"Рождество Христово\". В Казанлък те са били посрещнати в Музея на розата от кмета Галина Стоянова. \"Казанлък е част от боевете в Руско-турската освободителна война и тук живеят много признателни българи, които и днес си спомнят за героите с благодарност и с голямо умиление посрещат руските гости, както и ние правим това\", заявила Галина Стоянова.  \r\nВисокопоставените руски посетители са получили сувенири за спомен от Долината на розите и на тракийските царе и покана от кмета да посетят отново Казанлък по време на Фестивала на розата в началото на месец юни.  „Година след трагедията виновникът за смъртта на трима души на АМ \"Тракия\" ще застане пред Темида“ гласи друго заглавие на вестника.  Една година по-късно след трагедията на автомагистрала \"Тракия\", където загинаха пасторът от Старозагорската евагелистка църква, невършилото 2 годинки дете и майка му, виновникът ще застане пред Темида, съобщиха от Сливенската окръжна прокуратура.  \r\nОбвиняем за причиняването на смъртта на трима души по непредпазливост е 56-годишният Радослав Спасов от Варна, чийто лек автомобил \"Пежо 406\" е летял по магистралата със скорост от 155 км /час.  \r\nТрагедията е станала около 02.00 часа на 12 април м.г. на км 267 по аутобана в землището на Сливен, когато пежото буквално помело спрял в аварийното платно лек автомобил \"Рено\", нает от младия евангелски пастор Здравко Асенов Стефанов, за да закара приятелката си - 22-годишната Елена Апостолова, и дъщеричката й Ейми до летището в София, откъдето трябвало същия ден да излетят за Лондон.  \r\nПасторът няколко часа по-рано отслужил литургия в родното село на Елена Горно Ботево.  \r\nСпоред прокуратурата колата на пастора била спряна в аварийното платно с включени светлини, най-вероятната причина била заради проблем с момиченцето. На предната седалка е бил Здравко, а на задната - малката Ейми и майка й. Предполага се, че до удара се е стигнало заради моментното заспиване на водача на пежото. Разпоредителното заседание на Сливенския окръжен съд е насрочено за 22 април.  \r\n„Дарения за храма“, пише още на страниците на вестника. Разкриват дарителска сметка за два православни храма. Инициативата няма нищо общо с \"Нотр Дам\". На Великден ще бъде разкрита дарителска сметка за два православни храма в Старозагорско. Събраните средства ще бъдат използвани за довършването на храм \"Свети Игнатий Старозагорски\" в града и ремонт на църквата \"Света Параскева\" в село Памукчии. Инициативата е на кмета на Стара Загора Живко Тодоров и митрополит Киприан. За двата храма са нужни около 100 - 150 хиляди лева.  \r\n\"Идеята ни е от доста време и се радвам, че най-накрая ще можем да я осъществим\", сподели старозагорският митрополит по време на предвеликденския си брифинг в петък.  \r\nПред \"Старозагорски новини\" той изрично уточни, че идеята за разкриването на дарителска сметка за двата православни храма няма нищо общо с разкритата вече банкова сметка за възстановяването на изгорялата парижка катедрала \"Нотр Дам\", чийто титуляр е френският културен институт \"Алианс Франсез\", Стара Загора.  \r\nПрипомняме, че инициатор за това също беше кметът Живко Тодоров ден след пожара в \"Нотр Дам\" като знак на съпричастност на старозагорци към трагедията, покрусила целия християнски свят. Той обаче едва ли е предполагал, че тази толкова човешка идея ще срещне толкова яростна съпротива, чиято кулминация беше отвореното писмо на партийната организация \"Център\" на БСП - Стара Загора, в което се предлагаше събраните дарения за \"Нотр Дам\" да бъдат пренасочени за реставрирането на три храма в селата Ловец, Памукчии и Козаревец. Писмото на ОПО \"Център\" беше разпространено по медиите ден преди брифинга на митрополит Киприан, след което социалистите заживяха с победата, че са успели за \"прекършат\" кмета, тоест, че той едва ли не е осъзнал грешката си и затова на следващия ден е обявено, че ще бъде разкрита дарителска сметка за два православни храма, в това число и Памукчии.  \r\nПред медията ни митрополит Киприан подчерта, че съвместната му идея с кмета за разкриването на дарителска сметка за довършването на старозагорския храм \"Св. Игнатий Старозагорски\" и за ремонт на храма в Памукчии датира много преди пожара на \"Нотр Дам\", но той изчакал да събере медиите преди Великден, за да я обяви и това нямало нищо общо с нечий политически призив.  \r\nПо време на срещата си с журналисти митрополит Киприан съобщи още, че в Старозагорска епархия има над 400 храма, много от които се нуждаели от ремонт.  \r\nПреди няколко години, точно преди Великден, стана известно, че точно под купола на новостроящия се старозагорски храм \"Свети Игнатий Старозагорски\" беше открита вода с изключителни показатели. Тя е била хваната на 33 метра, колкото е Христовата възраст. Това провокира изключителен интерес не само в страната, но и извън пределите й, но завършването на храма, който се строи изцяло с дарения, се отложи във времето. Ако сега бъдат събрани средства за довършването му, някой ще трябва да припомни и историята с Христовата вода, която не е легенда, а истина.  Б.Р. „Търсете платената журналистика в партийните телевизии“, се посочва още в изданието. Сигурно и настоящата публикация на \"Старозагорски новини\" ще стане повод на коментари и твърдения за \"платена и поръчкова\" журналистика в услуга на кмета на Стара Загора.  \r\nТози водевил без музикален съпровод го играем от четвъртък във „Фейсбук“, след като се появи материалът ни \"Социалисти от Стара Загора се обявиха срещу събирането на средства за \"Нотр Дам\". В него единственият ни пропуск е, че не сме упоменали даренията, направени от двама депутати от БСП за довършването на храма в Християново миналата година, за което се извиняваме. Но пък медията ни стои зад всяка написана дума.  \r\nТова, че позицията на \"Старозагорски новини\" за \"Нотр Дам\" съвпада с тази на кмета от ГЕРБ, не е повод за обвинения в \"платена и поръчкова\" журналистика. Но ако нашите критикари си бяха направили труда да вдигнат поглед, щяха да видят, че в продължение на четири дни водещият материал в сайта ни бе свързан с безпричинното умъртвяване на над 4000 животни в Странджа, който е срещу ръководството на БАБХ, сиреч срещу ГЕРБ. А къде бяха те, когато медията ни атакуваше полигон \"Змейово\" за обгазяванията на Стара Загора и региона? Защо мълчаха, когато се борихме за отвоюването на върха на Аязмото преди години? Къде са сега, когато се борим да запазим гаранта на българската енергетика - комплекс \"Марица изток\"?  \r\nСъс сигурност в България има платена и поръчкова журналистика, но тя няма да бъде намерена сред регионалните издания, които едва успяват да платят минимални работни заплати на журналистите, работещи в тях. Платена и то добре платена журналистика у нас има, затова умоляваме нейните търсачи да насочат злъчта си към партийните телевизии, финансирани щедро от партийните субсидии. Тоест от всички нас, данъкоплатците. Търсете ги и в изданията на олигарсите, но не предписвайки етикети, когато някоя наша публикация не ви е угодна!", "date": "2019.04.22", "title": "Преглед на основните теми в старозагорския печат"}
{"url": "http://www.focus-news.net/news/2019/04/22/2649528/tass-ot-beliya-dom-razkriha-detayli-ot-razgovora-mezhdu-tramp-i-zelenski.html", "text": "Президентът на САЩ Доналд Тръмп в неделя в телефонен разговор с Владимир Зеленски му е пожелал успехи и е определил изборите като важен етап в историята на Украйна, се казва в заявление, разпространено от Белия Дом, предава  ТАСС . \r\n„Президентът Доналд Тръмп днес (в неделя по телефона) говори с избрания президент Владимир Зеленски и го поздрави с победата на проведените на 21 април избори в Украйна. Президентът (на САЩ) му пожела успехи и определи изборите като важен етап в историята на Украйна, отбелязвайки техния мирен и демократичен характер“, се отбелязва в съобщението. \r\nАмериканският лидер е „подчертал непоколебимата подкрепа на САЩ за суверенитета и териториалната цялост на Украйна – в пределите на нейните международно признати граници – и е изразил готовност да работи заедно с избрания президент Зеленски и украинския народ за провеждането на реформите, които ще укрепят демокрацията, ще повишат благосъстоянието и ще изкоренят корупцията“ в страната. \r\nПревод и редакция:", "date": "2019.04.22", "title": "ТАСС: От Белия Дом разкриха детайли от разговора между Тръмп и Зеленски"}
{"url": "http://www.focus-news.net/news/2019/04/22/2649539/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata.html", "text": "„Софийска вода” временно ще прекъсне водоснабдяването в някои части на столицата. Това съобщиха от пресцентъра на  дрдужеството . Във връзка с изпълнение на инвестиционен проект за подмяна на уличен водопровод на ул. „Яков Крайков“ в кв. „Крива река“ се налага спиране на водоподаването от 09.00 до 19.00 часа на клиентите на „Софийска вода”, живеещи в района на: ул. „Яков Крайков“ от ул. „Св. Георги Софийски“ до ул. „Виктор Григорович“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Яков Трайков“ ъгъла с ул. „Даскал Манол“. След възстановяване на водоснабдяването е възможно временно повишаване  мътността на водата. \r\nВъв връзка с изпълнение на инвестиционен проект за подмяна на уличен водопровод на ул. „Професорска“ в с. Кътина се налага спиране на водоподаването от 09.00 до 18.00 часа на клиентите на „Софийска вода”, живеещи в района на: ул. „Сливница“ (четни номера), ул. „Младежка“, ул. „Летец“, ул. „Професорска“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Сливница“ ъгъла с ул. „Младежка“. След възстановяване на водоснабдяването е възможно временно повишаване  мътността на водата. След реализацията на тeзи инвестиционни проекти клиентите на „Софийска вода” живеещи в района ще почувстват значително подобреното качество на предоставяните услуги. \r\nВъв връзка с подмяна на сградно водопроводно отклонение на ул. „Свети Спас“ в с. Лозен се налага спиране на водоподаването от 09.30 до 17.30 часа на клиентите на „Софийска вода”, живеещи в района на: ул. „Свети Спас“, по ул. „Рудината“ от ул. „Сергин Сердарски“ до ул. „Георги Бенковски“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Рашовец“ ъгъла с ул. „Свети Спас“. \r\nВъв връзка с прекъсване на сградно водопроводно отклонение на ул. „Богданци“ в жк. „Гевгелийски“ се налага спиране на водоподаването от 10.00 до 17.00 часа на клиентите на „Софийска вода”, живеещи в района на: ул. „Богданци“ от ул. „Мировци“ до ул. „Гевгели“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Богданци“ ъгъла с ул. „Мировци“. \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. \r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството -  . .", "date": "2019.04.22", "title": "„Софийска вода” временно ще прекъсне водоснабдяването в някои части на столицата"}
{"url": "http://www.focus-news.net/news/2019/04/22/2649540/burgas-filmat-koy-iska-da-ubie-dzhesii-shte-bade-predstaven-v-kulturen-tsentar-morsko-kazino.html", "text": "Филмът „Кой иска да убие Джеси?“ ще бъде показан в рамките на инициативата „Месец на комикса“ в Културен център „Морско казино“ в Бургас от 18.00 часа. Това съобщиха от пресцентъра на  Община Бургас . \r\n„Кой иска да убие Джеси?“ е игрален филм. Режисьор на лентата е именитият Вацлав Ворличек.  \r\nМесецът на чешкия комикс в Бургас стартира с изложбата „В това време на едно друго място/Сто години чешки комикс“. Тя е подредена в изложбена зала на Национална художествена академия – Филиал-Бургас, Пристанищен комплекс, Магазия 1, и може да се види до 11 май. Всички прояви са с вход свободен. Събитията се организират от Чешки център – София, с подкрепата на Община Бургас.", "date": "2019.04.22", "title": "Бургас: Филмът „Кой иска да убие Джеси?“ ще бъде представен в Културен център „Морско казино“"}
{"url": "http://www.focus-news.net/news/2019/04/22/2649542/sport-grigor-dimitrov-zagubi-15-pozitsii-v-svetovnata-ranglista.html", "text": "Григор Димитров загуби 15 позиции в световната ранглиста след отпадането си от турнира от сериите „Мастърс“ в Монте Карло от Рафаел Надал. Най-добрият български тенисист заема 43-то място в обновената световна ранглиста. За последно Григор Димитров бе извън „Топ 40“ в през февруари 2013 година, когато земаше 41-ва позиция. Настоящото класиране е най-лошото в кариерата му от 2012 година насам, когато завърши сезона на 48-о място. \r\nНачело на ранглистата остава Новак Джокович, следван от Рафаел Надал, Александър Зверев, Роджър Федерер и Доминик Тийм. Кевин Андерсън измести Кей Нишикори от шестото място в ранглистата. Десетката допълват Стефанос Циципас, Хуан Мартин дел Потро и Джон Иснър.", "date": "2019.04.22", "title": "Спорт: Григор Димитров загуби 15 позиции в световната ранглиста"}
{"url": "http://www.focus-news.net/news/2019/04/22/2649541/shumen-dvizhenieto-po-chast-ot-glavniya-pat-mezhdu-novi-pazar-i-zaychino-oreshe-se-izvarshva-v-edna-lenta-poradi-chastichni-remonti-na-nastilkata.html", "text": "Движението по част от главния път между Нови пазар и Зайчино ореше се извършва в една лента поради частични ремонти на настилката, предаде репортер на  Радио „Фокус“ - Шумен . Ограничението е от км 138 до км 146, като се прави и облицоване на канавки. Върбшки проход остава затворен, Ришки проход е отворен без ограничения. В сила е забраната за автомобили над 10 тона по пътя Радко Димитриево - Друмево поради свлачища, като обходът е Шумен - Овчарово - Друмево. Сухи са пътните настилки на територията на областта. Времето е облачно, температурата на въздуха е около 5 - 6 градуса. Видимостта е нормална. \r\nИвелина ИВАНОВА", "date": "2019.04.22", "title": "Шумен: Движението по част от главния път между Нови пазар и Зайчино ореше се извършва в една лента поради частични ремонти на настилката"}
{"url": "http://www.focus-news.net/news/2019/04/22/2649543/burgas-suhi-i-prohodimi-sa-patishtata-v-oblastta.html", "text": "Сухи и проходими са пътищата в областта. Това съобщиха за  Радио „Фокус“ – Бургас  от Областно пътно управление. Видимостта е добра, няма затворени пътни участъци, проходите са отворени за движение на всички моторни превозни средства. До 30 април са въведени две ограничения за движение на територията на областта. Едното важи по пътя Слънчев Бряг – Бургас в участъка при обхода на гр. на Ахелой от км 207+726 до км 212+233, където движението се осъществява в една лента поради изпълнение на строително-монтажни работи, а максималната скорост на движение е намалена на 40 км/ч. в кръстовищата и на 70 км/ч. в останалите участъци. Другото ограничение е в сила по пътя Баня – Слънчев бряг от км 184+000 до км 186+000, където движението трябва да се осъществява с повишено внимание поради частични на ремонтни дейности на асфалтовата настилка, ремонт на водостоци и оформяне на банкети. Посочените участъци се регулират от пътни знаци. \r\nИнтензивно е движението по основните пътни артерии на град Бургас. Натоварено е движението по входно-изходните пътни артерии на града. Водачите да се придвижват с повишено внимание в района на пътен възел „Юг“, където автомобилния поток е затруднен поради ремонтни дейности по бул. „Захари Стоянов“. Натоварено е движението и в районите на кръстовищата в централната градска част – между булевардите „Демокрация“ и „Сан Стефано“, между улиците „Генерал Гурко“ и „Цар Симеон“, както между улиците „Константин Фотинов“ и „Булаир“. \r\nМария ПОПЧЕВА", "date": "2019.04.22", "title": "Бургас: Сухи и проходими са пътищата в областта"}
{"url": "http://www.focus-news.net/news/2019/04/22/2649544/haskovo-sportna-ploshtadka-za-hora-s-uvrezhdaniya-shte-bade-otkrita-v-dimitrovgrad.html", "text": "Заместник-министърът на труда и социалната политика Зорница Русинова и кметът на Община Димитровград Иво Димов ще открият спортна площадка за деца и хора с увреждания в двора на ДЦДУ от 14.30 часа. Това съобщиха от пресцентъра на  Общината . Придобивката става възможна благодарение на благотворителната инициатива на „Райфайзенбанк\" - „Избери, за да помогнеш - 2017”, в която Дневния център за деца с увреждания участва в категория „Социални проекти”. 14 943 лв. са събраните от кампанията средства, дарени от граждани, служители на банката, организации и фирми. Служителите на Групата „Райфайзен България\" даряват лични средства по избран от тях проект, като „Райфайзенбанк\" подкрепя дарителския им жест със сумата до 100 лв. за всяка избрана от тях кауза. Сред най-щедрите дарители на проекта „Изграждане на спортна площадка за деца и хора с увреждания\" е и „Девня цимент” АД с дарение на стойност 4000 лв.  \r\nСпортната площадка е едно функционално и модерно съоръжение за игра, което разполага с писта за бягане, комбиниран уред въртящ диск и волан, степер с разгъвач за крака, стрийт фитнес комплект с „Тарзан”, баскетболен кош и маса за шах. С подкрепата на Община Димитровград бе облагородено пространството около спортното съоръжение и поставени нови пейки, кошчета, както и изградена тротоарна алея. Уредите са съобразени с нуждите и потребностите на хора с увреждания, като им дават възможност да повишат физическата си култура и дееспособност. Освен за чисто физически дейности, спортната площадка е и социално оживено пространство за контакти на децата с увреждания и местната общност.", "date": "2019.04.22", "title": "Хасково: Спортна площадка за хора с увреждания ще бъде открита в Димитровград"}
{"url": "http://www.focus-news.net/news/2019/04/22/2649546/targovishte-v-grada-shte-se-provede-aktsiya-po-bezvazmezdno-kravodaryavane.html", "text": "Български червен кръст – Търговище и Отделение по трансфузионна хематология към МБАЛ - Търговище организират акция по безвъзмездно кръводаряване в дните преди Великден. Това съобщиха от  БЧК - Търговище . Акцията ще се проведе в Отделението по трансфузионна хематология днес и на 23, 24 и 25 април от 08.00 до 13.00 часа. Гражданите, които са в добро физическо състояние и са на възраст до 60 години, могат да дарят кръв за тези, които имат нужда от нея.", "date": "2019.04.22", "title": "Търговище: В града ще се проведе акция по безвъзмездно кръводаряване"}
{"url": "http://www.focus-news.net/news/2019/04/22/2649545/prof-vladimir-chukov-arabist-terorat-ot-kolombo-mozhe-da-se-razglezhda-i-kato-otgovor-na-atakite-ot-nova-zelandiya.html", "text": "Терорът от Коломбо може да се разглежда и като отговор на атаките от Нова Зеландия. Това каза в сутрешния блок „Добро утро, България“ на  Радио „Фокус“   арабистът проф. Владимир Чуков. По думите му нападенията в Шри Ланка биха могли да се наредят сред най-кървавите такива, след периода на Втората световна война. Взривовете в църковни храмове и хотели говори за различен почерк на нападателите, обясни арабистът. „Спомняте си, че преди години се търсеше масовият ефект – максимален брой хора да бъдат убити, но в същото време в комбинация с атака на религиозни символи – това вече носи нещо специфично дори по отношение на Шри Ланка. Отделно трябва да кажем, че е атакувана и официална институция – загинали са трима полицаи и то, забележете, че камикадзе е бил човекът, който е атакувал сградата, в която са били тримата полицаи. Имаме съчетаване на 3 стила, които до този момент бяха реално видими отделни атаки, отделни терористични актове в миналото и в отделни държави“, каза той. Проф. Владимир Чуков коментира още, че въпреки игнорирането на напрежението между радикалните групировки по света, терористичните събития трябва да се обвържат с тях, които се оказват и печеливши след подобни нападения. На фона на уверенията, че тероризмът е победен, можем да станем свидетели и на последващи случаи на саморадикализация, смята арабистът.  \r\nВиктория МЕСРОБОВИЧ-КУВЕНДЖИЕВА", "date": "2019.04.22", "title": "Проф. Владимир Чуков, арабист: Терорът от Коломбо може да се разглежда и като отговор на атаките от Нова Зеландия"}
{"url": "http://www.focus-news.net/news/2019/04/22/2649547/sport-frantsiya-se-klasira-za-finala-na-fed-kap.html", "text": "Франция се класира за финала на Фед къп, след като в Руан се наложи над отбора на Румъния с 3:2 победи.   \r\nВъв финала на турнира, който ще се играе през есента, Франция ще гостува на тима Австралия, който по-рано елиминира Беларус  с 3:2 победи.", "date": "2019.04.22", "title": "Спорт: Франция се класира за финала на Фед къп"}
{"url": "http://www.focus-news.net/news/2019/04/22/2649548/burgas-voleybolen-mach-mezhdu-otborite-na-neftohimik-2010-i-hebar-pazardzhik-shte-se-provede-v-sportna-zala-mladost.html", "text": "Волейболен мач между отборите на „Нефтохимик 2010“ и „Хебър“ - Пазарджик ще се проведе в спортна зала „Младост“. Това съобщиха от пресцентъра на  Община Бургас . Мач №3 между двата отбора е от 19.30 часа в спортна зала „Младост“. Днес билети за срещата ще се предлагат от 09.00 часа сутринта до изчерпването им. Бургаският отбор води с 2:0 победи срещу „Хебър“ във финалната серия. Един успех е необходим на момчетата на треньора Николай Желязков, за да триумфират за трета поредна година с шампионската титла. Играе се до 3 победи от 5 мача.", "date": "2019.04.22", "title": "Бургас: Волейболен мач между отборите на „Нефтохимик 2010“ и „Хебър“ - Пазарджик ще се проведе в спортна зала „Младост“"}
{"url": "http://www.focus-news.net/news/2019/04/22/2649550/sofiya-ne-raboti-svetofarnata-uredba-na-krastovishteto-na-bul-evlogi-i-hristo-georgievi-i-ul-shipka.html", "text": "Не работи светофарната уредба на кръстовището на бул. „Евлоги и Христо Георгиеви“ и ул.  „Шипка“ при Военна академия, предаде репортер на  Агенция „Фокус“ . Шофьорите трябва да се движат внимателно. \r\nДеница КИТАНОВА", "date": "2019.04.22", "title": "София: Не работи светофарната уредба на кръстовището на бул. „Евлоги и Христо Георгиеви“ и ул. „Шипка“"}
{"url": "http://www.focus-news.net/news/2019/04/22/2649551/blagoevgrad-velikdenska-rabotilnitsa-shte-se-provede-v-sgradata-na-obshtinata.html", "text": "За поредна година партерът на сградата на Община Благоевград ще се превърне във великденска работилница в навечерието на Възкресение Христово. Това съобщиха от пресцентъра на  Община Благоевград . Представители от всички учебни заведения в града ще подредят своите уникални кътове с ръчно изработени артикули, символизиращи Възкресение Христово. Официалното откриване ще бъде в сградата на Община Благоевград от 11.00 часа. \r\nПразничната инициатива има за цел да запознае децата с традициите и обичаите, свързани с предстоящите празници. Във великденската работилница ще се включат ученици от общинските училища, изпълняващи дейностите междуинституционална дейност.  \r\nОбщина Благоевград осъществява обща програма за стимулиране на дейности и изяви на учениците, свързани със заниманията по интереси, в сътрудничество с училища и центрове за подкрепа за личностно развитие.", "date": "2019.04.22", "title": "Благоевград: Великденска работилница ще се проведе в сградата на Общината"}
{"url": "http://www.focus-news.net/news/2019/04/22/2649549/varna-narodniyat-predstavitel-ot-gerb-tanya-petrova-shte-bade-gost-na-predstavyane-na-inovativni-modeli-v-uchebnata-sreda.html", "text": "Народният представител от Парламентарната група на ГЕРБ Таня Петрова ще бъде гост на събитие, на което 32-ма учители от Варна и региона ще получат официално сертификати за обучението им по програмата Google Certified Educator. Това съобщиха от пресцентъра на  ПП ГЕРБ – Варна . Над 20 училища във Варненска област от общо 150 в цялата страна вече прилагат успешно концепцията за Креативна класна стая, разработена от Центъра за творческо обучение. Цялостният модел за иновативна трансформация на учебната среда и учебния процес чрез новите технологии ще бъде представен от 17.00 часа в актовата зала на 7 СУ „Найден Геров“ във Варна. Събитието, организирано от Центъра за творческо обучение в партньорство с училището, е посветено на възможностите за вплитане на новите технологии в административната и учебната дейност. С участието на варненския депутат и дългогодишен училищен директор Таня Петрова, на членове на комисията за иновативни училища и експерти от образователния сектор ще бъдат обсъдени перспективите пред училищата в Облака и Google сертифицираните учители.", "date": "2019.04.22", "title": "Варна: Народният представител от ГЕРБ Таня Петрова ще бъде гост на представяне на иновативни модели в учебната среда"}
{"url": "http://www.focus-news.net/news/2019/04/22/2649555/sofiya-pisatelyat-plamen-doynov-shte-otbelezhi-yubiley-v-stolichna-biblioteka.html", "text": "Писателят Пламен Дойнов отбелязва юбилей в Столична библиотека. Това съобщиха от пресцентъра на  Столична община . Библиотеката на София, Център за книгата на НБУ и ИК „Несарт – Милен Миланов” канят граждани на среща с Пламен Дойнов по случай неговия юбилей. Ще бъдат представени три книги от писателя:  \r\n- „Поезия. Събрано и избрано“ – слово на проф. Михаил Неделчев; \r\n- „Критика и есеистика. Избрано“ – слово на проф. Ивайло Знеполски' \r\n„Четири гласа за поета и критика Пламен Дойнов“ – слово на съставителя Милен Миланов. \r\nЩе се проведе поетическо и критическо четене на Пламен Дойнов с водещ Милен Миланов. Събитието ще се проведе от 18.00 часа в Американския център на Столична библиотека на пл. „Славейков” 4А.", "date": "2019.04.22", "title": "София: Писателят Пламен Дойнов ще отбележи юбилей в Столична библиотека"}
{"url": "http://www.focus-news.net/news/2019/04/22/2649556/smolyan-povishena-e-opasnostta-ot-padashti-kamani-po-patishtata-v-oblastta.html", "text": "Проходими са пътищата в областта. Това съобщи за  Радио „Фокус“ – Смолян  дежурният в Областно пътно управление – Смолян. Времето е слънчево, а температурите са положителни. Пътните настилки са предимно сухи. Няма въведени ограничения по проходите и републиканските направления в областта, с изключение на Пампорово, където целогодишно е забранено движението на товарни автомобили над 3.5 тона. През нощта не са получавани сигнали за инциденти по пътищата в областта. Повишена е опасността от падащи камъни и свличане на земни маси по всички направления в областта и затова водачите трябва да шофират внимателно и със съобразена скорост. Движението по път ІІ-86 Средногорци – Рудозем се осъществява с изчакване заради ремонтни дейности. Движението по пътя Проглед – Пампорово се осъществява в една лента поради направа на подпорна стена на аварирал участък. Участъкът е сигнализиран с пътни знаци. С повишено внимание трябва да се шофира по пътя от Михалково до границата с ОПУ – Пловдив заради осъществяване на рехабилитация на пътя и извършване на ремонтни дейности, като на места се преминава след изчакване. Движението по пътя Смолян – Мадан при срутището на разклона за село Тикале се регулира със светофарна уредба и скоростта е ограничена до 20 км/ч. Трафикът се осъществява в дясната пътна лента. \r\nВ Смолян пътните настилки са сухи. Автомобилният трафик в сутрешните часове е интензивен по централния бул. „България“, прилежащите към него улици и кръстовища и по входно-изходните артерии на града. \r\nНели ГЕРГЬОВСКА", "date": "2019.04.22", "title": "Смолян: Повишена е опасността от падащи камъни по пътищата в областта"}
{"url": "http://www.focus-news.net/news/2019/04/22/2649552/obshtinskiyat-savet-v-kazanlak-shte-provede-53-toto-si-redovnoto-zasedanie.html", "text": "Общинският съвет в Казанлък ще проведе 53-тото си редовното заседание от 10.00 часа в зала „Инфра”, предаде кореспондент на  Радио „Фокус” . В дневния ред на сесията са включени 33 точки. В рамките на заседанието предстои да бъдат разгледани въпроси, свързани с Годишната програма за развитие на туризма в община Казанлък, отчет за Общинската програма за закрила на детето за 2018 година и приемане на програма за 2019 година, годишни отчети и доклади за дейността на читалищата на територията на общината. \r\nЕдин от акцентите в дневния ред на 53-тото заседание на Общинския съвет в Казанлък въпросът свързан с осигуряване на финансиране за телемониторингово наблюдение в допълнение към проектно предложение „Патронажна грижа в община Казанлък” по Оперативна програма „Развитие на човешките ресурси” 2014-2020. Финансирането е в размер на 32 хиляди лева и е за извършване на дистанционен телемониторинг и последваща оценка на състоянието на потребителите по проект „Патронажна грижа в община Казанлък“.  \r\nПредложението за това е внесено от кмета Галина Стоянова, която в докладната си до Общинския съвет пояснява, че дистанционният мониторинг дава равен шанс за диагностично уточняване на пациенти с тежки хронични заболявания в неравностойно социално положение, независимо от тяхното функционално състояние, мобилност, финансови възможности, местоположение и отдалеченост от центровете за амбулаторна и болнична помощ. Стоянова посочва, че чрез финансовото обезпечаване на това наблюдение ще бъде осигурена нова, допълнителна, високотехнологична медицинска услуга за най-уязвимите в социален план групи от населението в община Казанлък. \r\n32 хил. лв. за дистанционен телемониторинг са част от проекта на Община Казанлък за патронажна грижа за възрастни хора и лица с увреждания към Оперативна програма „Развитие на човешките ресурси“. Основната цел на този проект е да бъде подобрено качеството на живот на тези хора и възможностите за социалното им включване, чрез осигуряване на интегрирани почасови мобилни здравно – социални услуги по домовете на лица с увреждания и възрастни хора над 65-годишна възраст, които са в невъзможност за самообслужване. Общият размер на финансиране в проектното предложение е 366 536 лв. \r\nНа етапа на оценяване на проектното предложение Управляващият орган на Оперативната програма е изразил становище, че заложените разходи за телемониторинговото наблюдение не представляват част от здравно – социалните услуги, които ще се предоставят по домовете в рамките на проекта. Поради това проектното предложение е изменено според изискванията на Управляващия орган, като от него е изключено телемониторинговото наблюдение. Но Община Казанлък счита, че допълването на патронажната грижа с това наблюдение ще разшири комбинираната услуга и ще бъде в полза на хората в неравностойно социално положение. \r\nСлавяна ГАЙДАРОВА", "date": "2019.04.22", "title": "Общинският съвет в Казанлък ще проведе 53-тото си редовното заседание"}
{"url": "http://www.focus-news.net/news/2019/04/22/2649558/normalno-se-osashtestvyava-preminavaneto-prez-granichnite-punktove-s-gartsiya-makaza-zlatograd-i-kapitan-petko-voyvoda.html", "text": "Нормално се осъществява преминаването през граничните пунктове с Гърция „Маказа“, „Златоград“ и „Капитан Петко войвода“, съобщиха за  Радио „Фокус“ – Смолян  от Главна дирекция „Гранична полиция“. Няма забавяне при обработката на документи на вход и изход в и от страната. \r\nНели ГЕРГЬОВСКА", "date": "2019.04.22", "title": "Нормално се осъществява преминаването през граничните пунктове с Гърция „Маказа“, „Златоград“ и „Капитан Петко войвода“"}
{"url": "http://www.focus-news.net/news/2019/04/22/2649557/stara-zagora-v-grada-shte-se-provede-konkursat-zabavna-nauka.html", "text": "От 15.30 часа в Младежкия дом в Стара Загора ще се проведе конкурсът „Забавна наука“. Това съобщиха от пресцентъра на  Община Стара Загора . Организатори на събитието са ученици от клуб „Млад експериментатор“ към Центъра за подкрепа за личностно развитие към Община Стара Загора. Участниците ще трябва да покажат знания по темата „Познаваш ли природата, осъзнаваш ли защо трябва да я опазваш, могат да ти помогнат  природните науки“. Конкурсът е посветен на Деня на земята и 150 години от създаване на Периодичната таблица на Менделеев. В него ще се включат ученици от шести клас на СУ „Васил Левски“ в Стара Загора.", "date": "2019.04.22", "title": "Стара Загора: В града ще се проведе конкурсът „Забавна наука“"}
{"url": "http://www.focus-news.net/news/2019/04/22/2649559/vasil-tonchev-sotsiolog-ostra-predizborna-kampaniya-s-dvuboi-po-varha-shte-se-nablyudavat-prez-sledvashtiya-edin-mesets.html", "text": "Остра предизборна кампания с двубои по върха ще се наблюдават през следващия един месец. Това каза в сутрешния блок „Добро утро, България“ на  Радио „Фокус“   социологът Васил Тончев. По думите му неизвестността на победителя между двамата основни опоненти предполага по-рязък тон и от двете страни. Ако ГЕРБ вижда кампанията за евровот като успешно продължение на европредседателството, то БСП залагат на необходимостта от промяна, обясни той. „БСП е на път да обърне тенденцията. Ако се върнем няколко години назад, до януари месец сред твърдо решилите да гласуват левицата водеше с 1 %. Март месец ГЕРБ водеха с 3%. В момента данните, които излизат показват някъде около процент-два в полза на социалистите. Очевидно БСП успя да пречупи тенденцията в своя полза на базата на говоренето си и предизборната си платформа. Малко над 2 милиона, около 2 милиона и 100 хиляди избиратели ще се отзоват на изборите за ЕП, според техните заявления в анкетите, които правим. Очаква се и резултат от малко над 30% за двете водещи политически сили, така че се очертава сериозен двубой на върха“, каза той. Васил Тончев коментира още, че на 26 май европейската тематика няма да убегне на избирателя, като тя също ще бъде важен фактор за крайния избор. Характерът на изборите, без значение от съпътстващите вота теми, винаги са надделявали, каза още той.  \r\nВиктория МЕСРОБОВИЧ-КУВЕНДЖИЕВА", "date": "2019.04.22", "title": "Васил Тончев, социолог: Остра предизборна кампания с двубои по върха ще се наблюдават през следващия един месец"}
{"url": "http://www.focus-news.net/news/2019/04/22/2649560/pregled-na-osnovnite-temi-v-dobrudzhanskiya-pechat.html", "text": "„Населението на област Добрич е 173 831 души“. Темата е от първа страница на вестник  „Добруджанска трибуна“ . За година населението е намаляло с 2314 души. В областта има едно населено място без жители - село Брястово. 13 от селищата са с население от двама до 10 жители. Средната възраст на населението в Добричко е 44.3 години, продължава процесът на застаряване. Всекидневникът припомня „Велики понеделник е от Страстната седмица“. Всеки ден от тази седмица се нарича велик до четвъртък включително. Седмицата завършва с Великден в неделя. Според българската православна традиция дните на страстната седмица се отбелязват по особен начин. „Центровете от семеен тип с нови озеленени дворове“, съобщава всекидневникът. Местната комисия за борба срещу противообществените прояви на малолетни и непълнолетни в Добрич за поредна година се е включила в кампанията за пролетно почистване, обявено от Община град Добрич. Мотото е „Почистваме своя свят, за да живеем красиво“. Съвместно с децата е озеленен дворът на центровете от семеен тип. Местната комисия благодари на всички участници в кампанията.  \r\n„Световен шампион даде старт на „А1 атлетика за младежи в Шабла“, пише другият всекидневник   „Нова добруджанска трибуна“ . Легендарният български спринтьор и световен шампион на 200 м Николай Антонов е дал старта на петия сезон в популярната верига състезания за младежи. Стартът тази година е бил в морския град, следващият кръг на веригата е на 23 април на Националния стадион „Васил Левски“ в Софи преди турнира „Цветанка Христова“. „Ремонтират църкви в Балчик преди Великден“, съобщава изданието. Основен ремонт на храма „Св. св. Константин и Елена“ се извършва в Белия град. Средствата са от дарения и ренти, това е съобщил отец Стратия Александров, председател на църковното настоятелство. За поддръжката на храмовете и занапред ще се разчита на дарения и добрата воля на миряните. Призовават за подкрепа от църковните настоятелства в община Балчик. „Дама от село Победа спечели Ford Mondeo от играта 6/49 на Спорт тото“, съобщава всекидневникът. Името на късметлията, който си е тръгнал с нова кола от празника в Добрич, е Мариана Димитрова. Тя е на 63 години от село Победа. В момента е безработна, но скоро се е завърнала от Италия. Играе от много години в игрите на Спорт тото. Късметлийските ѝ числа са рождените дати на синовете и внуците ѝ.", "date": "2019.04.22", "title": "Преглед на основните теми в добруджанския печат"}
{"url": "http://www.focus-news.net/news/2019/04/22/2649566/pazardzhik-remontni-deynosti-se-izvarshvat-po-patya-selo-varvara-gara-kostandovo.html", "text": "Натоварен е трафикът по главните пътища в областта. Това съобщи за  Радио „Фокус“ – Пазарджик  дежурният в Областно пътно управление. Пътните настилки са преобладаващо мокри. Ремонтни дейности се извършват по пътя село Варвара – Гара Костандово. Движението се извършва в една лента от 14 км до 30 км  чрез поетапно затваряне на лява лента за движение, поради почистване на изкоп под еластична ограда. Трафикът се регулира с пътни знаци.  Движението по пътя от село Дюлево до разклона за Стрелча се извършва в една лента в района на 35 км, поради  пропадане на част от дясното платно. Движението в участъка се извършва в лявото платно и е регулирано с пътни знаци. Въведено е ограничение на моста в село Бошуля, който е част от републиканската пътна мрежа. Там е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля. В Родопската част на областта има опасност от падащи камъни. Тя е най-голяма по направленията Пещера – Батак – Широка поляна, Варвара – Гара Костандово и Белово – Юндола. \r\nАлбена ЖИЛЕКОВА", "date": "2019.04.22", "title": "Пазарджик: Ремонтни дейности се извършват по пътя село Варвара – Гара Костандово"}
{"url": "http://www.focus-news.net/news/2019/04/22/2649561/kardzhali-v-grada-shte-se-sastoi-balgaro-gratska-konferentsiya-po-problemite-na-speshnata-meditsinska-pomosht-v-transgranichniya-rodopski-region.html", "text": "В града ще се състои Българо-гръцка конференция по проблемите на спешната медицинска помощ в трансграничния Родопски регион от днес до 24 април. Това съобщи за  Радио „Фокус“  д-р Атанас Митков, директор на Центърът за спешна медицинска помощ - Кърджали. Конференцията е част от дейностите по проекта „Получаване на спешна/ежедневна медицинска помощ чрез насърчаване на иновациите в трансграничния регион Гърция - България“ по програмата за трансгранично сътрудничество ИНТЕРЕГ V-A Гърция – България 2014 – 2020. Подработва се План за действие при извънредни ситуации и упражнение/симулация за готовност при спешни случаи в граничния регион на Родопите, каза д-р Атанас Митков. Проектът предвижда подобряване на здравеопазването в трансграничния регион, чрез прилагане на нови технологии. Телемедицината, оборудвана в мобилни високопроходими транспортни средства и в болниците, е призвана да помогне за  преодоляване на проблема с разстоянията и труднопроходимите пътища за достъп до здравна помощ и осигуряване на достатъчен капацитет на определен брой медицински специалисти, които да реагират в извънредни ситуации, причинени от транспортни и/или природни бедствия. Затова в проекта е включено доставяне на оборудване за ранна диагностика и терапия два мобилни диагностични центъра. Те са високотехнологични, специализирано оборудвани за реагиране при спешни животозастрашаващи случаи и в извънредни ситуации, причинени от транспортни и/или природни бедствия, които досега нямат аналог в България, обясни д-р Атанас Митков. Секретариатът и ръководството на проекта се намират в град Кавала, където ще бъде следващата съвместна среща. \r\nДарина ДЕЕНИЧИНА", "date": "2019.04.22", "title": "Кърджали: В града ще се състои Българо-гръцка конференция по проблемите на спешната медицинска помощ в трансграничния Родопски регион"}
{"url": "http://www.focus-news.net/news/2019/04/22/2649565/varna-dvuposochno-v-ednoto-platno-se-izvarshva-dvizhenieto-po-avtomagistrala-hemus-v-uchastaka-neofit-rilski-devnya-v-posoka-varna.html", "text": "Двупосочно в едното платно се извършва движението в два участъка на автомагистрала „Хемус“ на територията на областта поради ремонти. Това съобщиха за  Радио „Фокус“ – Варна  от Агенция „Пътна инфраструктура“. До 24 май движението в участъка Неофит Рилски – Девня от км 389 до км 400 се осъществява двупосочно в платното в посока Варна. Ограничено е качването в посока София на пътен възел „Неофит Рилски“, като движението е пренасочено по път I-2 Варна – Шумен от пътен възел „Девня“ до пътен възел „Каспичан“. Ограничено е и слизането от магистралата на пътен възел „Неофит Рилски“, като движението е пренасочено по път I-2 Шумен – Варна. Движението в участъка пътен възел (п.в.) „Повеляново” – п.в. „Слънчево” от км 406 до км 416 се осъществява двупосочно в платното посока Варна, като е ограничено движението в платно за София. Движението се отбива при км 416 до км 406 по път I-2 Русе – Варна. Ограничено е качването в посока София от п.в. „Слънчево“ и слизането в посока Слънчево и Тополи на п.в. „Слънчево“. Движението е пренасочено по път I-2 Русе – Варна. До 7 май движението при виадукт „Звездица” в участъка от км 2+511 до км 2+911 се осъществява двупосочно в платното в посока Бургас поради ремонтни дейности. Забранено е преминаването на моторни превозни средства над 10 тона по път I-9 в участъка Кранево – Варна при км 83. Осигуреният обходен маршрут е през селата Кичево и Оброчище. Движението по път III-2902 Панорама - Куманово при км 11 се осъществява с повишено внимание и ограничение на скоростта до 30 км/час поради неравности на асфалтовата настилка. Пътните настилки на територията на областта са сухи. Видимостта е добра в сутрешните часове на деня. Няма данни за затруднения в движението по главните пътни направления от и за Варна. \r\nБояна АТАНАСОВА", "date": "2019.04.22", "title": "Варна: Двупосочно в едното платно се извършва движението по автомагистрала „Хемус“ в участъка Неофит Рилски – Девня в посока Варна"}
{"url": "http://www.focus-news.net/news/2019/04/22/2649567/ministar-rumen-porozhanov-slozhili-sme-na-masata-na-parlamenta-zakonoproekt-koyto-da-regulira-rozoproizvodstvoto.html", "text": "Сложили сме на масата на парламента законопроект, който да регулира розопроизводството. Това каза министърът на земеделието, храните и горите Румен Порожанов в „Здравей, България“ по  Нова телевизия . Във връзка  многото производители на етерични масла и законопроекта за маслодайната роза в Народното събрание, внесен от Министерски съвет  на 16 април 2019 г., министърът посочи, че има много производители и нарастващи инвестиции за преработка на лавандуловото масло. „Лавандулата е основната, имаме мента, имаме кориандър. Миналата година очаквахме този проблем. Реколтата обаче, когато е много по-голяма, би създала проблем. Неслучайно вече сме сложили на масата в парламента законопроект, който да регулира розопроизводството Именно да защитим географското наименование на българското розово масло“, допълни Порожанов.  \r\nВъв връзка с протестите на биопроизводителите, министърът уточни, че днес има пореден съвет за плодове и зеленчуци. „Тези срещи не са спирали през цялата последна година“, допълни Порожанов.  „Единният европейски пазар е изключително конкурентен не само в плодове и зеленчуци, а в месни, млечни продукти и навсякъде. Това, което България, правителството и министерството правим е подпомагане. С колегите, сме в диалог, откакто съм министър. Проблемите в биологичното ги имаше и в момента, в  който екипа и аз, който застъпихме 2017 г., започнахме да ги решаваме, започнаха да се отнемат лицензи както на контролиращи лица, така и на биологични производители, които не отговарят на изискванията. Имат конкретни бележки, но една от тях е намаляване на пробите. Няма да казвам до каква степен, защото това е един риск въобще за потребителя на биологичните продукти. По отношение на плодове и зеленчуци много разговори сме водили“, каза още министър Румен Порожанов. Той посочи, че в сектора на плодовете и зеленчуците в зависимост дали производителят е биологичен и дали е в необлагодетелстван район се получават между пет и осем вида различни субсидии.  Министър Порожанов посочи, че при плодовете получават между 250 и 420 лв./ дка. Министърът обясни, че парите от държавния бюджет се разходват приоритетно именно за чувствителните сектори – плодове и зеленчуци, животновъдство и биологично производство. „Не мога да не отворя друга тема. Казват, че няма политика. Програмата за развитие на селските райони е един инструмент на политиката. Неслучайно в тази програма е заложено инвестициите приоритетно да отиват в този сектор – в животновъдството и в биологичното производство. 44 % от проектите, споменах и числата, това са 980 млн. проекти със субсидия от 560 млн. Те ще се увеличат, тъй като има още две мерки за преработка „Млад фермер“, които основно са плодове и зеленчуци, са насочени за инвестиции именно в тези сектори“, допълни Порожанов.", "date": "2019.04.22", "title": "Министър Румен Порожанов:  Сложили сме на масата на парламента законопроект, който да регулира розопроизводството"}
{"url": "http://www.focus-news.net/news/2019/04/22/2649568/kyustendil-remontni-deynosti-se-izvarshvat-po-patya-mezhdu-novo-selo-i-slokoshtitsa.html", "text": "Ремонтни дейности се извършват по пътя между Ново село и Слокощица. Това съобщи за  Радио „Фокус” – Кюстендил  дежурният в Областно пътно управление – Кюстендил. До 25 април водачите на моторни превозни средства трябва да се движат с повишено внимание заради ремонт на асфалтовата настилка - движението се регулира съобразно създадената организация. Поради свличане на земна маса е въведена временна организация на движението в участък от пътя Бобов дол – Жедна при километър 15, където движението се извършва само в една лента. Мястото и сигнализирано с пътни знаци. Срокът на действие на въведената временна организация на движението е до 30 април. Движението между село Пастра и Рилски манастир се осъществява в едната лента заради аварийно-възстановителни дейности. Временната организация на движение е въведена в участък от 50 метра, сигнализиран с пътни знаци. Срокът е до 30 април 2019 година. Движението по автомагистрала „Струма“, главен път Е-79 и път Радомир – Кюстендил – ГКПП „Гюешево” се осъществява без проблеми. \r\nВенцеслав ИЛЧЕВ", "date": "2019.04.22", "title": "Кюстендил: Ремонтни дейности се извършват по пътя между Ново село и Слокощица"}
{"url": "http://www.focus-news.net/news/2019/04/22/2649569/dobrich-dvizhenieto-po-napravlenieto-dobrich-silistra-se-osashtestvyava-s-povisheno-vnimanie-poradi-remont.html", "text": "Движението по направлението Добрич – Силистра се осъществява с повишено внимание поради ремонтни дейности на асфалтовата настилка и се регулира с пътни знаци, предаде кореспондентът на  Радио „Фокус” . В община Каварна се рехабилитират четири пътни участъка от общинската мрежа – Топола Шабла-Каварна-Раковски-Иречек, Каварна-Балчик- -Божурец, Каварна-Топола и Каварна-Балчик-Топола- местност „Иканталъка“. Ограничено е движението на МПС над 10 тона по път I-9 в участъка от село Кранево в посока Варна. Обходният маршрут е през селата Кичево и Оброчище.  \r\nВ Добрич заради работа по интегрирания проект за обновяване на водния сектор в града временно е затворено движението на автомобили по едно от платната на бул. „3 март“ в района на Музея в Градския парк „Св. Георги“. Трафикът се осъществява двупосочно в другото платно. Работи се и по ул. „Никола Петков“. Временната организация важи до приключване на планираните дейности. Няма въведени промени в движението на автомобили в областта по републиканската пътна мрежа. В Добрич времето е облачно, духа слаб до умерен вятър, температурата на въздуха е около 8 градуса. \r\nЖулиета НИКОЛОВА", "date": "2019.04.22", "title": "Добрич: Движението по направлението Добрич – Силистра се осъществява с повишено внимание поради ремонт"}
{"url": "http://www.focus-news.net/news/2019/04/22/2649563/ministar-rumen-porozhanov-provereni-sa-nad-17-ot-vsichki-kashti-za-gosti-zakupeni-s-evrosredstva.html", "text": "Проверени са над 17% от всички къщи за гости, закупени с евросредства. Това заяви министърът на земеделието, храните и горите Румен Порожанов в сутрешния блок „Здравей, България“ по  Нова телевизия .  \r\nНа въпрос, свързан с проверката от прокуратурата на къщата на зам.-министъра Александър Манолев, закупена с евросредства и това дали останалите около 700 къщи, закупени по програмата за евросредства, няма да бъдат употребявани за лична собственост, след изтичането на срока за употреба като къщи за гости, Порожанов коментира, че не случайно през 2016 година са публикувани на страницата на сайта на Фонда „Разплащателна агенция“ всички къщи за гости - къде се намират, за да могат да бъдат посещавани от българските граждани. „Това е с ясното послание там, където те не се използват по предназначение, да получаваме сигнали“, заяви министър Порожанов. \r\nПо думите му контролът се извършва от „Разплащателна агенция“ и именно за това не случайно след 2016 година, когато е бил подаден анонс към всички потребители, са получени много сигнали и са извършени над 110 проверки. „Реално са проверени над 17% от всички къщи за гости. Десетки хиляди са бенефициентите на „Разплащателна агенция“ както по директни плащания, така и по програмата за „Развитие на селските райони“, за това се прави риск-анализ и проверка, но когато има сигнал той се проверява независимо от риск-анализа и т. н.“, отбеляза Румен Порожанов. \r\nТой посочи, че теоретично ако няма сигнал, е възможно да има и кражби на европейски пари и да не бъдат хванати. „От 122 проверки, които са направени, на 63 имат финансови корекции, а 32 от тях са за възстановяване“, каза министърът.  \r\nПо думите му за 580 къщи, за които няма сигнали и не са проверени, не се знае. „За тях неслучайно риск-анализът е много по-малък“, каза още той. Порожанов посочи, че проверките трябва да дойдат от обикновени граждани. „Разплащателна агенция“ по регламент трябва да прави на 1% извадка, понеже това са рискове на 5%, но реално е правено около 17% към момента. Те продължават да се правят тези, които са в мониторинг. Хипотезата за недобросъвестно поведение на бенефициери, които са направили къщи за гости стои, но не случайно в този програмен период 2014 - 2020 г. ние такъв прием не сме отворили. Въпреки, че имаше много голям интерес и много подготвени проекти, подобен прием не е подготвен“, каза още той.", "date": "2019.04.22", "title": "Министър Румен Порожанов: Проверени са над 17% от всички къщи за гости, закупени с евросредства"}
{"url": "http://www.focus-news.net/news/2019/04/22/2649570/pregled-na-osnovnite-temi-v-burgaskiya-pechat.html", "text": "„Нов път отпушва трафика от и за „Меден Рудник“ е водещото заглавие в днешния брой на бургаския ежедневник  „Черноморски фар“ . Ново алтернативно трасе ще свързва най-големия бургаски комплекс „Меден Рудник“ с Бургас. Това стана ясно по време на заседанието на постоянна комисия по устройство на територията към Общински съвет – Бургас. Според архитект Веселина Илиева е предвидено продължение на Източна районна, през територията северно от пречиствателната станция и изход към пътя за Созопол, малко под новата индустриална зона. По думите ѝ е предвидено включване след бензиностанция „Лукойл“ през Комлушка низина, на мястото на бившата пясъчна кариера. Статията пояснява, че е направено предварително проучване, с което става ясно, че тази пътна връзка може да бъде реализирана. Очаква се днес кметът Димитър Николов да обяви повече информация за трасето, пише още вестникът. Друго заглавие от първа страница в днешния брой е „Схема за изнудване или инцидент: 7-годишно дете от „Победа“ загина след като бе ударено от БМВ“. След смъртта на детето, което загина след пътен инцидент на ул. „Константин Фотинов“ в събота, изникнаха съмнения, че става въпрос за стара, добре позната и доходоносна схема за изнудване. От няколко години насам зачестиха случаите, в които младежи, а все по-често и деца, се хвърлят пред автомобилите. След това започва изнудването и в повечето случаи нищо неподозиращите шофьори стават жертви все още в паниката си от случилото се, пояснява статията. „Пъстра Цветница донесе много настроение и усмивки в Бургас“ и „Експертиза бави делото за разрушената дюна на „Смокини“ са още статии в днешния брой. „Тема на деня“ е „Отровиха пчели и на бургаски топ производител на мед“. Според пчеларите, причината за този проблем е пръскането на земеделски култури с токсични за пчелите препарати по време на цъфтежа. В момента проблемът е с рапицата, която вече на 30 % е цъфнала. Пчелар от региона също пострада, той е категоричен, че ще съди арендаторите, пише още вестникът.", "date": "2019.04.22", "title": "Преглед на основните теми в бургаския печат"}
{"url": "http://www.focus-news.net/news/2019/04/22/2649571/vidin-natovaren-e-trafikat-po-glaven-pat-e-79-v-posoka-gkpp-dunav-most-2.html", "text": "Натоварен е трафикът по главен път Е-79 в посока ГКПП „Дунав мост 2“. Това съобщиха за  Радио „Фокус“ – Видин  от Областно пътно управление. Натоварен е участъкът между Дунавци и Видин.  От граничния пункт съобщиха, че работят всички гишета. На другите два гранични пункта в областта – „Връшка чука“ и „Брегово“ трафикът е спокоен, няма образувани опашки от чакащи автомобили.  \r\nВъв Видин трафикът е засилен на входно-изходните артерии на града, в централната градска част и по бул. „Панония“. \r\nАнна ЛОЗАНОВА", "date": "2019.04.22", "title": "Видин: Натоварен е трафикът по главен път Е-79 в посока ГКПП „Дунав мост 2“"}
{"url": "http://www.focus-news.net/news/2019/04/22/2649572/dobrich-obshtinata-obyavi-konkurs-na-tema-dobri-primeri-ima.html", "text": "Общината обяви конкурс за най-красиво междублоково пространство „Добри примери има“. Това съобщиха от пресцентъра на  Община Добрич . Снимките на обектите, за които гражданите се грижат, могат да бъдат публикувани в коментарите във фейсбук страницата на Общината. Трябва да се посочи точният адрес на участъка, името на участника и по желание телефон за контакт. \r\nВсеки има възможност да предложи за участие и свои съседи, които полагат грижи за своя район и заслужават да бъдат похвалени. Отличените междублокови пространства ще получат разсад за летни цветя и компост. Победителите в конкурса ще получат градински инструменти.      \r\nПериодът, през който гражданите могат да участват в предизвикателството, е до 23 май включително.", "date": "2019.04.22", "title": "Добрич: Общината обяви конкурс на тема „Добри примери има“"}
{"url": "http://www.focus-news.net/news/2019/04/22/2649573/pregled-na-osnovnite-temi-vav-varnenskiya-pechat.html", "text": "„Варненска област застарява“, е водещото заглавие на вестник  „Черно море“ . Продължава процесът на застаряване на населението във Варненско, съобщават от Териториалното статистическо бюро – Североизток. В края на 2018 г. хората на 65 и повече навършени години са 88 992, или 18,9% от населението на областта. В сравнение с 2017 г. делът на населението в тази възрастова група нараства с 0,3 процентни пункта, а спрямо 2001 г. увеличението е с 4,5 процентни пункта. Процесът на застаряване е по-силно изразен сред жените, отколкото сред мъжете.  \r\n„Ново общинско предприятие ще стопанисва гробищата“, съобщава изданието. Дейността на общинското дружество „Обреди“ във Варна ще бъде разделена на две. Управлението на гробищните паркове и погребално-обредните ритуали ще се поеме от ново общинско предприятие, а останалите дейности ще продължат да се осъществяват от „Обреди“. Това реши на свое заседание ПК „Собственост и стопанство“ към Общинския съвет. Решено бе също експертен екип да направи оценка на активите на „Обреди“.  \r\n„Започват обработки срещу кестеновия молец“, е заглавие от втора страница на вестника. Започва първата за годината обработка против кестенов молец на терени с обществено значение, съобщи Антоанета Тончева, директор на ОП „Дезинфекция, дезинсекция и дератизация“ във Варна. Третирането ще се извършва в късните вечерни часове,ще се обработват ниските клони на кестеновите дървета и площите под тях. Интервенциите ще бъдат провеждани под ръководството на агроном – специалист по растителна защита, и ще бъдат реализирани при подходящи климатични условия – температура, влажност, вятър, валежи.  \r\n„Нова група пенсионери преминаха обучение по киберсигурност“, е друг акцент в броя. В пенсионерски клуб „Детелина“ в район „Владислав Варненчик“ приключи обучението по киберсигурност. То беше проведено от студентите от Варненския свободен университет „Черноризец Храбър“ Сергей и Кристина Шатрови, които следват професионално направление „Информатика и компютърни науки“ на ВСУ.  \r\n„Задържаха 13 души за разпространение на наркотици“, съобщава още всекидневникът. Задържани са 13 души, в които са намерени значителни количества наркотични вещества, информират от полицията. На територията на Варна е проведена масирана полицейска операция по линия противодействие на наркоразпространението под ръководството на Окръжната прокуратура в града. В резултат на полицейските действия за срок до 24 часа са задържани 13 мъже на възраст между 30 и 63 години, добре известни на МВР. За част от тях е установено, че имат касателство към дейности по разпространение на наркотични вещества на територията на града.  \r\n„ДГ 38 „Маргаритка“ спечели голямата награда в олимпиада по безопасно движение по пътищата“, съобщава на четвърта страница вестникът. Областният управител на Търговище Митко Стайков заедно със заместник-министъра на образованието и науката Таня Михайлова наградиха победителите на втората Детска олимпиада по безопасност на движението „Уча играейки – живея знаейки“. Купата на олимпиадата спечели детска градина „Славейче“ – Айтос, а голямата награда – детски велосипед, завоюва отборът на ДГ 38 „Маргаритка“ – Варна.", "date": "2019.04.22", "title": "Преглед на основните теми във варненския печат"}
{"url": "http://www.focus-news.net/news/2019/04/22/2649553/die-zeit-komik-shte-demokratizira-ukrayna.html", "text": "„Представете си, че Ян Бьомерман (един от най-популярните германски сатирици – бел.р.) се среща една вечер преди изборите с канцлера на ФРГ Ангела Меркел на Олимпийския стадион в Берлин, за да поспорят за бъдещето на страната. След това започва рок концерт. Хората на трибуните се радват, всички телевизионни и радиостанции излъчват случващото се на живо. И след това повече от 70% от германците избират артиста... за президент. Точно това се случи в Украйна“, коментира германският национален ежедневник  Die Zeit  в статия, посветена на втория тур на президентските избори в разкъсваната от граждански конфликт страна. \r\nИзбирането на 41-годишния Владимир Зеленски за президент на Украйна е много повече от приказка, превърнала се в реалност.  Украйна далеч не е безупречна конституционна държава с независими съдилища, напълно свободна преса и политици, които се борят с корупцията, вместо да се обогатяват. Но страната все пак се развива в тази посока. А изборът на харизматичен актьор е доказателство, че това е важна стъпка към демократизацията на Украйна. Кандидат, който идва от нищото, който не е обременен от корупционните схеми, постига със 73% от гласовете най-добрия резултат, регистриран някога от президент на втори тур на гласуването. Освен това Зеленски е най-младият държавен глава в историята на Украйна.  \r\n „Напредващата демократизация на Украйна е специална по още три причини. Първо, защото такъв процес обикновено отнема няколко десетилетия. Ако от 28-те години след обявяването на независимостта от СССР през 1991 г. се приспадне периодът, в който Кремъл тайно продължава да насочва развитието на Украйна, не остават много години на развитие, еманципация и либерализация. Не беше толкова отдавна, когато подкрепата на избирателите в Украйна се купуваха с пари от Виктор Янукович“, твърди изданието.  \r\nСлед това продължава: „Второ, защото в тази страна, седмица след седмица, войната все още взима жертви... И трето, защото, с оглед омразата и страданията след повече от 13 000 души, убити на фронта, е почти чудо колко благоразумно реагират украинците“, пише германският вестник.  Тереза Герова", "date": "2019.04.22", "title": "Die Zeit: Комик ще демократизира Украйна"}
{"url": "http://www.focus-news.net/news/2019/04/22/2649577/vratsa-avtomobil-e-bil-zapalen-v-kozloduy.html", "text": "Автомобил е бил запален в Козлодуй. Това съобщиха за  Агенция \"Фокус\"  от  ОДМВР - Враца.  Инцидентът е станал тази нощ.  \r\nДеница КИТАНОВА", "date": "2019.04.22", "title": "Враца: Автомобил е бил запален в Козлодуй"}
{"url": "http://www.focus-news.net/news/2019/04/22/2649578/navarshvat-se-104-godini-ot-ubiystvoto-na-revolyutsionera-yane-sandanski.html", "text": "Навършват се 104 години от убийството на революционера Яне Сандански. За  Радио „Фокус“ – Пирин  историкът и уредник в Регионален исторически музей – Благоевград д-р Елена Александрова заяви, че през целия си живот Сандански преминава през различни периоди, еволюирайки във възгледите и идеологията си. „Това от своя страна провокира сериозен интерес на изследователите през годините, поради което има много разработки, свързани с неговият живот и дело. Самия той оставя спомени, записани от проф. Милетич след Илинденско-Преображенското въстание“, каза още д-р Александрова. По отношение биографията на Яне Сандански историкът посочи, че той е роден в село Влахи на 18 май 1872 година в изключително бедното семейство на Иван и Милка Сандански.  \r\n„Баща му се включва в Кресненско-Разложкото въстание от 1878 година, като след това се налага да напуснат родния си край. Яне Сандански и семейството му се установяват в Дупница, където той живее и израства, вече в рамките на свободното българско княжество. Поради недобрите финансови възможности на семейството Яне Сандански не получава твърде солидно и завидно образование, тъй като се налага твърде рано да напусне училище – само две години учи в прогимназията, а след това започва да се занимава с обущарския занаят, но под влияние на вуйчо си адвокат Спас Харизанов, той се занимава и с административна дейност в Дупница“, допълни д-р Александрова.  \r\nТя отбеляза, че през 1894 година, с чин „ефрейтор“, той е разквартируван от 13 пехотен полк, който по това време се е намирал в Кюстендил, а през 1895 година в Дупница се създава Македонски комитет, в който са привлечени предимно младежи с произход от Македония, и Яне Сандански се включва в него. „Председател на комитета е адвокат Константин Змиярев. Изключително голямо значение за израстването на Яне Сандански в тези съвсем ранни за него младежки години има и Никола Малешевски, който е пунктов началник в Дупница“, заяви д-р Александрова. \r\nЛивия НИНОВА", "date": "2019.04.22", "title": "Навършват се 104 години от убийството на революционера Яне Сандански"}
{"url": "http://www.focus-news.net/news/2019/04/22/2649564/der-standard-avstriya-politicheski-novak-specheli-prezidentskite-izbori-v-ukrayna.html", "text": "Австрийският национален ежедневник  Der Standard  съобщава за победата на Владимир Зеленски в надпреварата за президентския пост в Киев в статия, озаглавена „Политически нова спечели изборите в Украйна“. \r\nПредставяйки кратка справка за живота на Зеленски и привеждайки данните от неделното гласуване в неделя, от редакцията пишат: „Досега той се продаваше като алтернатива на съществуващата змийска яма в украинската политика. Той е неопитен, но е човечен. Такъв бе сценарият на неговата сатирична поредица \"Слуга на народа\", в която той играе ролята на учител по история, който се превръща у президент, защото избирателите го виждат като алтернатива на алчните политици“. \r\nВестникът обаче предупреждава: „Но сега е необходимо повече: той трябва да представи своя екип и програма за следващите пет години. Неговото политическо движение  трябва да бъде укрепено до степен, че на изборите през есента да спечели сериозен брой кресла в парламента. Това ще означава, че инициативите на Зеленски като президент са одобрявани от украинците. В противен случай надеждата им заплашва да се превърне в разочарование много бързо... Надяваме се, че Украйна най-накрая ще демонстрира повече приемственост и успех в политиката“, пише още австрийското издание. Тереза Герова", "date": "2019.04.22", "title": "Der Standard (Австрия): Политически новак спечели президентските избори в Украйна"}
{"url": "http://www.focus-news.net/news/2019/04/22/2649562/le-monde-ukrayna-napravi-skok-kam-neizvestnoto.html", "text": "Пет години след революцията, украинците отново обърнаха всичко с краката нагоре, издигайки на президентския пост – при това без насилие – един напълно неопитен в политиката човек – Владимир Зеленски. Вече бившият комик въплъщава желанието на украинците за дълбока промяна, но идването му на власт е съпроводено и с множество несигурности, коментират в редакцията на френския национален ежедневник  Le Monde . \r\nОт редакцията отбелязва, че Зеленски спечели втория тур на президентските избори в страната с внушителната подкрепа на 73% от избирателите – успех, който нито един друг кандидат за висшия държавен пост в Киев не е постигал. „Нещо повече – на 41-годишна възраст той става най-младият президент в историята на Украйна“, подчертава изданието.  \r\n„Изборите ще влязат в историята с това, че украинците предпочетоха да изберат напълно неизвестното, да направят скок в бездната, вместо да продължат развитието си с политическа класа, дискредитирана след години на лошо управление“, е заключението на редакцията. Тереза Герова", "date": "2019.04.22", "title": "Le Monde: Украйна направи скок към неизвестното"}
{"url": "http://www.focus-news.net/news/2019/04/22/2649579/prof-vladimir-chukov-navlizame-v-nov-etap-na-radikalizatsiya-obekt-na-koyato-sa-religioznite-simvoli.html", "text": "Навлизаме в нов етап на радикализация, обект на която са религиозните символи. Това каза за сутрешния блок „Добро утро, България“ на  Радио „Фокус“   арабистът проф. Владимир Чуков. Въпреки поредното трето уверение за превземане на последния бастион на „Ислямска държава“, вчера официално групировката е поела отговорността за терористичен акт в Риад, обясни той и добави, че сме далеч от момента, в който идеологията на ИД ще бъде победена. Множество са факторите, които влияят за появата на радикализъм в иначе спокойната азиатска държава през последните десет години- Шри Ланка, каза арабистът. „Някои от световните експерти директно обясняват това, което се случва спрямо християнските религиозни символи с онова, което ние видяхме в Нова Зеландия. Дори, ако си спомняте, в един от предизборните митинги на държавен глава на наша съседна държава от президент беше изречена фразата „Те ще си платят“. Нещо, което според мен е недопустимо в контекста на тези кървища, които видяхме в двете джамии в Нова Зеландия. Така че, наистина нещата не трябва да се подценяват. Този, който ги подценява, според мен бърка“, каза той. Владимир Чуков обясни, че най-вероятно зад случилото се в Шри Ланка стоят завърнали се джихадисти от Сирия. Според декларация на сирийските кюрди в техните затвори се намират около 6 000 джихадисти, от 50 държави. На територията на нашия континент има 54 такива страни, добави арабистът. Проф. Чуков каза още, че не се дава точен списък на нациите, излъчили радикализирани лица, които са в кюрдските затвори, но трябва да се мисли в тази посока.  \r\nВиктория МЕСРОБОВИЧ-КУВЕНДЖИЕВА", "date": "2019.04.22", "title": "Проф. Владимир Чуков: Навлизаме в нов етап на радикализация, обект на която са религиозните символи"}
{"url": "http://www.focus-news.net/news/2019/04/22/2649582/pregled-na-osnovnite-temi-vav-velikotarnovskiya-pechat.html", "text": "„Трима професори влязоха в битката за ректор на ВТУ“ е заглавие на първа страница на областния всекидневник  „Янтра Днес” . Трима професори влязоха в битката за ректор на Великотърновски уноверситет (ВТУ) „Св. Св. Крил и Методий“ . Това са деканът на Педагогическия факултет проф. дн Венка Кутева-Цветкова, колегата и проф. Мирослав Гълъбов и сегашният ректор проф.  Христо Бонджолов.  \r\n„Симеон Идакиев получи голямата награда за културен туризъм“, пише още вестникът. Известният телевизионен водещ и пътешественик Симеон Идакиев получи голямата награда „Личност с принос за развитието на културния туризъм в България“. Отличието му бе връчено в петък по време на Международното изложение „Културен туризъм“.  \r\n„Шест коли се удариха до Ново село“, е новина от криминалната хроника. На страница пета има материал за новопосветените гвардейци от Г. Оряховица, които бяха поздравени лично от вицепремиера Красимир Каракачанов. Страница осма е посветена на образование и ни разказва за абсолвенти от Педагогическия факултет на ВТУ, които получиха дипломи. „Локо“ (ГО) загуби от „Литекс“ и прекъсна победната си серия“, е новина от спортните страници.  \r\n„Велико Търново бе домакин на българо-руска кръгла маса за културен и регионален туризъм“, е водещо заглавие в другия областен ежедневник -  „Борба“ . Велико Търново бе домакин на първата българо-руска кръгла маса на тема „Ролята на туризма за развитие на регионите. Културният туризъм-традиции и бъдеще“. Форумът се проведе в музей „Възраждане и учредително събрание“.  \r\n„Трима кандидати за ректор и трима – за председател на Общото събрание (ОС) на университета“, е друга новина в броя. Трима професори подадоха кандидатурите си за ректор на ВТУ „Св. Св. Кирил и Методий“ в петък, когато беше денят за регистрация в Централната избирателна комисия. „Седем проекта спечели Търновската община за кметства, училища и детски градини“, пише още „Борба“. Седем проекта спечели Община Велико Търново пред Министерство на околната среда и водите и Предприятието за управление на дейностите по опазване на околната среда (ПУДООС). Те са на кметства, училища и детски градини и са участвали в конкурса „Обичам природата и аз участвам“.  \r\n„Командос поиска 11 000 лева откуп, за да върне откраднат джип на жена от Лясковец“ е новина от криминалната хроника. В областния ежедневник ще намерите и материал за Имперския руски балет и Йордан Камджалов, които идват в Търново за фестивала „Сцена на вековете“.", "date": "2019.04.22", "title": "Преглед на основните теми във великотърновския печат"}
{"url": "http://www.focus-news.net/news/2019/04/22/2649584/sofiya-ot-900-do-1900-chasa-dvizhenieto-v-tunel-topli-dol-shte-se-osashtestvyava-dvuposochno-v-trabata-posoka-varna.html", "text": "От 9.00 до 19.00 часа движението в тунел „Топли дол“ ще се осъществява двупосочно в тръбата посока Варна поради ремонт по осветителната система, измиване на стените, настилката и бализите. Това съобщиха от пресцентъра на  Агенция \"Пътна инфраструктура\" (АПИ) .  Шофьорите да се движат с повишено внимание и съобразена скорост.", "date": "2019.04.22", "title": "София: От 9.00 до 19.00 часа движението в тунел „Топли дол“ ще се осъществява двупосочно в тръбата посока Варна"}
{"url": "http://www.focus-news.net/news/2019/04/22/2649586/sofiya-zadrastvane-se-e-obrazuvalo-po-bul-gen-danail-nikolaev-v-posoka-bul-sitnyakovo.html", "text": "Огромно задръстване се е образувало по бул. „Ген. Данаил Николаев“ в посока бул. „Ситняково“, предаде репортер на  Радио „Фокус“ . Преминаването през участъка отнема повече от 20 минути. Колона от автомобили и автобуси се е образувала и в района на Военната академия по бул. „Евлоги и Христо Георгиеви“ в посока ул. „Оборище“.", "date": "2019.04.22", "title": "София: Задръстване се е образувало по бул. „Ген. Данаил Николаев“ в посока бул. „Ситняково“"}
{"url": "http://www.focus-news.net/news/2019/04/22/2649585/api-zavarshi-rehabilitatsiyata-na-14-km-ot-patya-dobrich-kardam.html", "text": "Ще бъде открит рехабилитираният 14-километров участък от път II-29 Добрич - Кардам. Това съобщиха от  Агенция „Пътна инфраструктура“ . Проектът се финансира от Оперативна програма „Региони в растеж“ 2014-2020 г. чрез Европейския фонд за регионално развитие и националния бюджет. На церемонията ще присъства директорът на дирекция „Изпълнение на проекти по ОПРР 2014-2020 и по програмите за териториално сътрудничество на ЕС“ в Агенция „Пътна инфраструктура“ Николина Чапанова, кметове от региона, областна администрация Добрич и др. \r\nОсновно ремонтираната отсечката е между разклона за с. Стефаново и кръговото кръстовище на Околовръстния път на Добрич и пътя за село Паскалево. Второкласният път е най-кратката връзка между Румъния с курортите по българското Черноморие и свързва Добрич и Варна. \r\nСтроително-монтажните работи на участъка Добрич - Кардам, включен в лот 5 от ОПРР, са изпълнени от „Инжстройинженеринг“ ЕООД. Стойността на договора е 13 813 919,64 лв. с ДДС. Строителният надзор е осъществен от „Трафик холдинг“ ЕООД. Техният договор е за 382 200 лв. с ДДС. Авторският надзор е на „Трансконсулт-22“ ООД. Договорът им е за 5 621,94 лв. с ДДС. \r\nОфициалното откриване на лот 5 е от 11.00 часа при изхода на град Добрич на път II-29 в посока Варна.", "date": "2019.04.22", "title": "АПИ: Завърши рехабилитацията на 14 км от пътя Добрич – Кардам"}
{"url": "http://www.focus-news.net/news/2019/04/22/2649580/rumyana-hadzhieva-rim-blagoevgrad-ot-dnes-do-velikden-se-namirame-v-strastnata-sedmitsa-koyato-e-poslednata-ot-zemniya-pat-na-iisus-hristos.html", "text": "От днес до Великден се намираме в Страстната седмица, която е последната от земния път на Иисус Христос. Това каза за  Радио „Фокус“ – Пирин  Румяна Хаджиева, етнограф в Регионален исторически музей – Благоевград. Тя отбеляза, че според народните представи в този период са въведени известни забрани и ограничения. „В този период не се пее, свири, играе хоро, не се извършват трудови дейности свързани с вдигането на шум и участие на жени. Както знаем не се яде месо, не се пие вино и ракия, задължително е забранено правенето на сватби. По цялата етническа българска територия се наблюдават сходни обредни изисквания – приключване на Великденско чистене до четвъртък, боядисване и шарене на яйца от четвъртък до събота, месене на обреден хляб, подновяване на квас и бране на билки от сряда до събота“, каза още Хаджиева. Тя добави, че цялата Великденска обредност е преосмислена през култа към смъртта и възкресението. \r\nЛивия НИНОВА", "date": "2019.04.22", "title": "Румяна Хаджиева, РИМ – Благоевград: От днес до Великден се намираме в Страстната седмица, която е последната от земния път на Иисус Христос"}
{"url": "http://www.focus-news.net/news/2019/04/22/2649587/sport-viktoriya-tomova-zagubi-edna-pozitsiya-v-svetovnata-ranglista.html", "text": "Виктория Томова загуби една позиция в световната ранглиста и след обновяването й първата ракета на България при дамите заема 152-о място.  \r\nСесил Каратанчева също губи позиции в подреждането и пада с 10 места до номер 206. Изабелла Шиникова е 220-та в света, с две места по-надолу спрямо предходната седмица. Една позиция губи и Елица Костова, която вече е под номер 251.  \r\nВ „Топ 10“ няма промени. Начело е Наоми Осака, следвана от Симона Халеп, Петра Квитова, Каролина Плишкова и Анджелик Кербер. Десетката допълват Елина Свитолина, Кики Бертенс, Слоунс Стивънс, Ашли Барти и Арина Сабаленка.", "date": "2019.04.22", "title": "Спорт: Виктория Томова загуби една позиция в световната ранглиста"}
{"url": "http://www.focus-news.net/news/2019/04/22/2649576/corriere-della-sera-italiya-lipsata-na-obeshtaniya-ostavya-ratsete-na-zelenski-svobodni.html", "text": "„Той спечели първия кръг на гласуването, нанасяйки съкрушителен удар върху действащия президент – „шоколадовия крал“ Петро Порошенко, и унижавайки бившата героиня на Оранжевата революция от 2004 г. Юлия Тимошенко. След втория кръг на гласуването 41-годишния комик Владимир Зеленски получи шанс да обърне страницата на история“, пише италианският ежедневник  Corriere della Sera   в статия за изборите в Украйна, като се опитва да анализира причините за успеха на неопитния в политиката мъж. \r\n„За разлика от Порошенко а от другите кандидати, които се състезаваха в първия тур (а те бяха 39), Зеленски не даде конкретни обещания, не направи писмени ангажименти, за да бъде яростно нападнат от опонентите си. Един комик е напълно неподходящ да води Украйна. Но именно липсата на обещания оставя ръцетe му свободни“, коментират от редакцията.  \r\nВ статията се подчертава, че Зеленски се е заклел да защитава „свещената територия на страната“, но никога не е загатвал, че иска да се справи с проблема в Донбас, провокиран от великия съсед на Украйна. „Рано или късно обаче сметките с Владимир Путин и Русия в тази част на света ще трябва да бъдат изчистени“, предупреждава италианският вестник.  Тереза Герова", "date": "2019.04.22", "title": "Corriere della Sera (Италия): Липсата на обещания оставя ръцете на Зеленски свободни"}
{"url": "http://www.focus-news.net/news/2019/04/22/2649589/stara-zagora-razkrita-e-bankova-smetka-za-kampaniyata-v-podkrepa-na-parizh.html", "text": "Разкрита е сметка за кампанията в подкрепа на Община Париж, по която ще се набират средства за възстановяването на историческата катедрала Нотр Дам. Това съобщиха от пресцентъра на  общината . Идеята на кампанията по инициатива на кмета Живко Тодоров е да покаже, че огромната загуба за всички французи, Европа и света, е загуба и за нашия народ, за старозагорци, които символично могат да изразят своята солидарност и подкрепа. Титуляр на сметката е френският културен институт „Алианс Франсез“ Стара Загора. \r\nСредствата могат да бъдат дарявани по сметка  -  \r\nВид сметка: СПЕЦ.С-КА КАПИТАЛ/ДАР.ЮЛ \r\nВид валута: BGN \r\nIBAN: BG66UNCR70001523558773 \r\nBIC - UNCR BGSF \r\nОфициален старт на кампанията за гражданите ще бъде даден в понеделник, 22 април в 12,30 ч., във фоайето на общината, където ще бъде оформен дарителски кът. Това ще стане в присъствието на френските студенти от съвместното архитектурно ателие, които ще представят в 13,00 ч. своите разработки на идеи и визия за урбанистично устойчиво развитие на Стара Загора. Очаква се франкофонското общество и почитателите на френския език и култура в града да подкрепят кампанията. Кметът на Стара Загора ще предаде средствата на френския посланик в България в края на май.", "date": "2019.04.22", "title": "Стара Загора: Разкрита е банкова сметка за кампанията в подкрепа на Париж"}
{"url": "http://www.focus-news.net/news/2019/04/22/2649593/plovdiv-v-edna-lenta-se-osashtestvyava-dvizhenieto-ot-106-ti-do-119-ti-kilometar-na-avtomagistrala-trakiya-poradi-remont.html", "text": "В една лента се осъществява движението от 106-ти до 119-ти километър на автомагистрала „Тракия“ в посока Бургас поради ремонтни дейности. Това съобщи за  Радио „Фокус“-Пловдив  дежурният в Областно пътно управление-Пловдив. До 23 април, от 08.00 ч. до 19.00 ч. всеки ден ще се ограничава движението в активната лента, а трафикът ще се пренасочва в изпреварващата лента. Ремонтните работи ще продължат и след почивните дни на 30 април (вторник). Отворен е за движение на всички превозни средства проходът Троян-Кърнаре. Временна организация на движението е въведена през Карлово заради изграждането на кръгово кръстовище при разклонението за Сопот, на пътя София – Бургас. Обходният маршрут е от кръстовището на ул. „Ген. Карцов“ и ул. „Дъбенско шосе“  до кръстовището на Околовръстен път и обратно. \r\nЗабранено е преминаването на камиони по-високи от 4 метра през тунелите по пътя Асеновград-Нареченски бани. Обходният маршрут е по пътя Кричим-Девин. Ограничено е преминаването на камиони над 5 тона при км 6 по пътя Плодовитово-Първомай, в района на моста над река Марица. Обходният маршрут е по пътя Стара Загора-Поповица и пътя София-Пловдив-Свиленград. Ограничено е движението на камиони над 12 тона по пътя Поповица-Болярци. Обходният маршрут е по пътя Поповица-Садово-Кочево-Болярци.  Целогодишна е забраната за движение на всички моторни превозни средства по пътя Белица-Загражден-Давидково, в участъка от км 13 до км 18. \r\nВ град Пловдив трафикът е натоварен в този час. \r\nЦветана ТОНЧЕВА", "date": "2019.04.22", "title": "Пловдив: В една лента се осъществява движението от 106-ти до 119-ти километър на автомагистрала „Тракия“ поради ремонт"}
{"url": "http://www.focus-news.net/news/2019/04/22/2649588/burgas-vremenno-baseynat-na-park-arena-ozk-nyama-da-raboti-zaradi-godishna-profilaktika.html", "text": "На 22 и 23 април 2019 г. басейнът на „Парк Арена ОЗК“ – Бургас няма да работи заради годишна профилактика. Това съобщиха от пресцентъра на  Община Бургас .", "date": "2019.04.22", "title": "Бургас: Временно басейнът на „Парк Арена ОЗК“ няма да работи заради годишна профилактика"}
{"url": "http://www.focus-news.net/news/2019/04/22/2649594/sofiya-narodniyat-predstavitel-na-gerb-hristo-gadzhev-shte-provede-priemen-den-za-grazhdani-v-zhk-lyulin.html", "text": "От 17.00 часа народният представител от ГЕРБ – София Христо Гаджев организира приемен ден за граждани в клуба на ГЕРБ в ж.к. \"Люлин\" 7, бл. 706, вх В. Това съобщиха от пресцентъра на  ГЕРБ .", "date": "2019.04.22", "title": "София: Народният представител на ГЕРБ Христо Гаджев ще проведе приемен ден за граждани в ж.к. \"Люлин\""}
{"url": "http://www.focus-news.net/news/2019/04/22/2649591/haskovo-v-topolovgrad-shte-se-provede-24-toto-izdanie-na-mezhdunarodniya-festival-na-lyubitelskite-komediyni-teatri-pantomima-i-satira-velko-kanev.html", "text": "От 13 до 19 май в Тополовград ще се проведе 24-тото издание на Международния фестивал на любителските комедийни театри, пантомима и сатира „Велко Кънев” – Тополовград 2019. Това съобщиха от пресцентъра на  Община Тополовград . Фестивалът се организира от Министерството на културата, Държавната агенция за българите в чужбина, Съюза на артистите в България, Съюза на народните читалища, Община Тополовград и читалище „Св. св. Кирил и Методий - 1894”. В седемте фестивални дни на сцената на нашето читалище ще се представят 19 театрални състава. Във фестивалната програма ще участват български театри от чужбина - Австрия, Испания, Канада, Молдова, Сърбия и Украйна. По традиция във фестивала ще се представят любителски театри от България. \r\nПрез 2018 г. за първи път театралният фестивал „Велко Кънев” се проведе с участието на български театри от чужбина и любителски театри от България, което го превърна в истински български празник на театъра. Гостите от българските театри от чужбина през седемте дни на фестивала представят таланта си пред българска публика и допринасят за съхраняване на българския дух далече зад пределите на Родината. \r\nФестивалът ще се открие на 13 май в 18.30 часа с Фестивално шествие на площад “Освобождение” и с Тържествена церемония за издигане знамето на фестивала. В 19.30 часа ще започне тържественото откриване на фестивала в театралния салон с участието на творчески състави на читалището. В 20.00 часа на Фестивалната сцена ще се представи Театърът на комедията „Велко Кънев” при читалище „Св. св. Кирил и Методий - 1894” с постановката „Всичко е добре, когато свършва, както ви се харесва” от Майкъл Грийн. \r\nЖури с председател големият български режисьор Борислав Чакринов ще отличи най-добрите театрални състави и актьори. На носителя на голямата награда ще бъде връчена статуетката „Златна камила\" - дело на тополовградския художник Христо Дюлгеров. \r\nТържественото закриване на Театралния фестивал и награждаването на отличените театрални състави ще бъде на 19 май от 18.00 часа. На закриването на Фестивала ще бъде представен спектакълът на Драматичен театър „Стефан Киров” – Сливен „Между два стола” от Рей Куни, постановка Васил Василев, с участието на Герасим Георгиев - Геро. \r\nИ тази година Програмата включва Втора фестивална сцена, която ще се проведе в съседни общини. В рамките на Втората сцена ще се представят най-добрите състави от фестивалния афиш, като представленията ще бъдат безплатни за публиката. \r\nТеатралният фестивал в Тополовград е създаден през 1996 година. В седемте си издания фестивалът бе национален, а в четири от тях се провеждаше като Балкански фестивал. От 2007 година Театралният фестивал се провежда като Международен фестивал на любителските комедийни театри, пантомима и сатира. От 2012 година Фестивалът с чест носи името на великия Велко Кънев.", "date": "2019.04.22", "title": "Хасково: В Тополовград ще се проведе 24-тото издание на Международния фестивал на любителските комедийни театри, пантомима и сатира „Велко Кънев”"}
{"url": "http://www.focus-news.net/news/2019/04/22/2649590/sofiya-ofitsialnoto-otkrivane-na-vazstanoveniya-byust-pametnik-na-kompozitora-pancho-vladigerov-shte-se-provede-v-borisovata-gradina.html", "text": "От 11.00 часа на Алеята на безсмъртните (до Лятната естрада) в Борисовата градина ще се състои официалното откриване на възстановения бюст-паметник на Панчо Владигеров. Това съобщиха от пресцентъра на  Столична община . Събитието е част от Националната програма за честване на 120-годишнината от рождението на големия български композитор. \r\nНа откриването ще присъстват кметът на София Йорданка Фандъкова, доц. д-р Тодор Чобанов, заместник-кмет на Столична община; проф. д-р Панчо Владигеров-младши, внук на композитора; Величка Владигерова, съпруга на Александър Владигеров – син на композитора; Надя Сотирова, директор на Къща музей „Панчо Владигеров“ в София; скулпторът-реставратор Марин Марков, представители на Инициативния комитет по възстановяването, на творчески съюзи, образователни и културни институции. \r\nПрез 2018 г. е създаден Инициативен комитет за възстановяването на откраднатия преди години от Борисовата градина бюст-паметник на Панчо Владигеров. В комитета се включват наследниците на композитора и представители на образователни, творчески и културни институции в България - Националната музикална академия \"Проф. Панчо Владигеров”, Националното музикално училище „Любомир Пипков”, Съюзът на българските композитори, Съюзът на българските музикални и танцови дейци, Българската асоциация на работодателите в областта на културата (БАРОК), Софийска филхармония, Къща музей „Панчо Владигеров” – София, Фондация „Духовно наследство на Панчо Владигеров” и Фондация „Панчо Владигеров”. Комитетът внася предложение и получава одобрението на Столичния общински съвет за повторното изграждане на паметника. \r\nАвтор на оригиналния бюст е скулпторът Тодор Първанов. Той го създава през 50-те години на миналия век, като Панчо Владигеров лично му позира за него. Паметникът е поставен в Борисовата градина през 1987/1988 г. по повод 10-годишнината от смъртта на композитора.  \r\nЗа щастие, преди години дъщерята на скулптора - Олга Първанова, дарява копие на Съюза на българските композитори, което и до днес се съхранява там.  \r\nСлед откриването на това единствено запазено копие на оригиналния бюст, с цялостното му възстановяването се заема скулпторът-реставратор Марин Марков. Неговият екип изработва новата отливка, почиства съществуващия мраморен постамент, възстановява надписите и извършва цялостния монтаж на паметника, така че да върне оригиналната му визия и блясък.", "date": "2019.04.22", "title": "София: Официалното откриване на възстановения бюст-паметник на композитора Панчо Владигеров ще се проведе в Борисовата градина"}
{"url": "http://www.focus-news.net/news/2019/04/22/2649599/pleven-prodalzhavat-remontnite-deynosti-po-ul-ivan-vazov-v-grada.html", "text": "Продължават ремонтните дейности по ул. „Иван Вазов“ в града, предаде кореспондент на  Радио „Фокус“ . Заради ремонта се налага временна организация на движение по улиците „Цар Борис III”, „Иван Вазов” и „Цанко Церковски”. Строителните работи се извършат със спиране на движението на моторни превозни средства по ул. „Иван Вазов” в участъка след кръстовището с ул. „Цар Борис III” до кръстовището с ул. „Д. Константинов”. Трафикът на превозни средства по ул. „Цар Борис III” в участъка от кръстовището на ул. „Д. Попов” до кръстовището с ул. „Цанко Церковски” се осъществява еднопосочно. По ул. „Цар Борис III” в участъка след кръстовището с ул. „Цанко Церковски” до паркинга на хотел „Ростов” движението е двупосочно. По ул. „Цар Борис III” пред Макси център преди кръстовището с ул. „Цанко Церковски” в посока ул. „Д. Константинов” трафикът е само надясно след знака. Движението по ул. „Цанко Церковски” е забранено за влизане от кръстовището с ул. „Д. Константинов” в посока ул. „Цар Борис III”, като е ограничено и паркирането. Очаква се ремонтните дейности да приключат до 30 април.  \r\nВиолета КРЪСТЕВА", "date": "2019.04.22", "title": "Плевен: Продължават ремонтните дейности по ул. „Иван Вазов“ в града"}
{"url": "http://www.focus-news.net/news/2019/04/22/2649596/aktsenti-v-predavaneto-zona-kyustendil-na-radio-fokus-pirin.html", "text": "В съвместното предаване на  Радио „Фокус” – Пирин  и  Община Кюстендил „Зона Кюстендил”  ще поставим акцент върху предстоящия празник Възкресение Христово. За значението на този празник ще говорим с преподавателя по религия Ивелина Николова. Ще ви срещнем с ръководителя на школата „Новите майстори” Евгени Серафимов, който ще ни разкаже повече за годишната изложба на неговите възпитаници, свързана с православната живопис. Етнологът от Регионален исторически музей – Кюстендил Веска Спасова ще ни запознае с обичаите и вярванията на българите, свързани с Великден, както и за смисъла на всеки един от дните в Страстната седмица. В минутите на предаването Катя Борисова, ръководител на клуб „Приложно изкуство” към Обединен детски комплекс – Кюстендил ще ни разкаже за традиционната детска работилница „Шарено яйце”. Предаването „Зона Кюстендил” се излъчва всеки понеделник, от 10.00 часа до 11.00 часа. Телефонът за връзка с нас е 078/ 55 18 50. Водещ на предаването е Венцеслав Илчев.", "date": "2019.04.22", "title": "Акценти в предаването „Зона Кюстендил” на Радио „Фокус” – Пирин"}
{"url": "http://www.focus-news.net/news/2019/04/22/2649581/the-times-komikat-zelenski-specheli-kategorichna-pobeda-na-izborite-v-ukrayna.html", "text": "41-годишният комик Владимир Зеленски, който няма никакъв политически опит, спечели категорична победа на президентските избори в Украйна, съобщава британският вестник  The Times . \r\nПрипомняйки, че Зеленски играе ролята на президент в телевизионния сериал „Слуга на народа\", от редакцията подчертават, че той е спечелил гласуването за президентския пост в Украйна с подкрепата на 73,2% от избирателите, докато досегашният държавен глава Петро Порошенко събра едва 25,3% от гласовете. Забележителната подкрепа за Зеленски е резултат от горчивото разочарование от неуспеха на Порошенко да прокара реформите за изкореняване на корупцията и стабилизиране на икономиката, е заключението на редакцията. Тереза Герова", "date": "2019.04.22", "title": "The Times: Комикът Зеленски спечели категорична победа на изборите в Украйна"}
{"url": "http://www.focus-news.net/news/2019/04/22/2649595/dobrich-uchebniyat-tsentar-po-izkustva-na-darzhaven-kulturen-institut-dvoretsa-predstavya-izlozhba-posvetena-na-svatbenite-obichai-na-etnosite-v-shumen.html", "text": "Учебният център по изкуства на Държавен културен институт - Културен център (ДКИ-КЦ) „Двореца“ представя изложбата „...а да са сватиме, а да са сродиме...Сватбените обичаи на етносите в Шумен“. Това съобщи Галя Георгиева, организатор международни фестивали, културна дейност и специални събития в Архитектурно-парковия комплекс край морето, предаде кореспондент на  Радио „Фокус” – Варна . Изложбата на Регионален исторически музей - Шумен включва сватбени обредни реквизити и костюми на турци, арменци, евреи и роми, разкрива традициите и обичаите на отделните общности. Изложбата показва колко общи и в същото време различни са сватбените обичаи при изброените етнически групи. Изпълнена с множество развлекателни елементи, сватбената обредност цели да осигури на младите дълъг и щастлив семеен живот. В сватбената обредност на турския етнос се откриват следи от различни култури и обичаи- къносване - къна кеджеси, публично бръснене на младоженеца, къпане на булката, факелно шествие и танци. Най- старинният обичай за арменския етнос според един хронист от 1718 г. е сключването на брак - церемония, каквато няма в целия свят. Младите се виждат чак три дена след подписването на брака. Сватбената обредност на ромския етнос е много богата и разнообразна поради факта, че ромската общност има две подразделения - дасикане рома- „български“ роми, изповядващи християнството и хорохане рома - „турски“ роми, изповядващи исляма. Запазени и до днес при „турските“ роми са обичаите къносване на булката и избръсване на младоженеца. При евреите свекървата подарява огледало на младоженците - да се огледат в него и винаги да са толкова щастливи, колкото са в сватбения ден. При тях е характерно подреждането на чеиза (ашугар) на момата десет дни преди сватбата , за да се разгледа от всички. Оцененият от роднините на годеника чеиз се вписва в брачния договор (кетуба). Интерес в изложбата представлява парохет (завеса, покривало) от синагогата в Шумен, където са били извършвани сватбените церемонии до 1945 г.  Изложбата дава възможност на публиката да усети атмосферата на обредите на тези етноси, които и до днес живеят, общуват и празнуват заедно. Изложба може да бъде разгледана от 23 април до 17 май в зала „Учебен център по изкуства” на ДКИ-КЦ „Двореца”. \r\nЖулиета НИКОЛОВА", "date": "2019.04.22", "title": "Добрич: Учебният център по изкуства на Държавен културен институт „Двореца“ представя изложба, посветена на сватбените обичаи на етносите в Шумен"}
{"url": "http://www.focus-news.net/news/2019/04/22/2649598/adelina-stefanova-hram-vavedenie-bogorodichno-blagoevgrad-spazvaneto-na-strog-fizicheski-i-duhoven-post-e-zadalzhitelno-po-vreme-na-strastnata-sedmitsa.html", "text": "Спазването на строг физически и духовен пост е задължително по време на Страстната седмица. Това каза за  Радио „Фокус” – Пирин  Аделина Стефанова, уредник в храм „Въведение Богородично“ в Благоевград. Тя отбеляза, че от Страстни понеделник започват страданията на Иисус Христос.  \r\n„По време на Страстни понеделник, Страстни вторник и Страстна сряда, домът се почиства и трябва да се спазва строг пост, като вече трябва да се ограничим не само в храната, която ядем, но и в това, какво мислим и говорим, къде ходим и какво правим, за да може поста да бъде и духовен, а не само телесен. На Велики четвъртък пък се извършва „Велики маслосвет”. На този ден ритуала се прави на всички семейства, които са пожелали. Великия маслосвет през останалата част от годината се прави само на крайно нуждаещи се и тежко болни хора. Приканвам всички на Велики четвъртък да уважат този маслосвет”, каза още Стефанова.  \r\nТя допълни, че на Разпети петък се изважда плащаницата, като през целия ден се извиват опашки от хора пред храмовете, за да минат под нея като се надяват, че така ще излекуват физически или душевен недъг, защото плащеницата има лечебна сила и се изкарва един единствен път през годината. „От сутринта под монотонния звън на камбаните хората донасят цветя, минават под плащеницата, след което си взимат по едно цвете от нея”, добави Стефанова. Църковният уредник заяви, че в събота започва подготовката за Възкресение Христово, като в полунощ се провежда литийно шествие, а всички вярващи се поздравяват с думите „Христос воскресе – воистина воскресе”. \r\nЛивия НИНОВА", "date": "2019.04.22", "title": "Аделина Стефанова, храм „Въведение Богородично“ – Благоевград: Спазването на строг физически и духовен пост е задължително по време на Страстната седмица"}
{"url": "http://www.focus-news.net/news/2019/04/22/2649583/skok-kam-neizvestnoto-ili-kak-komik-shte-demokratizira-ukrayna-pobedata-na-vladimir-zelenski-v-evropeyskata-presa-agentsiya-fokus.html", "text": "Кандидатът на „Слуга на народа“ Владимир Зеленски спечели втория тур на президентските избори в Украйна с внушителната подкрепа на 73,2% от гражданите за Украйна. Категоричният успех на неопитния в политиката комик, макар и не неочаквана, предизвика дълбоко впечатление във водещите европейски печатни издания, които анализират причините за победата му и се опитват да представят възможната картина на неговото управление на президентския пост в страната.   представя някои от по-интересните коментари в европейската преса.  \r\n*** \r\n41-годишният комик Владимир Зеленски, който няма никакъв политически опит, спечели категорична победа на президентските избори в Украйна, съобщава британският вестник  The Times . \r\nПрипомняйки, че Зеленски играе ролята на президент в телевизионния сериал „Слуга на народа\", от редакцията подчертават, че той е спечелил гласуването за президентския пост в Украйна с подкрепата на 73,2% от избирателите, докато досегашният държавен глава Петро Порошенко събра едва 25,3% от гласовете. Забележителната подкрепа за Зеленски е резултат от горчивото разочарование от неуспеха на Порошенко да прокара реформите за изкореняване на корупцията и стабилизиране на икономиката, е заключението на редакцията. \r\n„Представете си, че Ян Бьомерман (един от най-популярните германски сатирици – бел.р.) се среща една вечер преди изборите с канцлера на ФРГ Ангела Меркел на Олимпийския стадион в Берлин, за да поспорят за бъдещето на страната. След това започва рок концерт. Хората на трибуните се радват, всички телевизионни и радиостанции излъчват случващото се на живо. И след това повече от 70% от германците избират артиста... за президент. Точно това се случи в Украйна“, коментира германският национален ежедневник  Die Zeit  в статия, посветена на втория тур на президентските избори в разкъсваната от граждански конфликт страна. \r\nИзбирането на 41-годишния Владимир Зеленски за президент на Украйна е много повече от приказка, превърнала се в реалност.  Украйна далеч не е безупречна конституционна държава с независими съдилища, напълно свободна преса и политици, които се борят с корупцията, вместо да се обогатяват. Но страната все пак се развива в тази посока. А изборът на харизматичен актьор е доказателство, че това е важна стъпка към демократизацията на Украйна. Кандидат, който идва от нищото, който не е обременен от корупционните схеми, постига със 73% от гласовете най-добрия резултат, регистриран някога от президент на втори тур на гласуването. Освен това Зеленски е най-младият държавен глава в историята на Украйна.  \r\n„Напредващата демократизация на Украйна е специална по още три причини. Първо, защото такъв процес обикновено отнема няколко десетилетия. Ако от 28-те години след обявяването на независимостта от СССР през 1991 г. се приспадне периодът, в който Кремъл тайно продължава да насочва развитието на Украйна, не остават много години на развитие, еманципация и либерализация. Не беше толкова отдавна, когато подкрепата на избирателите в Украйна се купуваха с пари от Виктор Янукович“, твърди изданието.  \r\nСлед това продължава: „Второ, защото в тази страна, седмица след седмица, войната все още взима жертви... И трето, защото, с оглед омразата и страданията след повече от 13 000 души, убити на фронта, е почти чудо колко благоразумно реагират украинците“, пише германският вестник. \r\n„Той спечели първия кръг на гласуването, нанасяйки съкрушителен удар върху действащия президент – „шоколадовия крал“ Петро Порошенко, и унижавайки бившата героиня на Оранжевата революция от 2004 г. Юлия Тимошенко. След втория кръг на гласуването 41-годишния комик Владимир Зеленски получи шанс да обърне страницата на история“, пише италианският ежедневник  Corriere della Sera   в статия за изборите в Украйна, като се опитва да анализира причините за успеха на неопитния в политиката мъж. \r\n„За разлика от Порошенко а от другите кандидати, които се състезаваха в първия тур (а те бяха 39), Зеленски не даде конкретни обещания, не направи писмени ангажименти, за да бъде яростно нападнат от опонентите си. Един комик е напълно неподходящ да води Украйна. Но именно липсата на обещания оставя ръцетe му свободни“, коментират от редакцията.  \r\nВ статията се подчертава, че Зеленски се е заклел да защитава „свещената територия на страната“, но никога не е загатвал, че иска да се справи с проблема в Донбас, провокиран от великия съсед на Украйна. „Рано или късно обаче сметките с Владимир Путин и Русия в тази част на света ще трябва да бъдат изчистени“, предупреждава италианският вестник. \r\nАвстрийският национален ежедневник  Der Standard  съобщава за победата на Владимир Зеленски в надпреварата за президентския пост в Киев в статия, озаглавена „Политически нова спечели изборите в Украйна“. \r\nПредставяйки кратка справка за живота на Зеленски и привеждайки данните от неделното гласуване в неделя, от редакцията пишат: „Досега той се продаваше като алтернатива на съществуващата змийска яма в украинската политика. Той е неопитен, но е човечен. Такъв бе сценарият на неговата сатирична поредица „Слуга на народа\", в която той играе ролята на учител по история, който се превръща у президент, защото избирателите го виждат като алтернатива на алчните политици“. \r\nВестникът обаче предупреждава: „Но сега е необходимо повече: той трябва да представи своя екип и програма за следващите пет години. Неговото политическо движение  трябва да бъде укрепено до степен, че на изборите през есента да спечели сериозен брой кресла в парламента. Това ще означава, че инициативите на Зеленски като президент са одобрявани от украинците. В противен случай надеждата им заплашва да се превърне в разочарование много бързо... Надяваме се, че Украйна най-накрая ще демонстрира повече приемственост и успех в политиката“, пише още австрийското издание. \r\nПет години след революцията, украинците отново обърнаха всичко с краката нагоре, издигайки на президентския пост – при това без насилие – един напълно неопитен в политиката човек – Владимир Зеленски. Вече бившият комик въплъщава желанието на украинците за дълбока промяна, но идването му на власт е съпроводено и с множество несигурности, коментират в редакцията на френския национален ежедневник  Le Monde . \r\nОт редакцията отбелязва, че Зеленски спечели втория тур на президентските избори в страната с внушителната подкрепа на 73% от избирателите – успех, който нито един друг кандидат за висшия държавен пост в Киев не е постигал. „Нещо повече – на 41-годишна възраст той става най-младият президент в историята на Украйна“, подчертава изданието.  \r\n„Изборите ще влязат в историята с това, че украинците предпочетоха да изберат напълно неизвестното, да направят скок в бездната, вместо да продължат развитието си с политическа класа, дискредитирана след години на лошо управление“, е заключението на редакцията. \r\n*** Тереза Герова", "date": "2019.04.22", "title": "„Скок към неизвестното“, или как „комик ще демократизира Украйна“ – победата на Владимир Зеленски в европейската преса (Агенция „Фокус“)"}
{"url": "http://www.focus-news.net/news/2019/04/22/2649602/api-shofyorite-da-se-dvizhat-s-povisheno-vnimanie-na-dunav-most-poradi-remontni-deynosti-po-patnata-nastilka.html", "text": "Поради ремонтни дейности по пътната настилка на Дунав мост при Русе е необходимо шофьорите да се движат с повишено внимание, като спазват стриктно поставената сигнализация и въведеното ограничение на скоростта - 20 км/ч. Това съобщиха от пресцентъра на  Агенция „Пътна инфраструктура“ . Трафикът се осъществява в една лента с пропускателен режим и се регулира от сигналисти.", "date": "2019.04.22", "title": "АПИ: Шофьорите да се движат с повишено внимание на Дунав мост поради ремонтни дейности по пътната настилка"}
{"url": "http://www.focus-news.net/news/2019/04/22/2649604/vidin-s-33-sm-se-e-povishilo-nivoto-na-reka-dunav-pri-novo-selo-prez-izminaloto-denonoshtie.html", "text": "С 33 см се е повишило нивото на река Дунав при Ново село през изминалото денонощие, като водният стоеж там е 308 см, съобщиха от местната  Хидрометеорологична станция - Ново село . Нивото на реката край Видин е 365 см. Регистрирано е понижение от 29 см. При Лом през последното денонощие е измерено понижение от 23 см, а водният стоеж там е 391 см. Нивото на реката край Оряхово е 292 см. Там е регистрирано понижение от 23 см.  \r\nТемпературата на водата при Ново село е 13.4 градуса, а край Оряхово - 14.7 градуса.", "date": "2019.04.22", "title": "Видин: С 33 см се е повишило нивото на река Дунав при Ново село през изминалото денонощие"}
{"url": "http://www.focus-news.net/news/2019/04/22/2649603/ivo-hristov-bsp-moyata-kauza-e-promyanata-v-balgariya.html", "text": "„Моята кауза е промяната в България още от избирането на президента, който беше издигнат от БСП“. Това заяви кандидатът за евродепутат от „БСП за България“ Иво Христов в сутрешния блок на БТВ, съобщиха от пресцентъра на  НС на БСП . Според него тези избори са решаващи за българската политическа ситуация, защото те са ключ към по-нататъшния ѝ развой. „При победа на листата на БСП, се създава нова ситуация, условия за предсрочни избори и излизане от безизходицата. При победа на ГЕРБ, ще наблюдаваме как властта се бетонира, защото разполагат с целия необходим ресурс. Тя владее цялата администрация, местната власт, националната и изпълнителна власт, има някакво, макар и разклатено мнозинство в парламента, владее службите, до голяма степен медиите, правораздаването, влияе на прокуратурата. При това положение есента на местните избори може вече и да не избираме“, добави Христов. Той обясни, че предложението да се включи в листата на БСП датира още от началото на година и президентът знае за това. Христов подчерта, че между тях има ненакърнимо доверие. „Голям шанс за България е да има толкова почтен и принципен човек начело. Той никога не измени на това, което заяви в кампанията. Никога не жертва нито един човек от екипа си, защото е обект на шантаж от страна на опонентите. Абсолютно последователен и достоен за доверие човек“, посочи Христов.  \r\nПо повод изказването на Борисов, че в листата на БСП са наредени шпиони и хора от „Държавна сигурност“, той коментира: „Напоследък бивши служители на службите, служители на силови групировки, шефове на охранителни фирми, какъвто е случаят на премиера, определят кой е европеец и кой не“. Той припомни и думите на Борисов, че в листата на БСП няма хора, които да разбират от Европа. „Всеки българин, дори и последният български старец, забравен в някое обезлюдяло село в Балкана, е също толкова европеец, колкото всички останали европейци и цялата брюкселска администрация“, каза още той.  \r\nХристов уточни, че когато приключи един период, историците дават определение за автокрация. „Но признаците са налице. Преди месеци той беше привикал целия генерален щаб на откриването на Министерски съвет, за да обяви колко пари дава за армията. Ролята им беше да гледат благодарно. Същото се разиграва и с митрополити от Българската православна църква и рутинно се разиграва с шефове на всякакви спортни федерации. Това автокрация ли е? Най-малкото е спектакъл на автокрацията“, коментира кандидатът за евродепутат. Той допълни, че бюджетът също се променя по волята на премиера, в нарушение на Закона за държавния бюджет, строеж се спира пак по негова воля, при положение, че има компетентни органи. „Всичко опира до Борисов и той самият си дава сметка, че това е вече трудно работеща схема, тъй като всеки го търси за всичко“, каза още той. По повод думите на премиера за военен преврат Христов попита: „По чия инициатива да е възможен военен преврат? Президентът няма власт над армията. Занимаваме се с параноични фантасмагории“, заяви Христов.", "date": "2019.04.22", "title": "Иво Христов, БСП: Моята кауза е промяната в България"}
{"url": "http://www.focus-news.net/news/2019/04/22/2649605/hristina-shopova-zam-kmet-blagoevgrad-frankofoli-e-festival-s-mezhdunarodno-priznanie-dokazal-se-sred-rodni-i-chuzhdestranni-melomani.html", "text": "„Франкофоли“ е фестивал с международно признание, доказал се сред родни и чуждестранни меломани. Това каза за сутрешния блок  „Добро утро, България“  на  Радио „Фокус“  зам.-кметът по „Култура и хуманитарни дейности“ в Община Благоевград Христина Шопова във връзка с предстоящото 5-то издание на музикалното събитие, което ще се проведе на 21 и 22 юни. По думите й фестивалът е една от рекламите, която чрез богатата си музикална програма, привлича туристи от различни градове. Тя допълни, че всяка година се увеличава и броят на чуждестранните посетители и почитатели на събитието, предимно от Гърция, Северна Македония, Сърбия и Румъния. Христина Шопова обясни, че фестивалът е допринася за положителното развиване на българо-френските отношения. „Отношенията се развиват много добре, ние получихме и международно признание. Още на третото издание бяхме включени в 100-те събития в света, посветени на франкофолите. Това беше класацията на МВнР на Франция. Благоевград е член на Международната Асоциация на кметовете Франкофони – кметът д-р Атанас Камбитов всяка година е канен на тяхната годишна конференция. Мисля, че „Франкофоли“ е едно културно събитие, което във времето се наложи да подпомага и благоприятства за устойчивостта на тези отношения и налагане на френските ценности“, обясни тя.  Христина Шопова коментира, че с наближаването на фестивала подготовката тече трескаво. Около 35 000 са били миналогодишните посетители на събитието, като изрази надежда за същата или по-голяма бройка и тази година. Фестивалът се наложи във времето, има своята публика, която го чака, доказва го и липсата на свободни места в хотелите в Благоевград и в околностите, обобщи Христина Шопова.  \r\nВиктория МЕСРОБОВИЧ-КУВЕНДЖИЕВА", "date": "2019.04.22", "title": "Христина Шопова, зам.-кмет Благоевград: „Франкофоли“ е фестивал с международно признание, доказал се сред родни и чуждестранни меломани"}
{"url": "http://www.focus-news.net/news/2019/04/22/2649606/sliven-dvizhenieto-po-patishtata-v-oblastta-e-intenzivno.html", "text": "Сухи и нормално проходими са пътищата в Сливенска област. Движението е интензивно. Това съобщиха от  Областното пътно управление . \r\nЗатворени за тежкотоварни автомобили над 10 т целогодишно са проходите Твърдишки и Вратник. Котленският проход е отворен за всички превозни средства. Опасност от падащи камъни има по пътя Сливен – Ичера – Градец. \r\nПо път ІІІ-7006 Бероново – Градец в участъка от с. Садово до с. Градец, от км 9+645 до км 13+042, е ограничено движението на МПС над 12 т поради намалена носимоспособност на мостово съоръжение при км 10+868. Движението по път ІІІ-7306 Сунгурларе – Пъдарево в участъка с. Чубра – с. Пъдарево е ограничено за МПС над 12 т поради намалена носимоспособност на пътя в участъка в област Бургас. Срокът за двете ограничения е до 30 юни.", "date": "2019.04.22", "title": "Сливен: Движението по пътищата в областта е интензивно"}
{"url": "http://www.focus-news.net/news/2019/04/22/2649601/varna-bez-opasnost-za-zhivota-e-motoristat-koyto-postrada-pri-intsident-na-bul-treti-mart.html", "text": "Без опасност за живота е мотористът, който пострада при инцидент на бул. „Трети март“ във Варна. Това съобщиха за  Радио „Фокус“ – Варна  от сектор „Пътна полиция“ към ОДМВР – Варна. По информация на дежурния диспечер мъжът е получил няколко фрактури, но е без опасност за живота. Инцидентът е станал на 21 април, около 15.35 часа. По данни на полицията е имало сблъсък между мотоциклета и друго превозно средство, вследствие на което водачът на мотора е откаран в болница.  \r\nОбщо 4 пътнотранспортни произшествия са обслужени от екипите на „Пътна полиция“ във Варна през изминалото денонощие. При останалите инциденти са констатирани само материални щети. \r\nБояна АТАНАСОВА", "date": "2019.04.22", "title": "Варна: Без опасност за живота е мотористът, който пострада при инцидент на бул. „Трети март“"}
{"url": "http://www.focus-news.net/news/2019/04/22/2649608/srbija-danas-sarbiya-navarshvat-se-20-godini-ot-natovskite-bombardirovki-nad-rts.html", "text": "Държавният глава на Сърбия Александър Вучич ще присъства на Международната конференция „Краят на безнаказаността за престъпления срещу журналисти\", организирана по повод 20-годишнината от бомбардировките на НАТО срещу сградата на Радио-телевизија Србије (РТС), отбелязва електронното издание на белградския ежедневник  Srbja Danas . \r\nКонференцията, организирана от Асоциацията на журналистите на Сърбия и РТС, ще  се проведе в Детския културен център в столицата на западната ни съседка. Началото й е от 18:00 часа местно време (19:00 часа българско време). Агенция „Фокус“ припомня:  \r\nВ 2:06 часа в нощта на 22 срещу 23 април 1999 г. самолети на НАТО нанесоха удари срещу сградата на РТС, в резултат на което загинаха 16 журналисти. Това е първи по рода си случай, в който медия е обявена за военна цел. Международната организация за човешки права на „Хюман Райтс Уотч“ обяви през 2000 г., че не съществува извинение за бомбардировките на телевизията. \r\nЛидерите на НАТО заявиха, че нападението е оправдано, а специалната комисия на Хагския трибунал, която също разглежда случая с бомбардировките на РТС, не е предложила на прокуратурата да започне наказателно производство. Тереза Герова", "date": "2019.04.22", "title": "Srbija Danas (Сърбия): Навършват се 20 години от натовските бомбардировки над РТС"}
{"url": "http://www.focus-news.net/news/2019/04/22/2649609/srokat-na-dogovora-na-upravitelya-na-bolnitsata-v-kazanlak-e-prodalzhen-do-kraya-na-godinata.html", "text": "Срокът на договора на д-р Кети Маналова като управител на МБАЛ „Д-р Христо Стамболски“ е удължен до 31 декември 2019 г. с решение на Общинския съвет в Казанлък, предаде кореспондент на  Радио „Фокус“ . По време на заседанието председателят на Общинския съвет Николай Златанов посочи, че предложението е одобрено от комисиите, съображения са изразени от членове на Комисията по социални дейности. Съображенията си по проблема изрази общинският съветник от БСП Румяна Друмева, която предложи договорът да бъде удължен или до 30 април 2020 година, или за три години.  \r\nНиколай Златанов заяви, че желанието на самата д-р Кети Маналова е срокът на договора да бъде до 31 декември 2019 година. \r\n„Нашата позиция е принципна и смятам, че докато стига нашата отговорност на Общински съвет, дотогава трябва да бъде продължен договорът на управителя на МБАЛ „Д-р Христо Стамболски“, заяви общинският съветник от ГЕРБ Галин Иванов. \r\nСлавяна ГАЙДАРОВА", "date": "2019.04.22", "title": "Срокът на договора на управителя на болницата в Казанлък е продължен до края на годината"}
{"url": "http://www.focus-news.net/news/2019/04/22/2649611/gabrovo-remont-se-izvarshva-v-uchastak-ot-patya-mezhdu-sevlievo-i-selo-draganovtsi.html", "text": "Ремонт се извършва в участъка от пътя между Севлиево и село Драгановци от км 0+000 до км 14+600. Строително монтажните работи ще продължат до 22 юни, съобщиха за  Радио „Фокус“ – Велико Търново  от Областно пътно управление – Габрово и уточниха, че трафикът в региона към този час е спокоен. Времето е ясно и слънчево. Настилките са сухи, но в по-усойните места има и мокри участъци. Няма нововъведени ограничения. През изминалото денонощие не са регистрирани и тежки инциденти. Пропаднал участък затруднява движението между селата Селище и Стоките при км 11+675. Мястото е обезопасено и сигнализирано, а укрепването ще продължи до 31 март. Ограничено е движението на автомобили с ширина над 3.3 метра по пътя между селата Кормянско и Малък Вършец. Причината е стеснен участък при моста над река Крапец. На мястото е поставена необходимата сигнализация. Реконструкцията на пътя ще продължи до края на месеца. Обходният маршрут е по път III–401 граница с област Ловеч – Кормянско – Малки Вършец, при км 46+800 – по общинския път до път III–403 в село Малки Вършец. Отворен за движение е проходът Шипка, но там остава в сила забраната за преминаване на тежкотоварни автомобили над 12 тона. Трафикът към този час е спокоен, настилките са предимно сухи. \r\nЛуиза ТРАНЧЕВА", "date": "2019.04.22", "title": "Габрово: Ремонт се извършва в участък от пътя между Севлиево и село Драгановци"}
{"url": "http://www.focus-news.net/news/2019/04/22/2649613/kyustendil-spektakalat-bayaderka-shte-bade-predstaven-v-teatara-v-grada.html", "text": "Спектакълът „Баядерка” ще бъде представен в театъра в Кюстендил. Това съобщи за  Радио „Фокус” – Кюстендил  Слава Соколова, експерт в отдел „Култура и духовно развитие” към Община Кюстендил. Спектакълът е дело на Държавната опера в Бургас и ще бъде представен от 19.00 часа в голямата зала на кюстендилския драматичен театър.  \r\n„Баядерка“ е създадена през 1877 година и жъне огромен успех още на премиерата си. Творбата е базирана на баладата на Гьоте „Богът и баядерката“, която пък е заимствана от древноиндийска творби. Сценографията на бургаската постановка е на известния художник и сценограф Иван Токаджиев. Художник на костюмите е Цветанка Стойнова. „Баядерка“ разкрива трагичната любовна история на индийската танцьорка в храм Никия и воина Солор. \r\nВенцеслав ИЛЧЕВ", "date": "2019.04.22", "title": "Кюстендил: Спектакълът „Баядерка” ще бъде представен в театъра в града"}
{"url": "http://www.focus-news.net/news/2019/04/22/2649600/tass-medvedev-razchita-na-zdravomislesht-i-otgovoren-podhod-na-noviya-ukrainski-prezident-vizhda-shans-za-po-dobri-otnosheniya-s-rusiya.html", "text": "Министър-председателят на Руската федерация Дмитрий Медведев разчита на „здравомислещ и отговорен подход“ към политиката от страна на новия украински президент Владимир Зеленски, но „няма съмнение“, че Киев ще продължи с реториката срещу Москва. Въпреки това той вижда \"шанс\" за по-добри отношения между двете страни, предава  TACC . \r\n„Изборите в Украйна се състояха. Резултатът показа явно желание за нови подходи в решаването на проблемите на Украйна. Очевидно новият президент ще бъде изправен пред задачата да консолидира страната, като вземе предвид реалностите, които се развиха през последните години\", коментира руският премиер в съобщение в социалната мрежа „Фейсбук“. \r\nНяма никакво съмнение за Медведев: по отношение на Русия новият държавен глава ще се придържа към реториката, която е използвал по време на предизборната кампания. Повтаряне на известни идеологически формули, насочени към различни групи от населението. „Нямам илюзии за това. В същото време все още има шансове за по-добро сътрудничество с нашата страна. Какво е необходимо за това? Честност. И ние също се нуждаем от прагматичен и отговорен подход. Подход, който взема предвид всички политически реалности  в Украйна. Включително предимно ситуацията в източната част на страната. Ето защо най-важното нещо, което трябва да бъде пожелано на новото украинско ръководство, е здравата мисъл. И, разбира се, разбирането за дълбоката ценност на отношенията между народите на нашите страни, която трябва да бъде по-високо поставена от политическата ситуация\", констатира Медведев. Тереза Герова", "date": "2019.04.22", "title": "ТАСС: Медведев разчита на „здравомислещ и отговорен подход“ на новия украински президент, вижда „шанс\" за по-добри отношения с Русия"}
{"url": "http://www.focus-news.net/news/2019/04/22/2649597/ministar-rumen-porozhanov-pravena-e-proverka-na-kashtata-za-gosti-na-aleksandar-manolev-ot-gledna-tochka-na-investitsiyata.html", "text": "Максималната отпускана сума за субсидия с евросредства за къщи за гости е до 200 хил. евро. Като една къща за гости може да бъде и на стойност до 800 хил. лв., но субсидията е не повече от тези пари. Това заяви министърът на земеделието, храните и горите Румен Порожанов по повод къщата за гости на вече бившия зам.-министър на икономиката Александър Манолев в сутрешния блок „Здравей, България“ по  Нова телевизия . Министърът коментира, че има изискване за собственост или право на ползване за определен период, който е елемент на мониторинга по програмата. „Не случайно са направени тези проверки и в момента се извършва проверка на къщата на зам.- министърът Александър Манолев, а преди това е правена проверка при плащането, от гледна точка на това как е била направена инвестицията. След това не е правена проверка по ползване по предназначение. Сигналът по ползване по предназначение за къщата на Манолов е от тези дни“, изтъкна министърът на земеделието, храните и горите. \r\nРумен Порожанов отбеляза още, че хората, кандидатствали по програмата, имат бизнесплан, който е заявен и трябва да бъде изпълняван. „Не случайно, при неизпълнение на плана, дори не говоря да няма въобще приходи, а неизпълнение за над 50% се налагат тези финансови корекции, които се плащат от бенефициентите“, каза още той. Министърът уточни, че обектът е проверяван и на място, като проверката е включвала абсолютно цялата документация, включително и замерване на проекта такъв, какъвто е и дали е изпълнен, както е по проект. \r\nПо думите му в случая има две теми, дали бенефициертът използва по предназначение къщата за гости и дали има наистина някакъв конфликт на интереси. „В конкретния случай не е публична тайна, че бенефициертът е една жена - Ана Димитрова. Другата тема, която трябва да бъде проверена е дали има наистина някакъв конфликт на интереси, но той формално не стои, защото зам.-министър Манолев не е бенефициер по фирмата и дали след като е бил назначен за заместник-министър на туризма, месец преди плащането, е имал конфликт на интереси“, каза Порожанов.", "date": "2019.04.22", "title": "Министър Румен Порожанов: Правена е проверка на къщата за гости на Александър Манолев от гледна точка на инвестицията"}
{"url": "http://www.focus-news.net/news/2019/04/22/2649616/pss-dobri-sa-usloviyata-za-turizam-v-planinite.html", "text": "Добри са условията за туризъм в планините. Това съобщиха за  Агенция „Фокус“  от  Планинската спасителна служба (ПСС) при Българския червен кръст (БЧК) . Времето е тихо, слънчево и ясно. Планинските спасители обръщат внимание на туристите, че на височина над 1800-1900 метра условията са зимни. Температурите варират от – 4 до плюс 5 градуса. Няма регистрирани инциденти през изминалото денонощие. Информация за обстановката в планините може да намерите на  . Телефоните на ПСС са: 02/ 9632000 и 088 1470", "date": "2019.04.22", "title": "ПСС: Добри са условията за туризъм в планините"}
{"url": "http://www.focus-news.net/news/2019/04/22/2649617/mvr-10-dushi-sa-raneni-pri-katastrofi-v-stranata-prez-izminaloto-denonoshtie.html", "text": "10 души са ранени при 8 тежки катастрофи в страната през изминалото денонощие. Загинали няма. Това съобщиха от пресцентъра на  МВР . В столицата са регистрирани 18 леки пътни инцидента.", "date": "2019.04.22", "title": "МВР: 10 души са ранени при катастрофи в страната през изминалото денонощие"}
{"url": "http://www.focus-news.net/news/2019/04/22/2649618/predstoi-da-badat-povdignali-obvineniya-na-oshte-6-ot-uchastnitsite-v-prestapnata-grupa-za-telefonni-izmami.html", "text": "Специализираният наказателен съд определи най-строгите мерки за неотклонение „Задържане под стража“ на петима от участниците в организирана престъпна група за телефонни измами, задържани в Горна Оряховица и София на 18 април 2019 г. Това съобщиха от пресцентъра на  Апелативна специализирана прокуратура . Други шестима от групата бяха задържани с Европейска заповед за арест в Румъния същия ден. Предстои те да бъдат предадени от румънските власти, да бъдат върнати в страната и да им бъдат предявени обвинения. \r\nСпециализираният наказателен съд прие тезата на прокуратурата, че събраните доказателства са достатъчни, за да се направи категорично обосновано предположение, че са съпричастни с деянията, за които са обвинени. Едновременно с това, налице е опасност всеки от тях да извърши друго престъпление и да влияе на свидетели по делото, определи съдът. \r\nМерките за неотклонение могат да бъдат обжалвани пред Апелативния специализиран наказателен съд.", "date": "2019.04.22", "title": "Предстои да бъдат повдигнали обвинения на още 6 от участниците в престъпната група за телефонни измами"}
{"url": "http://www.focus-news.net/news/2019/04/22/2649619/blagoevgrad-zapochna-mieneto-na-ulitsite-v-tsentralnata-gradska-chast.html", "text": "Започна миенето на улиците в централната градска част на Благоевград, предаде репортер на  Радио „Фокус“-Пирин . В момента се мият улиците в пешеходната зона в областния център.  \r\nОт март започна поетапното миене на улиците в целия град по предварително изготвен график. Дейностите се извършват от общинската фирма „Биострой“. Първоначално миенето започна от главните булеварди „Св. св. Кирил и Методий“, „Васил Левски“ и улиците „Александър Стамболийски“ и „Джеймс Баучер“, като се извършваше в часовия интервал от 13.30 до 16.00 и от 18.30 до 22.00 часа. \r\nНатали СТЕФАНОВА", "date": "2019.04.22", "title": "Благоевград: Започна миенето на улиците в централната градска част"}
{"url": "http://www.focus-news.net/news/2019/04/22/2649621/pleven-dvizhenieto-se-osashtestvyava-v-edna-lenta-po-patya-dolni-dabnik-knezha-ot-km-69-do-km-103-poradi-remontni-deynosti.html", "text": "Движението се осъществява в една лента по път II-13 Долни Дъбник – Кнежа от км 69 до км 103 поради ремонтни дейности. Това съобщиха за  Радио „Фокус“  от Областно пътно управление - Плевен. Пътните настилки на територията на областта са сухи, видимостта е добра. До 16 юни е ограничено движението по път Ясен – Дисевица – Петърница – Катунец поради строително-монтажни работи. Временно е ограничено движението по пътя Луковит – Оряхово в участъка Червен бряг – Чомаковци от км 9+715 до км 19+207. Причината е демонтиране на стоманен мост над река Искър преди с. Чомаковци. Обходният маршрут е през Кнежа – Искър – Долни Дъбник – Телиш – Луковит. За движещите се моторни превозни средства по пътя Бяла-Ботевград от гр. Луковит транзитно през гр. Червен бряг към с. Чомаковци началото на обхода е кръстовището при 138+767, оттам отбивният маршрут следва трасето на пътя през с. Радомирци до обхода на гр. Долни Дъбник, гр. Искър, гр. Кнежа до с. Чомаковци. Очаква се дейностите да приключат до 04 юли. \r\nВиолета КРЪСТЕВА", "date": "2019.04.22", "title": "Плевен: Движението се осъществява в една лента по пътя Долни Дъбник – Кнежа от км 69 до км 103 поради ремонтни дейности"}
{"url": "http://www.focus-news.net/news/2019/04/22/2649622/plovdiv-v-okrazhniya-sad-zapochva-deloto-sreshtu-moldovski-grazhdanin-vzrivil-bankomat-v-rayon-trakiya.html", "text": "В Окръжния съд започва делото срещу молдовски гражданин, взривил банкомат в район „Тракия“ в Пловдив, съобщиха от  Съдебната палата в града . Срещу подсъдимия Евгени Недялков, молдовски гражданин, студент, е повдигнато обвинение в това, че в периода от 5 до 7 юли 2018 г. в София и в Пловдив, при условията на продължавано престъпление, след предварителен сговор с друго лице, от република Украйна, чрез унищожаване на прегради, здраво направени за защита на имот – банкови АТМ терминални устройства (банкомати), и по специален начин – предизвикване на обемен взрив, е отнел чужди движими вещи на обща стойност 292 880 лв. от владението на две юридически лица, като кражбата е в особено големи размери и представлява особено тежък случай. \r\nДелото е насрочено в разпоредително заседание.", "date": "2019.04.22", "title": "Пловдив: В Окръжния съд започва делото срещу молдовски гражданин, взривил банкомат в район „Тракия“"}
{"url": "http://www.focus-news.net/news/2019/04/22/2649623/targovishte-41-godishen-mazh-e-napadnat-s-nozh-v-grad-popovo.html", "text": "41-годишен мъж е нападнат с нож в град Попово. Това съобщиха от  ОДМВР - Търговище . Образувано е бързо полицейско производство по описа на РУ - Попово. На 19 април 2019 г. около 02.00 часа в заведение в гр. Попово 42-годишен мъж от село Кардам, община Попово, е извършил непристойни действия, грубо нарушаващи обществения ред, изразяващи се в оскърбително отношение, отправяне на заплахи и закани и нанасяне на порезна рана в областта на шията на 41-годишен гражданин на Република Турция, притежаващ имот в същото село. Пострадалият е прегледан в МБАЛ - Търговище и е освободен за домашно лечение.", "date": "2019.04.22", "title": "Търговище: 41-годишен мъж е нападнат с нож в град Попово"}
{"url": "http://www.focus-news.net/news/2019/04/22/2649625/sofiya-v-sadebnata-palata-shte-se-sastoi-brifing-vav-vrazka-s-razbita-prestapna-grupa-za-trafik-na-hora-i-prane-na-pari.html", "text": "От 14.30 часа на ет. 4 в столичната Съдебна палата ще се състои брифинг на Специализираната прокуратура и ГДБОП ще бъдат огласени подробности за неутрализираната престъпна група във Видинско за трафик на хора и пране на пари. Това съобщиха от пресцентъра на  Апелативна специализирана прокуратура . Ще участват Димитър Петров, и.ф. ръководител на Специализираната прокуратура, и Ивайло Спиридонов, директор на ГДБОП.", "date": "2019.04.22", "title": "София: В Съдебната палата ще се състои брифинг във връзка с разбита престъпна група за трафик на хора и пране на пари"}
{"url": "http://www.focus-news.net/news/2019/04/22/2649626/atanas-kambitov-kmet-na-blagoevgrad-kato-fizichesko-litse-nekolkokratno-sam-proveryavan-ot-nap-nyama-konstatirani-nerednosti.html", "text": "Проверен съм от Националната агенция за приходите (НАП) като физическо лице, благодарение на различни доноси, в следствие на което не са установени никакви нередности и никакви несъответствия. Това каза по време на редовна сесия на Общинския съвет кметът на Благоевград д-р Атанас Камбитов, предаде репортер на  Радио „Фокус“-Пирин . Изказването му бе провокирано от различни публикации в медиите през изминалата седмица за това, че след като е станал кмет на Общината за кратък период от време е бил управител на фирма, а по Закона за местното самоуправление кметовете на общини нямат право на това. Кметът Камбитов отбеляза, че когато е влязъл в политиката през 2009 година, е излязъл от всички управителни органи на фирмите. По думите му има сигнал до Общинската избирателна комисия, след което най-вероятно ще има дело, а в момента е в ход дело за заличаване от Търговския регистър. \r\nС 31 гласа „за“ беше приет дневния ред на Общинския съвет, без добавяне на допълнителни точки. В началото на сесията председателят на местния парламент Радослав Тасков посочи, че двама общински съветници от „Партия на зелените“ се отказват от длъжността си в местния парламент. \r\nПреди гласуването по точките съветникът Кирил Ваклинов постави на дневен ред проблема за силата на звука на светофара на улица „Славянска“, тъй като според сигнали на живущи в района силата на звука е голяма и непоносима. По казуса кметът д-р Атанас Камбитов заяви, че светофарната уредба на улица „Славянска“ отговаря на всички стандарти и светофарът няма как да се изключи. По думите му в момента се препрограмира софтуерът, така че през нощта да работи само с жълт сигнал и по този начин няма да има звукова сигнализация. По думите му проблемът се получава тъй като сградите са много близки, има денивелация и сигналът се чува по-силно. \r\nНатали СТЕФАНОВА", "date": "2019.04.22", "title": "Атанас Камбитов, кмет на Благоевград: Като физическо лице неколкократно съм проверяван от НАП, няма констатирани нередности"}
{"url": "http://www.focus-news.net/news/2019/04/22/2649612/misiyata-ni-v-delhi-ustanovi-kontakt-s-12-balgarski-grazhdani-v-shri-lanka.html", "text": "По последна информация на посолството ни в Индия министерството на външните работи в Шри Ланка официално е оповестило идентифицираните чуждестранни граждани, жертви на атентатите от 21 април, и сред тях няма български граждани. Това съобщиха от пресцентъра на  Министерството на външните работи . \r\nСред загиналите чужденци са граждани на Индия, Португалия, Турция, Великобритания, САЩ. По последни данни на властите в Шри Ланка 290 души са загинали при атентатите, а 500 са ранени.    \r\nМисията ни в Делхи е установила контакт с общо 12 български граждани на територията на Шри Ланка, които са добре. Шестима от тях се намират в един от пострадалите хотели при атентатите в Коломбо, но не са били засегнати. Другите шестима български граждани са в различни градове, извън Коломбо, и са посъветвани да изчакат пълното успокояване на ситуацията преди да пътуват.    \r\nС посолството ни в Индия са се свързали и близки на български гражданин, който е на почивка в Шри Ланка заедно с още петима свои приятели. Мисията ни в Делхи е в процес на установяване на неговото местонахождение.    \r\nБългарското посолство в Делхи е в постоянен контакт по линия на местното консулско сътрудничество с посолствата на страните от ЕС в индийската столица, където се подава актуална информация от Коломбо. Посолството ни е в постоянен контакт и с хотели, и с болниците в Коломбо, където са настанени пострадали при атентатите.    \r\nБългарските граждани са съветвани да поддържат връзка с посолството в Делхи, с близките си и да изчакат ситуацията в Шри Ланка да се нормализира. Тя постепенно се успокоява. Въведеният вчера полицейски час в столицата на Шри Ланка вече е отменен.    \r\nПрепоръчително е българските граждани в Шри Ланка да избягват места, в които се провеждат религиозни прояви или в близост до религиозни храмове, а също и да проявяват предпазливост, ако са в близост до големи събирания на хора, протести или демонстрации.    \r\nПри необходимост или при извънредна ситуация българските граждани могат да се свържат с посолството на Република България в Делхи на тел.: + 91 11 26115549; +91 11 26115550 , тел. в извън работно време: + 91 9910999498.  \r\nСигнали и молби за съдействие се приемат денонощно и на телефонните линии на Дирекция \"Ситуационен център\": +359 2 948 24 04; +359 2 971 38 56 или имейл: crisis@mfa.bg.", "date": "2019.04.22", "title": "Мисията ни в Делхи установи контакт с 12 български граждани в Шри Ланка"}
{"url": "http://www.focus-news.net/news/2019/04/22/2649620/api-ogranicheno-e-dvizhenieto-v-skorostnata-lenta-pri-km-161-na-avtomagistrala-struma-v-rayona-na-s-marikostinovo-v-posoka-sofiya-poradi-patnotransportno-proizshestvie.html", "text": "Ограничено е движението в скоростната лента при км 161 на автомагистрала „Струма“ в района на с. Марикостиново в посока София поради пътнотранспортно произшествие. Това съобщиха от пресцентъра на  Агенция „Пътна инфраструктура“ . Трафикът се осъществява в активната лента. Необходимо е шофьорите да се движат с повишено внимание и съобразена скорост, като спазват указанията на „Пътна полиция“.", "date": "2019.04.22", "title": "АПИ: Ограничено е движението в скоростната лента при км 161 на автомагистрала „Струма“ в района на с. Марикостиново в посока София поради пътнотранспортно произшествие"}
{"url": "http://www.focus-news.net/news/2019/04/22/2649627/silistra-kashta-e-goryala-v-glavinitsa.html", "text": "Къща е горяла тази нощ в Главиница. Това съобщиха от  ОДМВР-Силистра . Пожарът възникнал около 00.05 часа на 22 април и унищожил около 80 кв. м покрив, битова техника и покъщнина. Пожарникари от участъка в града загасили огъня и спасили две сгради в съседство. Причината за произшествието се изяснява.  \r\nДруги три пожара са гасили огнеборците през почивните дни. Горели са отпадъци в Силистра, Дулово и село Калипетрово. Материални щети няма.", "date": "2019.04.22", "title": "Силистра: Къща е горяла в Главиница"}
{"url": "http://www.focus-news.net/news/2019/04/22/2649628/montana-44-godishen-e-stanal-zhertva-na-poboy-v-grad-lom.html", "text": "44-годишен е станал жертва на побой в град Лом. Това съобщиха от  ОДМВР - Монтана . Сигналът за подаде в 00.25 часа тази нощ от дежурен в ЦСМП - Лом. Съобщено е за докаран 44-годишен жител на Лом, който заявил, че му е бил нанесен побой пред дома му. От побоя на мъжа е нанесена телесна повреда, изразяваща се във фрактура на долния десен крайник. Пострадалият е настанен в ортопедично отделение на МБАЛ - Лом без опасност за живота. По случая е образувано досъдебно производство в РУ - Лом.", "date": "2019.04.22", "title": "Монтана: 44-годишен е станал жертва на побой в град Лом"}
{"url": "http://www.focus-news.net/news/2019/04/22/2649607/d-r-angel-kunchev-460-sa-bolnite-ot-morbili-u-nas-20-ot-tyah-sa-sluzhiteli-na-bolnitsi.html", "text": "460 са болните от морбили у нас,  20 от тях са служители на болници. Това каза главният държавен здравен инспектор д-р Ангел Кунчев в „Сутрешен блок“ по  БНТ . По думите му случаи на разболели се от морбили медицински лица има из целия свят.  „За съжаление, у нас тези, които може да се заразят, са не само работещите по болниците медицински лица, но има и технически персонал, хора които работят по поддръжка, охрана и т.н.“, посочи д-р Кунчев. Той отбеляза, че това показва, че по-важното е да се сложи ваксина на тези, които заради работата си са наистина най-силно изложени на риск от заразяване. „Това са състава на инфекциозните, на детските, на вътрешните отделения, защото не винаги е възможно заразата от морбили да бъде разпозната още от самото идване, ако не е избило вече типичният обрив, симптомите са грипоподобни - зачервено лице, конюнктивит, хрема и температура. Това може да се срещне много често и при обикновено респираторно заболяване“, посочи още главният държавен здравен инспектор.  \r\nД-р Кунчев отбеляза, че са много малко хората, които искат да работят в здравните инспекции, поради непривлекателните условия. „Това са ниските заплати, малката възможност за растеж в кариерата и много по-трудно взимане на специалност, защото 1-2 години се налага ходене в големите градове и в различни клиники. Всичко това отказва хората. Действително страдаме от много остър човешки дефицит и този въпрос е поставян не еднократно. За сега няма някакво перманентно решение, което да вкара нова кръв в тази система“, каза д-р Ангел Кунчев. По думите му новата работна ръка е изключително необходима. „Това да няма епидемиолози, микробиолози и хора, които да поставят диагнозата е много страшно за една държава и според мен една от следващите стъпки на Министерството на здравеопазването е да бъде обърнато внимание към общественото здраве, поради необходимостта от поддържане на висока степен на готовност“, каза още той.", "date": "2019.04.22", "title": "Д-р Ангел Кунчев: 460 са болните от морбили у нас,  20 от тях са служители на болници"}
{"url": "http://www.focus-news.net/news/2019/04/22/2649614/dots-pavel-pavlov-bogoslov-vseki-ot-dnite-na-strastnata-sedmitsa-e-spetsialen-zashtoto-otrazyava-sabitiyata-koito-se-sluchvat-s-nashiya-spasitel-sled-tarzhestvenoto-vlizane-v-yerusalim.html", "text": "Всеки от дните на Страстната седмица е специален, защото отразява събитията, които се случват с нашия Спасител след тържественото влизане в Йерусалим. Това каза в интервю за  Агенция „Фокус“  богословът доц. Павел Павлов. Той допълни, че повечето от събитията са свързани с Велики петък. Богословът обясни, че събитията, които се случват тази седмица са влизането в храма, разобличаването на търговците в храма, Тайната вечеря, молитвата на Спасителя в Гетсиманската градина. „Тези конкретни събития, които в Евангелието четем след Цветница. Дори ако щете след възкресението на Лазар и всичко, което се случва - желанието на книжниците и първосвещениците да заловят и разобличат Спасителя, всичко това е свързано с тези дни на Страстната седмица“, каза още той. „След това е улавянето в Гетсиманската градина, предателството на Юда също е в рамките на тази седмица. След това е съдът първо при първосвещениците, след това пред римската власт в лицето на Пилат Понтийски. Следват изтезанията и затварянето на Спасителя заедно с най-големите разбойници в тъмницата. По-късно е поругаването на нашия Господ и носенето на кръста по пътя към Голгота. Следва самото разпъване между двамата разбойници на нашия Спасител, погребението и очакването на самото Възкресение“, допълни богословът. Доц. Павлов обясни, че няма нещо, което трябва да се прави специално за всеки от дните на Страстната седмица конкретно. „Разпети петък е специален ден, в който особено по-благочестивите християни през целия ден не вкусват нито храна, нито вода. Тоест пълен пост, свързан с деня на страданието на Господ и неговата смърт. През целия период християните по-интензивно посещават храма и богослуженията, които са особено наситени през седмицата“, допълни доц. Павлов. \r\nТеодора ПАТРОНОВА Пълния текст на интервюто четете по-късно в „Мнение”", "date": "2019.04.22", "title": "Доц. Павел Павлов, богослов: Всеки от дните на Страстната седмица е специален, защото отразява събитията, които се случват с нашия Спасител след тържественото влизане в Йерусалим"}
{"url": "http://www.focus-news.net/news/2019/04/22/2649630/blagoevgrad-lek-avtomobil-se-e-blasnal-v-mantinelata-pri-km-161-na-avtomagistrala-struma-v-rayona-na-selo-marikostinovo-v-posoka-sofiya-shofyorat-ne-e-postradal.html", "text": "Лек автомобил е катастрофирал при км 161 на автомагистрала „Струма“ в района на село Марикостиново в посока София. Това съобщи за  Радио „Фокус“-Пирин  дежурният служител в Областно пътно управление-Благоевград. Инцидентът е станал малко след 10.00 часа. Автомобилът се е блъснал в мантинелата, но шофьорът не е пострадал. Изчаква се изтеглянето на превозното средство от пътното платно и по тази причина движението в скоростната лента е ограничено. \r\nНатали СТЕФАНОВА", "date": "2019.04.22", "title": "Благоевград: Лек автомобил се е блъснал в мантинелата при км 161 на автомагистрала „Струма“ в района на село Марикостиново в посока София,  шофьорът не е пострадал"}
{"url": "http://www.focus-news.net/news/2019/04/22/2649631/komisar-mariya-gabriel-shte-provede-diskusii-v-stolichni-uchilishta-za-bezopasnostta-onlayn-i-kibersigurnostta.html", "text": "Българският еврокомисар по цифровата икономика и общество Мария Габриел ще проведе на 23 април дискусии с ученици в две столични училища в кв. „Овча купел“ на тема „Сигурност в интернет и отпор на кибератаките“. Това съобщиха от пресцентъра на  Представителството на ЕК в България . Комисарят ще запознае младите хора с инициативите и кампаниите за онлайн безопасност, които провежда, и мерките за подобряване на киберсигурността в целия ЕС, включително насоки за киберхигиена.  \r\nПървата дискусия ще бъде в Национално средно общообразователно училище „София“ от 9.30 часа, а втората ще се проведе в 149 СУ „Иван Хаджийски“ от 13.00 часа.", "date": "2019.04.22", "title": "Комисар Мария Габриел ще проведе дискусии в столични училища за безопасността онлайн и киберсигурността"}
{"url": "http://www.focus-news.net/news/2019/04/22/2649632/pregled-na-nyakoi-ot-osnovnite-temi-v-balkanskiya-pechat-agentsiya-fokus.html", "text": "Президентските избори в Северна Македония, годишнината от натовските бомбардировки над сградата на РТС в Белград, както и продължаващият спор с Анкара за доставките на изтребителите F-35 и руските зенитно-ракетни системи С-400 са част от основните теми, върху които акцентират водещите балкански печатни издания.  \r\n***   Близкото до кръговете на опозицията електронно издание на скопския вестник  „Вечер“  определя резултатите от първия тур на президентските избори в Македония като „изненадващи“ и твърди, че за следващия етап на гласуването ВМРО-ДПМНЕ ще бъде в състояние да привлече нови избиратели, докато управляващият СДСМ „изчерпа своите ресурси“.  \r\nОт редакцията отбелязват, че след обработването на бюлетините разликата между кандидата на управляващите Стево Пендаровски и този на опозицията Гордана Силяновска Давкова е около четири хиляди гласа в полза на първия. „Това си е равен резултат, който може да бъде променен само с избирателите в една община“, коментира изданието.  \r\nРезултатът е много по-различен от социологическите проучвания, които се проведоха няколко дни преди изборите и показаха предимство на Пендаровски с два до три процента. Те са равняват на около 25 хил. гласа, пояснява вестникът, като обобщава: „анкетите и социолозите отново се провалиха“. \r\nСоциалдемократите взеха участие в тези избори като силна партийна коалиция от четири парламентарно представени партии: СДСМ, „Демократичен съюз за интеграция“ (ДСИ), „Демократическа партия на албанците“ (ДПА) и БЕСА, смятайки, че електората на ДСИ ще реши изхода от гласуването. „Накратко, СДСМ признава, че е в подчинена позиция по отношение на ВМРО-ДПМНЕ и трябва да се обърне към партиите на македонските албанци, за да бъде спасен от поражение в пряка конфронтация с Християн Мицковски и ВМРО-ДПМНЕ“, е заключението на „Вечер“. \r\nМатематиката на СДСМ се оказа грешна и недостатъчна за победа в първия кръг. Очевидно е, че ДСИ свали пазарната си цена до такава степен, че Али Ахмети, подобно на Зоран Заев, нямаше смелостта да излезе на изборите със свой кандидат, пише вестникът.  \r\nНай-големият бойкот на гласуването дойде от общините с преобладаващо албанско население, а най-голямата загуба на гласовете е тъкмо от електората на ДСИ. Това поставя под въпрос и по-нататъшното съотношение на силите в самата коалиция, която сега е на власт. \r\nВМРО-ДПМНЕ надмина очакванията. Християн Микковски е лидер на тази партия само от година и половина, при това в трудни условия,  а Гордана Силяновска е съвсем ново лице на дясната политическа сцена. Същевременно тя спечели почти толкова гласове, колкото управляващата коалиция. Освен това, в пряка конфронтация ВМРО ДПМНЕ ще спечели около 80 000 гласа повече от СДСМ, ако битката се води партия срещу партия. Това е сигурен път към извънредни парламентарни избори и победа в бъдещото гласуване, когато и да бъде проведено то, е заключението на весника.  \r\nКакво може да се очаква? ВМРО-ДПМНЕ ще има реално предимство във втория кръг. СДСМ изчерпа всичките си ресурси - съюзници коалиция, сплашванията, арестите, насилието, купуването на гласовете.  \r\nЯсно е, Мицковски и ВМРО-ПМНЕ ще търсят и подкрепата на Зиядин Села и „Алианс на албанците“, които имат интерес да допринесат за поражението преди всичко за ДСИ и, разбира се, за СДСМ. Каквато и да е подкрепата, тя е по-голяма от 4000 гласа, колкото е предимството на Пендаровски пред Силяновска. Засега. \r\nКоефициентите във втория кръг са лесно видими, още по-лесни за изчисляване и са сигурни. Остава само въпросът дали ще се достигне необходимия ценз от 40% гласували на втория кръг на президентските избори. \r\n***  В статия, посветена на президентските избори в Северна Македония, електронното издание на водещия прищински ежедневник  Koha Ditore  твърди, че 10-те процента избиратели на Блерим Река са станали причина за необходимостта от провеждане на втори етап на гласуването за висшия държавен пост.  \r\n„Вече е ясно – Блерим Река няма да бъде следващия президент на Северна Македония. Но добрият му резултат, с над 10% от спечелените гласове, стана причина за провеждане на втория тур, тъй като нито един от останалите двама кандидати не успя да спечели необходимия брой гласове“, пише изданието. \r\nВъпреки че не разполагаше с подкрепата на всички албански партии в страната, изборният резултат насърчи Река. С над 73 000 спечелени гласове или 12% от гласоподавателите, бившият посланик доведе до балотажа кандидата на СДСМ Стево Пендаровски, който се ползва с подкрепата на 31 други партии, включително „Демократичен съюз за интеграция“ на Али Ахмети, и на опозиционния кандидат ВМРО-ДПМНЕ, Гордана Силяновска-Давкова.  \r\nВ сравнение с последните парламентарни избори, избирателната активност е много по-ниска, особено в предимно населените с албанци райони. Правото си на глас са упражнили около 700 хиляди над 1,8 млн. регистрирани избиратели, подчертават от редакцията. \r\n***  САЩ ще наложат санкции на Турция и ще замразят доставките на американски изтребители F-35, ако Анкара финализира договора за придобиването и разполагането на руската система за противоракетна отбрана С-400. Това заяви американският сенатор Робърт Менендес в ексклузивно интервю за главния редактор на водещия гръцки ежедневник  Kathimerini  Алексис Папачелас. \r\n„Няма вероятност да получат F-35. Ще има санкции съгласно законите, които съществуват днес. Това е покупка на голяма част военно оборудване от Русия и е основание за санкции за всеки в света света - включително Турция. Няма начин да имаме... F-35 до С-400. Това е невъзможно да се случи“, категоричен бе американският сенатор от Демократическата партия.  \r\nСъгласно думите на Менендес, някои от най-силните поддръжници на сделката за F-35 с Анкара и други американски представители, които смятат, че Турция все още е основен партньор в областта на сигурността в региона, са „категорични “, че това „просто не може да се случи“. \r\nЗапитан дали САЩ ще обмислят преместването на американските военни бази от Турция в Гърция, ако отношенията между Вашингтон и Анкара продължат да се влошават, демократът подчерта, че не вярва в подобен сценарий, но увери, че страната му ще направи всичко възможно, за да гарантира националната си сигурност - включително преместване на военните си бази. \r\nЩо се отнася до Закона за партньорство в областта на сигурността и енергетиката в Източното Средиземноморие, Менендес отбеляза, че той демонстрира признаването от страна Конгреса на САЩ на значението на участващите страни (Гърция, Кипър и Израел). Сенаторът приветства и Преспанското споразумение между Атина и Скопие, което, съгласно думите му, ще позволи на Гърция да играе важна роля на Балканите. \r\n***  Държавният глава на Сърбия Александър Вучич ще присъства на Международната конференция „Краят на безнаказаността за престъпления срещу журналисти\", организирана по повод 20-годишнината от бомбардировките на НАТО срещу сградата на Радио-телевизија Србије (РТС), отбелязва електронното издание на белградския ежедневник  Srbja Danas . \r\nКонференцията, организирана от Асоциацията на журналистите на Сърбия и РТС, ще  се проведе в Детския културен център в столицата на западната ни съседка. Началото й е от 18:00 часа местно време (19:00 часа българско време). \r\nВ 2:06 часа в нощта на 22 срещу 23 април 1999 г. самолети на НАТО нанесоха удари срещу сградата на РТС, в резултат на което загинаха 16 журналисти. Това е първи по рода си случай, в който медия е обявена за военна цел. Международната организация за човешки права на „Хюман Райтс Уотч“ обяви през 2000 г., че не съществува извинение за бомбардировките на телевизията. \r\nЛидерите на НАТО заявиха, че нападението е оправдано, а специалната комисия на Хагския трибунал, която също разглежда случая с бомбардировките на РТС, не е предложила на прокуратурата да започне наказателно производство. \r\n***", "date": "2019.04.22", "title": "Преглед на някои от основните теми в балканския печат (Агенция „Фокус“)"}
{"url": "http://www.focus-news.net/news/2019/04/22/2649634/plovdiv-kmetat-ivan-totev-i-zamestnik-kmetat-aleksandar-darzhikov-shte-otkriyat-konkursnata-programa-na-festivala-mlada-sinya-zemya-v-prirodonauchniya-muzey.html", "text": "Кметът на Пловдив Иван Тотев и заместник-кметът Александър Държиков ще открият конкурсната програма на фестивала „Млада синя Земя“ в Природонаучния музей, от 11.00 часа, съобщиха за  Радио „Фокус“-Пловдив  от Община Пловдив. Празникът е по повод Световния ден на Земята. В музея е предвидена празнична програма и изложба на детски рисунки, а най-добрите изпълнения и произведения на фестивала ще бъдат наградени. Целта на фестивала за младежко творчество „Млада синя Земя“ е да възпитава добро и уважително отношение към природата чрез изкуство. Всички участници в конкурса се обединяват около темата за красотата на нашата планета Земя, проблемите, които я застрашават и как ние, хората, можем да поддържаме екологичния баланс. \r\nНад 100 деца от 6 учебни заведения са подали заявления за участие в конкурсната програма, а за пръв път в историята на фестивала, най-силно представената категория е „Музика“, съобщиха от музея. Поради големият интерес към музикалните изяви тази година екипът на музея осигурява професионално озвучаване за участниците. Регионална инспекция по околната среда и водите – Пловдив подкрепя фестивала с награден фонд и журиране на изпълненията. Жури в категория „Изобразително изкуство“ ще бъде художникът Цветан Узунов. \r\nВ 16:30 часа днес  фестивалът, който започна още на 20 април, ще бъде закрит с награждаване на най-добрите произведения и изпълнения в конкурса.", "date": "2019.04.22", "title": "Пловдив: Кметът Иван Тотев и заместник-кметът Александър Държиков ще открият  конкурсната програма на фестивала „Млада синя Земя“ в Природонаучния музей"}
{"url": "http://www.focus-news.net/news/2019/04/22/2649635/obshtinskiyat-savet-v-kazanlak-glasuva-32-hilyadi-leva-za-diagnostichno-utochnyavane-pri-patsienti-s-tezhki-hronichni-zabolyavaniya-v-neravnostoyno-sotsialno-polozhenie.html", "text": "В бюджета на Община Казанлък за 2019 година да бъдат заложени 32 хиляди лева за извършване на дистанционен телемониторинг и последваща оценка на състоянието на потребителите по проект „Патронажна грижа в община Казанлък“. Това реши Общинският съвет на 53-тото си заседание, предаде кореспондент на  Радио „Фокус“ . Предложението е внесено от кмета Галина Стоянова, която в докладната си до Общинския съвет посочва, че дистанционният мониторинг дава равен шанс за диагностично уточняване при пациенти с тежки хронични заболявания в неравностойно социално положение, независимо от тяхното функционално състояние, мобилност, финансови възможности, местоположение и отдалеченост от центровете за амбулаторна и болнична помощ. Стоянова пояснява, че чрез финансовото обезпечаване на това наблюдение, ще бъде осигурена нова, допълнителна, високотехнологична медицинска услуга за най-уязвимите в социален план групи от населението в община Казанлък. „Средствата не са големи и са във възможностите на бюджета на Община Казанлък“, каза кметът Галина Стоянова представяйки предложението си по време на днешното заседание на Общински съвет . \r\n32 хил. лв. за дистанционен телемониторинг са част от проекта на Община Казанлък за патронажна грижа за възрастни хора и лица с увреждания към Оперативна програма „ Развитие на човешките ресурси“. Основната цел на този проект е да бъде подобрено качеството на живот на тези хора и възможностите за социалното им включване, чрез осигуряване на интегрирани почасови мобилни здравно-социални услуги по домовете на лица с увреждания и възрастни хора над 65 годишна възраст, които са в невъзможност за самообслужване. Общият размер на финансиране в проектното предложение е 366 536 лв. На етап на оценяване на проектното предложение Управляващият орган на Оперативната програма е изразил становище, че заложените разходи за телемониторинговото наблюдение не представляват част от здравно-социалните услуги, които ще се предоставят по домовете в рамките на проекта. Поради това проектното предложение е изменено според изискванията на Управляващия орган, като от него е изключено телемониторинговото наблюдение. Но Община Казанлък счита, че допълването на патронажната грижа с това наблюдение ще разшири комбинираната услуга и е в полза на хората в неравностойно социално положение. \r\nСлавяна ГАЙДАРОВА", "date": "2019.04.22", "title": "Общинският съвет в Казанлък гласува 32 хиляди лева за диагностично уточняване при пациенти с тежки хронични заболявания в неравностойно социално положение"}
{"url": "http://www.focus-news.net/news/2019/04/22/2649615/koha-ditore-kosovo-blerim-reka-stana-prichina-za-balotazha-pendarovski-silyanovska.html", "text": "В статия, посветена на президентските избори в Северна Македония, електронното издание на водещия прищински ежедневник  Koha Ditore  твърди, че 10-те процента избиратели на Блерим Река са станали причина за необходимостта от провеждане на втори етап на гласуването за висшия държавен пост.  \r\n„Вече е ясно – Блерим Река няма да бъде следващия президент на Северна Македония. Но добрият му резултат, с над 10% от спечелените гласове, стана причина за провеждане на втория тур, тъй като нито един от останалите двама кандидати не успя да спечели необходимия брой гласове“, пише изданието. \r\nВъпреки че не разполагаше с подкрепата на всички албански партии в страната, изборният резултат насърчи Река. С над 73 000 спечелени гласове или 12% от гласоподавателите, бившият посланик доведе до балотажа кандидата на СДСМ Стево Пендаровски, който се ползва с подкрепата на 31 други партии, включително „Демократичен съюз за интеграция“ на Али Ахмети, и на опозиционния кандидат ВМРО-ДПМНЕ, Гордана Силяновска-Давкова.  \r\nВ сравнение с последните парламентарни избори, избирателната активност е много по-ниска, особено в предимно населените с албанци райони. Правото си на глас са упражнили около 700 хиляди над 1,8 млн. регистрирани избиратели, подчертават от редакцията. Тереза Герова", "date": "2019.04.22", "title": "Koha Ditore (Косово): Блерим Река стана причина за балотажа Пендаровски-Силяновска"}
{"url": "http://www.focus-news.net/news/2019/04/22/2649636/kyustendil-chitalishteto-v-selo-kraynitsi-shte-otbelezhi-mezhdunarodniya-den-na-zemyata.html", "text": "Читалището в село Крайници ще отбележи Международния ден на Земята. Това съобщиха за  Радио „Фокус” – Кюстендил  от отдел „Култура” към Община Дупница. Инициативата е на читалищното ръководство и ще започне от 17.00 часа в залата на културната институция.  \r\nТази година темата на Международния ден е „Да опазим Нашите видове“ – защото ако не действаме днес, изчезването на биоразнообразието ще е нашето трайно наследство. Основната цел на честването е повишаване осведомеността за ускоряващия се темп на изчезване на милиони видове и последствията от това явление. \r\nВенцеслав ИЛЧЕВ", "date": "2019.04.22", "title": "Кюстендил: Читалището в село Крайници ще отбележи Международния ден на Земята"}
{"url": "http://www.focus-news.net/news/2019/04/22/2649624/vecher-makedoniya-iznenadvasht-rezultat-vmro-dpmne-ima-optsiya-za-novi-izbirateli-vav-vtoriya-krag-na-prezidentskite-izbori-sdsm-izcherpa-svoite-resursi.html", "text": "Близкото до кръговете на опозицията електронно издание на скопския вестник  „Вечер“  определя резултатите от първия тур на президентските избори в Македония като „изненадващи“ и твърди, че за следващия етап на гласуването ВМРО-ДПМНЕ ще бъде в състояние да привлече нови избиратели, докато управляващият СДСМ „изчерпа своите ресурси“.  \r\nОт редакцията отбелязват, че след обработването на бюлетините разликата между кандидата на управляващите Стево Пендаровски и този на опозицията Гордана Силяновска Давкова е около четири хиляди гласа в полза на първия. „Това си е равен резултат, който може да бъде променен само с избирателите в една община“, коментира изданието.  \r\nРезултатът е много по-различен от социологическите проучвания, които се проведоха няколко дни преди изборите и показаха предимство на Пендаровски с два до три процента. Те са равняват на около 25 хил. гласа, пояснява вестникът, като обобщава: „анкетите и социолозите отново се провалиха“. \r\nСоциалдемократите взеха участие в тези избори като силна партийна коалиция от четири парламентарно представени партии: СДСМ, „Демократичен съюз за интеграция“ (ДСИ), „Демократическа партия на албанците“ (ДПА) и БЕСА, смятайки, че електората на ДСИ ще реши изхода от гласуването. „Накратко, СДСМ признава, че е в подчинена позиция по отношение на ВМРО-ДПМНЕ и трябва да се обърне към партиите на македонските албанци, за да бъде спасен от поражение в пряка конфронтация с Християн Мицковски и ВМРО-ДПМНЕ“, е заключението на „Вечер“. \r\nМатематиката на СДСМ се оказа грешна и недостатъчна за победа в първия кръг. Очевидно е, че ДСИ свали пазарната си цена до такава степен, че Али Ахмети, подобно на Зоран Заев, нямаше смелостта да излезе на изборите със свой кандидат, пише вестникът.  \r\nНай-големият бойкот на гласуването дойде от общините с преобладаващо албанско население, а най-голямата загуба на гласовете е тъкмо от електората на ДСИ. Това поставя под въпрос и по-нататъшното съотношение на силите в самата коалиция, която сега е на власт. \r\nВМРО-ДПМНЕ надмина очакванията. Християн Микковски е лидер на тази партия само от година и половина, при това в трудни условия,  а Гордана Силяновска е съвсем ново лице на дясната политическа сцена. Същевременно тя спечели почти толкова гласове, колкото управляващата коалиция. Освен това, в пряка конфронтация ВМРО ДПМНЕ ще спечели около 80 000 гласа повече от СДСМ, ако битката се води партия срещу партия. Това е сигурен път към извънредни парламентарни избори и победа в бъдещото гласуване, когато и да бъде проведено то, е заключението на весника.  \r\nКакво може да се очаква? ВМРО-ДПМНЕ ще има реално предимство във втория кръг. СДСМ изчерпа всичките си ресурси - съюзници коалиция, сплашванията, арестите, насилието, купуването на гласовете.  \r\nЯсно е, Мицковски и ВМРО-ПМНЕ ще търсят и подкрепата на Зиядин Села и „Алианс на албанците“, които имат интерес да допринесат за поражението преди всичко за ДСИ и, разбира се, за СДСМ. Каквато и да е подкрепата, тя е по-голяма от 4000 гласа, колкото е предимството на Пендаровски пред Силяновска. Засега. \r\nКоефициентите във втория кръг са лесно видими, още по-лесни за изчисляване и са сигурни. Остава само въпросът дали ще се достигне необходимия ценз от 40% гласували на втория кръг на президентските избори.  Тереза Герова", "date": "2019.04.22", "title": "„Вечер“ (Македония): Изненадващ резултат: ВМРО-ДПМНЕ има опция за нови избиратели във втория кръг на президентските избори, СДСМ изчерпа своите ресурси"}
{"url": "http://www.focus-news.net/news/2019/04/22/2649638/plovdiv-s-reditsa-intsiativi-riosv-otbelyazva-mezhdunarodniya-den-na-zemyata-22-april.html", "text": "Регионална инспекция по околната среда и водите (РИОСВ) – Пловдив отбелязва Международния ден на Земята-22 април с редица инициативи, съобщиха за  Радио „Фокус“-Пловдив  от РИОСВ. Темата на инициативата тази година е „Защитете биологичните видове“ и акцентира върху грижата за природата и нейните ценности, рисковете, пред които са изправени много от популациите и какво може да се направи за възстановяването им. \r\nРИОСВ организира среща-дискусия с ученици от началните класове, на която ще бъде изнесена презентация и проведена дискусия на тема „Защитете пчелите!“ с участието на експерти от инспекцията и Общинско пчеларско сдружение „Акация 1899“. \r\nНа 23 април (вторник) е предвидена образователна разходка по живописните алеи на Цар Симеоновата градина. Представители на РИОСВ и ОП „Градини и паркове“ ще запознаят младежи с биологичното разнообразие и естетическата стойност на този образец на парковото изкуство. \r\nВ периода 20-22 април екоинспекцията се включва и във фестивала „Млада синя Земя“, организиран съвместно от Регионалния природонаучен музей – Пловдив, „Зелени Балкани“, Българско дружество за защита на птиците и Българска фондация „Биоразнообразие“ – клон Странджа, който ще се проведе в парк „Дондукова градина“ зад сградата на Регионалния природонаучен музей – Пловдив. Представител на РИОСВ ще бъде част от журито и ще връчи награда на най-достойно представилия се в конкурсната програма в една от категориите „Музика“, „Танц“, „Изобразително изкуство“ или „Млад изобретател“. \r\nДенят на Земята – 22 април се отбелязва ежегодно от над половин милиард души по света и цели повишаване на съзнанието за опазване на планетата Земя и съхраняване на живота на нея, подкрепа за устойчиви и ефективни екологични политики за развитие по целия свят. За първи път екопразникът е отбелязан в България в далечната 1930 година.", "date": "2019.04.22", "title": "Пловдив: С редица инциативи РИОСВ отбелязва Международния ден на Земята – 22 април"}
{"url": "http://www.focus-news.net/news/2019/04/22/2649641/evrodeputatat-momchil-nekov-tryabva-da-imame-ravni-vazmozhnosti.html", "text": "„На хората им писна да ги лъжат и да живеят в очакването, че нещата ще се оправят някъде в бъдеще. Затова и темата за двойните стандарти в храните беше толкова широко обсъждана“. Това заяви кандидатът за евродепутат от „БСП за България“ Момчил Неков в сутрешния блок на БСТВ, съобщиха от пресцентъра на  НС на БСП . „Трябва да имаме равни възможности. Направих предложения и участвах активно. По тази тема социалистите можем да се гордеем, защото успяхме да убедим нашите колеги да се преустанови тази практика, защото е дискриминационна“, подчерта Неков. Той е на мнение, че трябва да има средносрочна и дългосрочна визия за сектор земеделие. „Министерството на земеделието се е превърнало в машина за раздаване на пари, а не в институция, която да развива селското стопанство. Търси се само финансовата облага. Има субсидиевъдство, а не развитие на сектора“, каза още той. По думите му до 10 години няма да има български зеленчуци, въпреки че имаме перфектни условия за тяхното отглеждане. Според него липсва визия, но липсва и търсенето на външни пазари, където да можем да изнесем продукцията си.  \r\n„Българското селско стопанство има бъдеще“, заяви Неков, но трябва да се помогне за това. „Къде отидоха нашите домати, а сега внасяме италиански“, попита той. Неков подчерта, че европейското финансиране е една малка част, но ние не можем да разчитаме само на това. „Полша и Чехия не си разбиха т.нар. ТКЗС-та. Там имаше плавен преход. В България реално фалирахме успешен модел за развитие на земеделие и сега вместо да се инвестира в тези институти, те фалират. Нямаме наука“, каза още той.  \r\nПо повод предстоящия Брекзит, Неков е на мнение, че се очакват големи сътресения. „Ние сме за излизане със споразумение, защото правата на българите там са изключително важни. Ако има твърд Брекзит, тогава Великобритания трябва да договаря отношенията си с всяка страна членка“, коментира кандидатът за евродепутатът.", "date": "2019.04.22", "title": "Евродепутатът Момчил Неков: Трябва да имаме равни възможности"}
{"url": "http://www.focus-news.net/news/2019/04/22/2649640/vidin-politsiyata-razsledva-palezh-na-neobitaemata-srada-na-bivshiya-ikonomicheski-tehnikum-v-grad-dimovo.html", "text": "На 21 април, в 15.15 часа, в дежурната част на белоградчишката противопожарна служба чрез тел. 112 бил получен сигнал за пожар в сградата на бившия Икономически техникум в град Димово, съобщиха от  ОДМВР-Видин . Екипи с два автомобила потушили пламъците. Дежурна оперативна група извършила оглед на местопроизшествието. Според първоначалните данни е констатирано наличие на две огнища в две отделни помещения на първия етаж, като пожарът е умишлено предизвикан. Сградата е необитаема и неохранявана, със свободен достъп до нея. Работата по случая продължава, образувано е досъдебно производство за престъпление по чл.330, ал.1 от Наказателния кодекс.", "date": "2019.04.22", "title": "Видин: Полицията разследва палеж на необитаемата срада на бившия Икономически техникум в град Димово"}
{"url": "http://www.focus-news.net/news/2019/04/22/2649639/sofiya-nad-3-000-darveta-sa-zasadili-150-dobrovoltsi-ot-dzhi-pi-grup-ad.html", "text": "Над 150 доброволци – служители на „Джи Пи Груп“ АД и техните семейства, засадиха над 3000 фиданки на широколистни дръвчета върху 6 декара от територията на Новата гора на София край Суходол. Това съобщиха от  АПРА Портър Новели  Акцията е осъществена с подкрепата на Столична община, която реализира проекта за трета поредна година.  \r\n„Радвам се, че толкова много служители приеха това предизвикателство. Всеки човек носи лична отговорност за природата . Ние като строителна компания вече 15 години градим едни от най-сериозните проекти в България, но тази инициатива е продължение на дългосрочната ни стратегия за опазване и грижа за околната среда“, каза Владимир Житенски, изпълнителен директор на „Джи Пи Груп“ АД. \r\nПроектът Новата гора на София има за цел върху 225 декара да бъдат засадени над 120 000 нови дървета. Целта е това да бъде и нов зелен филтър на града. За 1 година едно широколистно дърво осигурява кислорода, необходим на 10 души. Засаждането се организира със съдействието и под експертизата на лесовъдите от Общинското предприятие \"Управление на общински земи и гори\".", "date": "2019.04.22", "title": "София: Над 3 000 дървета са засадили 150 доброволци от „Джи Пи Груп“ АД"}
{"url": "http://www.focus-news.net/news/2019/04/22/2649637/api-shofyorite-da-se-dvizhat-s-povisheno-vnimanie-v-tunel-zheleznitsa-pri-km-370-na-pat-i-1-blagoevgrad-simitli-poradi-avariya-v-elektrozahranvaneto.html", "text": "Шофьорите да се движат с повишено внимание в тунел „Железница“ при км 370 на път I-1 Благоевград - Симитли поради авария в електрозахранването в района на село Железница. Това съобщиха от пресцентъра на  Агенция „Пътна инфраструктура“ . Екипите на електроразпределителното дружество работят за отстраняване на аварията.", "date": "2019.04.22", "title": "АПИ: Шофьорите да се движат с повишено внимание в тунел „Железница“ при км 370 на път I-1 Благоевград - Симитли поради авария в електрозахранването"}
{"url": "http://www.focus-news.net/news/2019/04/22/2649633/podadeni-sa-pet-oferti-za-kontsesiyata-na-letishte-sofiya.html", "text": "Пет оферти от международни компании с богат опит в сектора са подадени за концесията на летище „София“. Това съобщиха от  АПРА Портър Новели . В момента комисията за провеждане на процедурата проверява дали подадените заявления отговарят на изискванията на тръжната процедура. Финансовите и технически оферти на допуснатите участници ще бъдат отворени на 9 май 2019 г. в открито заседание. Цялата документация по проекта е публикувана на неговия уебсайт и е достъпна за обществеността, за да се гарантира прозрачност на процеса.   \r\nМеждународната финансова корпорация (МФК/IFC), член на Групата на Световната банка, и Европейската банка за възстановяване и развитие (ЕБВР) подпомагат Министерството на транспорта, информационните технологии и съобщенията при провеждането на търга за концесията на летище София с прилагането на най-добрите световни практики.  \r\n„Ставаме свидетели на налагането на България като привлекателна инвестиционна дестинация в региона“, заяви Фабрицио Дзарконе, постоянен представител на Световната банка за България, Чехия и Словакия. Според него ефективно работещите институции, които гарантират равнопоставеност на инвеститорите в съчетание с прилагането на регламентите на ЕС, са от изключителна важност за отключването на икономическия потенциал на страната. \r\n„ЕБВР със задоволство отбелязва, че концесията привлича петима международни играчи с богат опит и доказани успехи в сектора“, каза Лариса Манастърли, директор на ЕБВР за България. „Целта е да изберем солиден международен оператор с възможности да развие летището, за да отговори най-добре на нуждите на пътниците и на българската икономика. Това ще е добра новина и сигнал и за други инвеститори, които се надяват да дойдат в България\", добави Манастърли. \r\nПрез последните две десетилетия в световен мащаб се наблюдава тенденция управлението на летищата да се поема от частния сектор, като в повечето случаи се използва моделът на публично-частно партньорство (ПЧП), включително чрез договори за концесия. В Европа през 2016 г. 41% от всички летища имат частни акционери, което представлява увеличение с 22% от 2010 г. насам. \r\n„Чрез привличането на частен капитал и експертиза, летищните концесии могат да донесат значителни икономически ползи, като стимулират растежа на туризма, увеличат товарните превози и повишат качеството на услугите за пътниците. Всичко това води до намаляване на фискалната тежест за правителствата“, отбеляза Георги Петров, мениджър ПЧП инфраструктурни проекти за Европа и Централна Азия на IFC. \r\nПравителството на България цели да постигне подобни резултати за страната с концесията на летище София. Съгласно условията на концесията цялата летищна инфраструктура и активи остават собственост на държавата. На частния партньор ще бъдат предоставени права да управлява летището за срока на концесионния договор. \r\nНа 5 юли 2018 г., правителството стартира открита, конкурентна тръжна процедура, за да избере най-квалифицирания партньор за управлението на летище София. Инвеститорът, който предложи комбинация от най-високо годишно концесионно възнаграждение и най-добра цялостна визия за устойчиво развитие на летището, ще спечели правото да го управлява. Победителят трябва да плати и фиксираното първоначално възнаграждение от 550 млн. лв.", "date": "2019.04.22", "title": "Подадени са пет оферти за концесията на летище „София“"}
{"url": "http://www.focus-news.net/news/2019/04/22/2649642/vidin-kasata-za-dareniya-v-hram-rozhdestvo-na-presveta-bogoroditsa-v-dunavtsi-e-razbita-i-lipsva-neustanovena-suma-pari.html", "text": "На 21 април в 9.07 часа в дежурната част на полицията чрез тел. 112 е получен сигнал за това, че касата за дарения в храм „Рождество на Пресвета Богородица“ в Дунавци е разбита и липсва неустановена сума пари, съобщиха от  ОДМВР-Видин . Дежурна оперативна група е извършила оглед на местопроизшествието. Работата по случая продължава, образувано е досъдебно производство.", "date": "2019.04.22", "title": "Видин:  Касата за дарения в храм „Рождество на Пресвета Богородица“ в Дунавци е разбита и липсва неустановена сума пари"}
{"url": "http://www.focus-news.net/news/2019/04/22/2649629/kathimerini-nyama-shans-turtsiya-da-poluchi-i-f-35-i-s-400-tvardi-amerikanski-senator.html", "text": "САЩ ще наложат санкции на Турция и ще замразят доставките на американски изтребители F-35, ако Анкара финализира договора за придобиването и разполагането на руската система за противоракетна отбрана С-400. Това заяви американският сенатор Робърт Менендес в ексклузивно интервю за главния редактор на водещия гръцки ежедневник  Kathimerini  Алексис Папачелас. \r\n„Няма вероятност да получат F-35. Ще има санкции съгласно законите, които съществуват днес. Това е покупка на голяма част военно оборудване от Русия и е основание за санкции за всеки в света света - включително Турция. Няма начин да имаме... F-35 до С-400. Това е невъзможно да се случи“, категоричен бе американският сенатор от Демократическата партия.  \r\nСъгласно думите на Менендес, някои от най-силните поддръжници на сделката за F-35 с Анкара и други американски представители, които смятат, че Турция все още е основен партньор в областта на сигурността в региона, са „категорични “, че това „просто не може да се случи“. \r\nЗапитан дали САЩ ще обмислят преместването на американските военни бази от Турция в Гърция, ако отношенията между Вашингтон и Анкара продължат да се влошават, демократът подчерта, че не вярва в подобен сценарий, но увери, че страната му ще направи всичко възможно, за да гарантира националната си сигурност - включително преместване на военните си бази. \r\nЩо се отнася до Закона за партньорство в областта на сигурността и енергетиката в Източното Средиземноморие, Менендес отбеляза, че той демонстрира признаването от страна Конгреса на САЩ на значението на участващите страни (Гърция, Кипър и Израел). Сенаторът приветства и Преспанското споразумение между Атина и Скопие, което, съгласно думите му, ще позволи на Гърция да играе важна роля на Балканите. . Тереза Герова", "date": "2019.04.22", "title": "Kathimerini: Няма шанс Турция да получи и F-35, и С-400, твърди американски сенатор"}
{"url": "http://www.focus-news.net/news/2019/04/22/2649646/nad-900-000-kasa-tsigari-sa-zadarzhani-pri-dve-proverki-na-imoti-v-sofiya-i-pernik.html", "text": "939 760 къса нелегални цигари са задържани от митнически служители при две проверки в частни имоти в София и Перник. Това съобщиха от пресцентъра на  Агенция „Митници“ . 7500 кутии нелегални цигари са задържали митнически служители от ГД „Митническо разузнаване и разследване“ в района на столичния кв. „Обеля“. На 9 април 2019 г. митническите служители установили две лица, които товарят в лек автомобил чували, явно съдържащи кашони. При проверка се установило, че в автомобила вече са натоварени три кашона, обвити в чували и съдържащи общо 1500 кутии цигари без бандерол с марката \"KARELIA blue\" и с надписи \"DUTY FREE\". За случая е уведомен разследващ митнически инспектор. При проведени процесуално-следствени действия на адрес, пред който е бил паркиран автомобила, са открити още 6000 кутии цигари, опаковани в 12 кашона. Общото количество на откритите цигари е 150 000 къса. \r\nНа 10 април 2019 г. при друга проверка, митническите служители проверяват частен имот в Перник, при която установяват в помещенията на приземния етаж и гаража на къщата наличие на множество кашони, съдържащи 39 488 кутии (789 760 къса) с цигари без бандерол, с търговска марка „GR“.", "date": "2019.04.22", "title": "Над 900 000 къса цигари са задържани при две проверки на имоти в София и Перник"}
{"url": "http://www.focus-news.net/news/2019/04/22/2649645/zam-kmetat-doncho-barbalov-bezkompromisni-sme-kam-firmite-osashtestvyavashti-remontite.html", "text": "Изключително твърди и непримирими сме към всякакви нарушения. За миналата година фирмите за текущ ремонт са глобени за над 2 млн. лева. Тази година при всяко нарушение също сме безкомпромисни. Това каза заместник-кметът на София Дончо Барбалов, който провери стартирането на ремонтните дейности по обособеното трамвайно трасе на бул. „Константин Величков“ в участъка от бул. „Акад. Иван Ев. Гешов“ до „Сливница“, предаде репортер на  Агенция „Фокус“.  “Ремонтът няма да струва допълнителни средства, в момента се извършва това, което беше определено и отделено като средства през 2018 година. Очакваме около средата на май, в зависимост от атмосферните условия, да приключат с поставянето на фугата”, обясни Барбалов. „Откакто автомобилите са извадени извън споделеното трасе за автобусите и трамваите, графикът на градския транспорт се изпълнява много по-добре. На практика няма закъснения тук, така че има ползва за движението на градския транспорт и всички, които го ползват и, които се надяваме да бъдат все повече. Има известно неудобство за автомобилното движени, но както знаете приоритетът ни е градският транспорт“, коментира още Барбалов.  \r\nВъв връзка със сигналите от уикенда за извършване на текущи ремонти при дъждовни условия, той уточни, че е направена необходимата проверка и е установено, че наистина е работено в района между ул. 108 и 111 в „Обеля“. „Поискали сме от фирмата да обяснят защо са работили там. Така че ще констатираме причината и ако има нарушение, ще накажем съответната фирма“, увери зам.-кметът.", "date": "2019.04.22", "title": "Зам.-кметът Дончо Барбалов: Безкомпромисни сме към фирмите, осъществяващи ремонтите"}
{"url": "http://www.focus-news.net/news/2019/04/22/2649644/d-r-elena-aleksandrova-regionalen-istoricheski-muzey-blagoevgrad-yane-sandanski-e-edin-ot-osnovnite-initsiatori-za-provezhdaneto-na-aferata-mis-stoun.html", "text": "Яне Сандански е един от основните инициатори за провеждането на аферата „Мис Стоун“. Това каза за  Радио „Фокус“ – Пирин  д-р Елена Александрова, историк и уредник в Регионален исторически музей – Благоевград, по повод 104 години от убийството на революционера. Тя обясни, че акцията се организира поради желанието на Сандански и други революционери да осигурят средства за въоръжаване, което е било необходимо за целта на водените борби. „В този си стремеж, Яне предприема една изключително авантюристична постъпка. 1901 година, през месец септември се извършва така наречената афера „Мис Стоун“, която е организирана от него и Христо Чернопеев, а в последствие към нея се включва като ръководител на преговорите Кръстьо Асенов, племенник на Хаджи Димитър, който е бил с изключително добро образование и е владеел отлично френски език, и се е налагало да води на френски преговорите. След приключването на акцията с аферата „Мис Стоун“ при която е отвлечена американската мисионерка Елена Стоун и една от спътничките и Екатерина Цилка, няколко месеца жените остават в четата и след дългите преговори американската страна се съгласява и изпраща на организацията сумата от 14 хиляди и 500 турски лири“, каза още д-р Александрова.  \r\nТя отбеляза, че първоначалният план за откупа е бил 25 хиляди, но тъй като той не е бил одобрен и приет се стига до този компромисен и консенсусен вариант. „Яне Сандански продължава да действа по левия бряг на река Струма с четата си, установява се и се налага като един от основните ръководители на Серски революционен окръг. По време на Илинденско – Преображенското въстание заедно с четите на Върховния македоно-одрински комитет действа в Серско. В началото на септември 1903 година се осъществява конгреса в Серския революционен окръг, на което се взема решението въстанието да продължи и тук, тъй като то вече е избухнало в Битолско и Одринско. Дейците на Серския революционен окръг определят датата за въстание – 14 септември, това е Кръстовден 1903 година. Няколко дни по-късно тук се присъединяват и четите на Върховния комитет, предвождани от капитан Йордан Стоянов и поручик Любомир Стоенчев. В местността „Ливадката“, близо село Пирин капитан Стоянов и Яне Сандански си подават ръка“, добави д-р Александрова. Тя обясни, че между тях дълго време има вражда, поради различия в идеологията и тактиката на водене на борбата, но идеята за въстание ги обединява и сплотява. „Именно в Серския революционен окръг, четите на Върховния комитет и четите на Вътрешната организация действат в синхрон и единство“, коментира д-р Александрова. \r\nЛивия НИНОВА", "date": "2019.04.22", "title": "Д-р Елена Александрова, Регионален исторически музей – Благоевград: Яне Сандански е един от основните инициатори за провеждането на аферата „Мис Стоун“"}
{"url": "http://www.focus-news.net/news/2019/04/22/2649647/burgas-na-17-i-18-may-gradat-shte-bade-domakin-na-dvudneven-festival-predstavyasht-kulturata-na-yuzhna-koreya.html", "text": "На 17 и 18 май Бургас ще бъде домакин на двудневен фестивал, представящ културата на Южна Корея. Това съобщиха от пресцентъра на  Община Бургас . Събитието ще се проведе площада пред Пантеона в Морската градина. В рамките на фестивалните дни жители и гости на града ще имат възможността да опитат вкуса на корейската кухня, да играят корейски традиционни игри, да танцуват К-поп, като са подготвени и още много други изненади. Специални гости ще бъдат прочути корейски готвачи, който ще приготвят специалитети за дегустация. Концертната част ще бъде открита от Ансамбъла „Со Йънг Самулнори“ в изпълнение на корейска фолклорна музика с традиционни ударни инструменти. Националният отбор по таекуондо на България ще демонстрира основните техники на източното бойно изкуство, развило се в Корея. С помощта на танцова формация „Токсик“ К-поп ритмите ще завладеят Приморския парк и ще вдигнат градуса на настроението.  \r\nСъбитията се организират от Посолството на Република Южна Корея и Община Бургас с помощта на Корейска фондация. Входът е свободен! „Дни на Южна Корея“ е първият кулинарно-културен фестивал от поредицата събития, посветени на културата на други държави, които Община Бургас ще организира тази година. Културния си колорит ще покажат още Русия, Португалия, Италия, Армения, Чехия и Китай. Като съпътстващо събитие към „Дни на Южна Корея“, на 26 май в Летния театър, от 18.00 часа, ще се проведе концерт на U-Angel Voice и вокален състав „Фортисимо“. Посетителите ще могат да се насладят на забележителни класически, традиционни и съвременни мелодии, изпълнени от младия, но много талантлив корейски мъжки хор. След като момчетата обират овациите на световната сцена и след тяхното успешно гостуване в България през 2018 г., те отново са тук, за да вдъхновят и бургаската публика. Специален гост на този концерт е вокалният ансамбъл „Фортисимо“ с диригент Милена Добрева.", "date": "2019.04.22", "title": "Бургас: На 17 и 18 май градът ще бъде домакин на двудневен фестивал, представящ културата на Южна Корея"}
{"url": "http://www.focus-news.net/news/2019/04/22/2649643/burgas-rayonna-prokuratura-sredets-vnese-iskane-za-postoyanen-arest-na-mazh-obvinen-za-napadenie-na-zhena-s-bradva.html", "text": "Районна прокуратура – Средец внесе в съда искане за определяне на мярка за неотклонение „Задържане под стража“ спрямо Ангел К., обвинен за това, че на 18 април 2019 г. в гр. Средец на ул. „Захари Стоянов“ чрез нанасяне на удар с брадва, причинил средна телесна повреда на жена от същия град. Това съобщиха от пресцентъра на  Районна прокуратура - Средец . \r\nРайонен съд – Средец е насрочил заседанието си днес.", "date": "2019.04.22", "title": "Бургас: Районна прокуратура – Средец внесе искане за постоянен арест на мъж, обвинен за нападение на жена с брадва"}
{"url": "http://www.focus-news.net/news/2019/04/22/2649648/kardzhali-40-godishen-mazh-e-zadarzhan-v-selo-gluhar-za-shofirane-s-301-promila-alkohol.html", "text": "40-годишен мъж е задържан в село Глухар за шофиране с 3.01 промила алкохол. Това съобщиха от  ОДМВР - Кърджали . Бързо производство е образувано в РУ - Кърджали. Шофьорът се движил с лек автомобил в село Глухар и при полицейска проверка тестът за алкохол на водача е отчел 3.01 промила. Той е задържан за срок 24 часа в полицейското управление в Кърджали, а работата по случая продължават разследващи полицаи.", "date": "2019.04.22", "title": "Кърджали: 40-годишен мъж е задържан в село Глухар за шофиране с 3.01 промила алкохол"}
{"url": "http://www.focus-news.net/news/2019/04/22/2649650/kardzhali-3-godishno-dete-e-nahapano-ot-kuche-v-selo-makedontsi.html", "text": "3-годишно дете e нахапано от домашно куче в село Македонци. Това съобщиха от  ОДМВР - Кърджали  . По данни на полицията инцидентът е регистриран на 19 април, като животното било вързано в двора на къщата на 40-годишна жена, но успяло да се отскубне, нападнало детето и го нахапало по лицето. Пострадалото момченце било транспортирано в Центъра за спешна помощ в Кърджали, а след това в пловдивска болница. Дежурна оперативна група от РУ - Кърджали е извършила оглед на мястото на произшествието. Уведомен е дежурен прокурор в Районна прокуратура, който разпоредил кучето да бъде настанено в приют. Образувано е досъдебно производство по Наказателния кодекс за неупражнен надзор върху домашно животно, в резултат на което то е причинило средна или тежка телесна повреда на човек. Работата продължава под наблюдението на прокурор от Районна прокуратура.", "date": "2019.04.22", "title": "Кърджали: 3-годишно дете e нахапано от куче в село Македонци"}
{"url": "http://www.focus-news.net/news/2019/04/22/2649654/kardzhali-tovaren-avtomobil-se-zapalil-na-parking-v-grada.html", "text": "Товарен автомобил се запалил на паркинг в града. Това съобщиха от  ОДМВР - Кърджали . Автомобилът се е запалил на 20 април около 22.00 часа. Огънят унищожил акумулатор и част от електроинсталацията. Четирима огнеборци от службата в областния град загасили пламъците, причинени от късо съединение.  \r\nОбщо 17 пожарникари са реагирали на 7 сигнала за аварийни ситуации, които са били подадени през почивните дни. Те са се включили в отстраняването на три паднали стълба за улично осветление, билборд и изкоренени дървета в Кърджали, паднали дървета в Джебел, по пътя за село Любино, напукана мазилка от фасада на жилищен блок и счупено стъкло на тераса в областния град.", "date": "2019.04.22", "title": "Кърджали: Товарен автомобил се запалил на паркинг в града"}
{"url": "http://www.focus-news.net/news/2019/04/22/2649653/sport-pszh-pobedi-monako-s-31-i-stana-shampion-na-frantsiya.html", "text": "Пари Сен Жермен победи с 3:1 Монако в мач от 31-вия кръг на френската Лига 1. И трите попадения за домакините отбеляза Килиан Мбапе, съответно в 15-ата, 38-ата, 56-ата минута.  \r\nС тази победа и с нулевото равенство между Лил и Тулуза ПСЖ си осигури титлата в шампионата – осма в историята на клуба.", "date": "2019.04.22", "title": "Спорт: ПСЖ победи Монако с 3:1 и стана шампион на Франция"}
{"url": "http://www.focus-news.net/news/2019/04/22/2649652/dobrich-20-godishen-mazh-poluchi-edna-godina-zatvor-za-pritezhanie-na-narkotitsi.html", "text": "20-годишният Андреан Г. получи наказание една година затвор, които ще изтърпи при общ режим, след като състав на Добричкия окръжен съд одобри споразумението му с Окръжната прокуратура. Това съобщиха от пресцентъра на  Апелативна прокуратура - Варна . С присъдата той е осъден да плати и глоба в размер на 2500 лева. В тежест на осъдения са и направените разноски от близо 900 лева.  \r\nЕфективното наказание е било наложено за това, че на 22 септември 2018 г. без надлежно разрешително дължал с цел разпространение 37.6 грама амфетамини на стойност 1128 лева и 65,74 грама марихуана, която струвала 394,44 лева. Общата стойност на намерената и иззета дрога от 20-годишния наркоразпространител е била оценена на 1522 лева.  \r\nОдобреното от Добричкия окръжен съд споразумение е със сила на присъда и не подлежи на обжалване.", "date": "2019.04.22", "title": "Добрич: 20-годишен мъж получи една година затвор за притежание на наркотици"}
{"url": "http://www.focus-news.net/news/2019/04/22/2649656/sliven-shofyor-s-316-promila-alkohol-se-e-kachil-s-avtomobil-varhu-razdelitelnata-lenta-na-bulevard-p-hitov.html", "text": "Мъртво пиян Шофьор с 3.16 промила алкохол, причинил пътно произшествие, е установен от полицейски служители на 19 април в град Сливен. Това съобщиха от  Областна дирекция на МВР – Сливен . Около 21.00 часа 41-годишният Т. Р. от града, при управление на автомобил с несъобразена скорост по бул. „П. Хитов“ в посока бул. „Ст. Стамболов“, губи управление и се качва върху разделителната лента между пътните платна. Причинява пътно произшествие с материални щети. Няма пострадали. При пристигането си полицейските служители установяват, че водачът е във видимо нетрезво състояние. Пробата за употреба на алкохол е показала 3.16 промила. \r\nМъжът е задържан за 24 часа. По случая е образувано бързо производство", "date": "2019.04.22", "title": "Сливен: Шофьор с 3.16 промила алкохол се е качил с автомобил върху разделителната лента на булевард „П. Хитов“"}
{"url": "http://www.focus-news.net/news/2019/04/22/2649651/dps-registrira-listata-si-za-evrovota-v-tsik.html", "text": "ДПС регистрира листата си за евровота в ЦИК, предаде репортер на  Агенция \"Фокус\" . \r\nНа регистрацията присъстваха председателят на ДПС Мустафа Карадайъ, депутатите от Движението Велислава Кръстева, Йордан Цонев и настоящият евродепутат Илхан Кючюк.   \r\nЛистата се състои от 17 кандидати за евродепутати. \"Фокус\"  публикува пълната листа на ДПС: 1. Мустафа Карадайъ \r\n2. Делян Пеевски \r\n3. Илхан Кючюк \r\n4. Искра Михайлова \r\n5. Атидже Алиева - Вели \r\n6. Севим Мусак \r\n7.Станислав Атанасов \r\n8.Сюлейман Сюлейман \r\n9. Антоанета Асенова \r\n10.Гюлфие Парушева \r\n11. Петър Чобанов \r\n12.Сюзан Мехмедова \r\n13. Синан Пехливанов \r\n14.ТанерКабилов \r\n15.Сунай Якуб \r\n16.Ертен Анисова \r\n17.Цветан Енчев \r\nДеница КИТАНОВА", "date": "2019.04.22", "title": "ДПС регистрира листата си за евровота в ЦИК"}
{"url": "http://www.focus-news.net/news/2019/04/22/2649655/blagoevgrad-vazstanoveno-e-dvizhenieto-pri-km-161-na-avtomagistrala-struma-v-posoka-sofiya.html", "text": "Възстановено е движението при км 161 на автомагистрала ,,Струма'' в посока София. Това съобщиха от пресцентъра на  Агенция „Пътна инфраструктура“ . Трафикът в участъка временно се осъществяваше в една лента поради пътнотранспортно произшествие.", "date": "2019.04.22", "title": "Благоевград: Възстановено е движението при км 161 на автомагистрала ,,Струма'' в посока София"}
{"url": "http://www.focus-news.net/news/2019/04/22/2649649/dots-pavel-pavlov-bogoslov-prez-strastnata-sedmitsa-ima-spetsialni-bogosluzhebni-posledovaniya-harakterno-samo-za-tezi-dni.html", "text": "Тази седмица е много особена и разнообразна и от гледна точка на това, че има специални богослужебни последования, характерно само за тези дни. Това каза в интервю за  Агенция „Фокус“  богословът доц. Павел Павлов. „В богослужението през седмицата ние предвкусваме самия голям празник на Възкресението. Това богослужение започва веднага от неделя вечер, след тази празнична неделя на Вход Господен в Йерусалим, който е един особено празничен ден. В България се нарича още Цветница или Връбница. Това е неделята преди Възкресение, когато Христос е посрещнат в Йерусалим като цар с много радост, приветствия, палмови клонки, деца, които го посрещат и хора, които постилат дрехите си, за да може да мине той“, допълни той. „Веднага след това особено тържествено посрещане започват и изпитанията. Богослужението още в неделя вечер има един особен характер. Изпълнява се „Последованието на Жениха“ в първите три дни – в неделя вечер, понеделник вечер и вторник вечер. Това са трите дни, предхождащи Страстите Христови, които започват със залавянето на Христос в Гетсиманската градина в сряда и след това съдът и разпъването на кръста в четвъртък. Можем да кажем, че същинският великденски пост свършва на Лазарова събота“, обясни богословът. Павлов каза, че през Страстната седмица богослужението има един по-тържествен и специален характер с повече специални и красиви последования. „Опелото на Господа например, което се извършва само във Велики петък или последованието на дванадесетте евангелия във Велики четвъртък, което също се извършва веднъж в годината. В четвъртък сутринта Литургията и елеосвещението, което следва възпоменават Тайната вечеря. Като завършек на всичко това е, разбира се, среднощната служба в събота вечерта и в началото на неделния ден, когато настъпва Възкресение Христово. Дори и в дните, в които ние възпоменаваме страданията на нашия Господ, в четвъртък и петък, когато са особено усилни дни от гледна точка на събитията, които се случват и богослуженията отразяват тези събития, пак имаме една нотка на очакване на радостта от голямото събитие на Възкресението“, каза още богословът. \r\nТеодора ПАТРОНОВА Пълния текст на интервюто четете в „Мнение”", "date": "2019.04.22", "title": "Доц. Павел Павлов, богослов: През Страстната седмица има специални богослужебни последования, характерно само за тези дни"}
{"url": "http://www.focus-news.net/news/2019/04/22/2649659/18-obshtinski-savetnitsi-i-obshtestvenitsi-v-kazanlak-shte-depozirat-zayavleniya-za-chlenstvo-v-nch-iskra.html", "text": "18 общински съветници и общественици в Казанлък заявиха по време на днешното заседание на Общинския съвет своето желание да бъдат приети за членове на Общото събрание на Народно читалище „Искра“, за което те ще депозират своите молби в деловодството на културния институт, предаде кореспондент на  Радио „Фокус“ . Това желание бе заявено от името на всички от председателя на Комисията по култура Мария Цонева. В мотивите за това решение тя посочи, че на общинските съветници и в частност на членовете на Комисията по култура в ОбС на Казанлък читалищното настоятелство не е дало отговор на основни въпроси. Сред тях са как са били управлявани имотите на улица „Дондуков” 14 и отдадените под наем обекти – бар и кафене – общо 7 имота в центъра на Казанлък, собственост на НЧ „Искра” и как са използвани приходите от тях. Отговори не са последвали и при проведената среща с Настоятелството, вместо това е отправена покана към съветниците, да присъстват на негово заседание, за което не са били уведомени. „За да сме адекватни и по-близо до проблемите на читалище „Искра“ и случващото се в него, депозираме 18 броя заявления за членство. Това наше желание е продиктувано и от множество запитвания и въпроси поставени от граждани, как се стопанисва и какво се случва в най-старото читалище в община Казанлък. Целта ни е да върнем читалище „Искра“ на казанлъчани“, заяви Мария Цонева. \r\nОбщинският съветник от БСП Теодора Иванова, която е и заместник-председател на НЧ „Искра“, изрази становище, че читалището винаги е било на казанлъчани. Тя посочи, че по всяко време, който от общинските съветници има желание, може да се запознае с документацията и проблемите на културния институт. \r\nСлавяна ГАЙДАРОВА", "date": "2019.04.22", "title": "18 общински съветници и общественици в Казанлък ще депозират заявления за членство в НЧ „Искра“"}
{"url": "http://www.focus-news.net/news/2019/04/22/2649657/sofiya-vazstanoveno-e-dvizhenieto-po-pat-ii-81-sofiya-montana-prez-prohoda-petrohan-v-rayona-na-s-gintsi.html", "text": "Възстановено е движението по път II-81 София - Монтана през прохода Петрохан в района на с. Гинци. Това съобщиха от пресцентъра на  Агенция „Пътна инфраструктура“ .", "date": "2019.04.22", "title": "София: Възстановено е движението по път II-81 София - Монтана през прохода Петрохан в района на с. Гинци"}
{"url": "http://www.focus-news.net/news/2019/04/22/2649660/smolyan-mototsikletist-e-postradal-pri-katastrofa-s-lek-avtomobil-v-selo-podvis.html", "text": "Мотоциклетист е с фрактура на ключица след катастрофа в село Подвис. Това съобщиха от пресцентъра на  ОДМВР – Смолян . На 21 април 2019 г., около 11.45 ч. в село Подвис, община Смолян, на път II-86, км 111+200 (Пловдив-Смолян-Рудозем), лек автомобил „Мерцедес“ със смолянска регистрация, собственост на 42-годишен мъж от селото и управляван от неправоспособния А. Б. на 20 години, син на собственика, при излизане от паркинг отнема предимството на движещия се по пътя с предимство мотоциклет „Хонда“ със смолянска регистрация, собственост и управляван от неправоспособния Д. Д., на 21 години от село Ерма река, община Златоград. При произшествието е пострадал мотоциклетистът, който е с фрактура на дясна ключица. Настанен е за лечение в МБАЛ „Д-р Братан Шукеров“ в Смолян, без опасност за живота. Произшествието е посетено от дежурна оперативна група. Извършен е оглед и е образувано досъдебно производство.", "date": "2019.04.22", "title": "Смолян: Мотоциклетист е пострадал при катастрофа с лек автомобил в село Подвис"}
{"url": "http://www.focus-news.net/news/2019/04/22/2649661/mustafa-karadaya-dps-listata-ni-za-evrovota-garantira-priemstvenost-i-pobeda.html", "text": "Листата ни за евровота гарантира приемственост и победа. Това каза председателят на ДПС Мустафа Карадайъ пред журналисти след като ДПС регистрира листата си за евровота в ЦИК, предаде репортер на  Агенция \"Фокус\".  \r\n\"Ние залагаме на младите, нашата листа е силна. Тя генерира енергия. Знание и опит вървят заедно. Нашата листа включва млади, знаещи, можещи, смели, решителни, отговорни, свободни и активни младежи. Нашата листа гарантира приемственост. Нашата листа гарантира победа\", каза Карадайъ.  \r\nДеница КИТАНОВА", "date": "2019.04.22", "title": "Мустафа Карадайъ, ДПС: Листата ни за евровота гарантира приемственост и победа"}
{"url": "http://www.focus-news.net/news/2019/04/22/2649663/pleven-zadarzhana-e-50-godishna-zhena-ot-selo-oresh-uchastvala-v-shema-za-telefonni-izmami.html", "text": "Задържана е 50-годишна жена от село Ореш, участвала в схема за телефонни измами. Това съобщиха от   ОДМВР - Плевен . Полицейските действия под ръководството на прокурор от РП – Плевен са започнали непосредствено след постъпил сигнал за телефонна измама в град Плевен. На 14 февруари в Първо РУ е заявено от 69-годишна жена, че е въведена в заблуждение. След многократни разговори по домашния си телефон с мъж, представил се за служител на МВР, тя била измамена, че съдейства на полицията за задържане на телефонни измамници. Следвайки указанията, потърпевшата е предала на непозната сумата от 3 150  лв. по случая е образувано досъдебно производство. В хода на проведените оперативно-издирвателни мероприятия е установена и задържана 50-годишна от село Ореш, област Велико Търново, посетила адреса и е взела парите. Задържана е за 24 часа по Закона за МВР. Жената е привлечена в качеството на обвиняема за извършеното престъпление. Разпитана е пред съдия в Районен съд – Плевен и признава вината си. Дава обяснения по случая, желае да сключи споразумение с РП - Плевен като е възстановила част от взетата от нея сума.", "date": "2019.04.22", "title": "Плевен: Задържана е 50-годишна жена от село Ореш, участвала в схема за телефонни измами"}
{"url": "http://www.focus-news.net/news/2019/04/22/2649664/burgas-regionalno-sastezanie-na-uchebnite-kompanii-na-dzhuniar-achiyvmant-se-provezhda-v-grada.html", "text": "Общината, Индустриален и логистичен парк – Бургас, съвместно с „Джуниър Ачийвмънт България“, организират регионално състезание по програма „Учебна компания“ в Експозиционен център „Флора“. Това съобщиха от пресцентъра на  Община Бургас . То е част от националната квалификация за Националното състезание „Най-добра учебна компания 2019“. В инициативата участват близо 30 ученически стартъпа от Централна и Южна България. Целта на бургаското събитие е да даде възможност на учебните компании в конкурентна среда да демонстрират своите умения по продажби и маркетинг, като същевременно съумеят добре да защитят идеята си пред жури. От всяко регионално състезание ще бъдат избрани до 10 ученически компании, които получават право на участие в Националното състезание „Най-добра учебна компания на България“. Участващите екипи представят своите продукти и услуги на щанд в частта търговско изложение, на сцена правят и представяне пред жури във формат на презентация пред инвеститори. Участниците развиват продукти и услуги в сферите на компютърните и интернет технологии, мобилни приложения, туризъм, хранително-вкусова индустрия, облекло, дизайн и др. Инициативата е резултат от споразумението за сътрудничество между Община Бургас и Джуниър Ачийвмънт България за дългосрочно и ефективно сътрудничество в процеса на обучение на младежите по предприемачество, изграждане на модел за публично-частно партньорство и създаване на възможности за осъществяване на съвместни инициативи и проекти.", "date": "2019.04.22", "title": "Бургас: Регионално състезание на учебните компании на „Джуниър Ачийвмънт“ се провежда в града"}
{"url": "http://www.focus-news.net/news/2019/04/22/2649666/plovdiv-izlozhbata-140-godini-ot-uchreditelnoto-sabranie-i-priemaneto-na-tarnovskata-konstitutsiya-gostuva-v-grada.html", "text": "Изложбата „140 години от Учредителното събрание и приемането на Търновската конституция“ гостува в Пловдив, съобщиха за  Радио „Фокус“-Пловдив  от пресцентъра на Областната администрация.  Откриването ще се проведе от 18.00 часа във фоайето на втория етаж на Дом на културата „Борис Христов“ . Домакин на събитието е областният управител Здравко Димитров. Експозицията е подготвена по инициатива на Народното събрание със съдействието на Държавна агенция „Архиви“ и се представя през цялата година в областните градове в страната. В нея са представени исторически и биографични данни за народните представители от състава на Учредителното събрание, портрети и документи за тяхната дейност. Показани са моменти от работата върху Търновската конституция, както и развитието на конституционния процес на фона на историческите събития, които го следват.", "date": "2019.04.22", "title": "Пловдив: Изложбата „140 години от Учредителното събрание и приемането на Търновската конституция“ гостува в града"}
{"url": "http://www.focus-news.net/news/2019/04/22/2649668/stara-zagora-nad-120-signala-sa-registrirani-na-goreshtiya-telefon-na-obshtinata-za-perioda-19-21-april.html", "text": "На безплатния „горещи“ телефон на Община Стара Загора - 0800 157 37, от 19 до 21 април, са отчетени над 120 сигнала. Това съобщиха от пресцентъра на  Общината . Граждани са информирали за около 30 неправилно паркирани МПС в града.  \r\nДокладна записка и снимков материал са съставени след сигнали за нерегламентирани сметища извън града. За струпване на едри битови отпадъци е съобщено в района на крайпътно дере в село Лозен, както и по пътя между Стара Загора и село Еленино. По сигнал за замърсяване на зелени площи от гумаджийница в кв. „Казански“ също текат проверки.  \r\nЗа агресивно бездомно куче е сигнализирано в кв. „Железник“. Информацията е подадена към Общинския приют за безстопанствени животни. От силен лай на домашен любимец, живеещ в къща на ул. „Георги Пенев“, е постъпило оплакване.  За свободно тичащ кон по ул. „Иван Вазов“ и в района на парк „Зеления клин“ са подадени няколко сигнала през почивните дни. След извършени проверки в околността, животното е било открито и прибрано.  \r\nОтново има оплаквания от силна музика от жилищни сгради и заведения в града през почивните и празнични дни.  \r\nСлед получени обаждания на „горещия“ телефон е извършен ремонт на улично осветление. Премахнати са изсъхнали клони на дървета.  \r\nОбщина Стара Загора е отреагирала на сигналите, за които има правомощия, а останалите са насочени към компетентните органи. На гражданите е върната обратна информация.", "date": "2019.04.22", "title": "Стара Загора: Над 120 сигнала са регистрирани на „горещия“ телефон на Общината за периода 19 - 21 април"}
{"url": "http://www.focus-news.net/news/2019/04/22/2649669/elena-yoncheva-bsp-dnes-shte-predostavim-originalniya-zapis-po-alo-banov-sam-na-spetsializiranata-prokuratura.html", "text": "Днес ще предоставим оригиналния запис по \"Ало, Банов съм\" на Специализираната прокуратура. Това каза водачът на листата на \"БСП за България\" Елена Йончева по време на пресконференция, предаде репортер на  Агенция \"Фокус\".   Според нея на ход е Специализираната прокуратура и въпросът е дали ще бъдат прикрити отново тези, които са на власт.  \r\nТя припомни случилото се с аферата \"Ало, Ваньо\". \"Знаете, министър-председателят поиска да бъде спряна проверка на Митниците. Същата съдба готвят на аферата \"Ало, Банов съм\". Надявам се да не им позволим това да се случи\", допълни Йончева.  \r\nВъв връзка със свидетеля по \"Ало, Банов съм\", Йончева коментира: \"Дали той ще свидетелства е негова решение, факт е, че се страхува да го направи. България няма създадени условия, които да гарантират безопасността на хора, които свидетелстват за корупционни практики. Аз няма да издам своя източник и това ми позволява както етичния кодекс на българските медии, подписан на 24 март 2015 г., така и предварителното споразумение на ЕК от 12 март тази година. Става дума за предварителна директива за защита на източника на информация. Все още не е влязла в сила и това може би ще гарантира здравето и живота на източника\". \r\nДеница КИТАНОВА", "date": "2019.04.22", "title": "Елена Йончева, БСП: Днес ще предоставим оригиналния запис по \"Ало, Банов съм\" на Специализираната прокуратура"}
{"url": "http://www.focus-news.net/news/2019/04/22/2649672/pleven-74-godishna-zhena-e-postradala-pri-katastrofa-v-grada-nyama-opasnost-za-zhivota-.html", "text": "74-годишна жена е пострадала при пътнотранспортно произшествие в града, няма опасност за живота ѝ. Това съобщиха от  ОДМВР - Плевен . Инцидентът е регистриран в неделя на улица „Хаджи Димитър\". Мястото е посетено от екип на сектор „Пътна полиция\". Установено е, че 32-годишен водач от град Кюстендил при движение на заден ход, излизайки от реда на паркиралите автомобили, блъска със задната част на автомобила пресичащата пътното платно пешеходка - 74-годишна жена от Плевен. Пострадалата е транспортирана до ЦСМП при УМБАЛ - Плевен. Прегледът е установил фрактура на дясна тазобедрена става. Настанена е за лечение в клиника по ортопедия при УМБАЛ - Плевен. Водачът и пешеходката са изпробвани за употреба на алкохол, двете проби са отрицателни. Уведомен е дежурен прокурор при РП – Плевен. Образувано е досъдебно производство. Продължава работа разследващ полицай.", "date": "2019.04.22", "title": "Плевен: 74-годишна жена е пострадала при катастрофа в града, няма опасност за живота ѝ"}
{"url": "http://www.focus-news.net/news/2019/04/22/2649670/kmetat-na-sofiya-yordanka-fandakova-uspyahme-da-vazstanovim-napalno-i-da-varnem-blyasaka-na-byust-pametnika-na-velikiya-kompozitor-pancho-vladigerov.html", "text": "Благодарение на Инициативния комитет и всички други институции, отбелязваме 120-годишнината от рождението на Панчо Владигеров, успяхме да възстановим напълно и да върнем блясъка на бюст-паметника на великия композитор. Това каза кметът на София Йорданка Фандъкова по време на официалното откриване на възстановения бюст-паметник на Панчо Владигеров, предаде репортер на  Агенция „Фокус“ . „Когато са изграждали „Борисовата градина“ са били изключително далновидни и са изградили тази „Алея на бележитите българи“, която за съжаление, в първите бурни години на прехода, беше оставена да се разрушава. Знаем, колко много бюстове бяха откраднати. Те бяха обречени на забвение, за това още когато станах заместник-кмет по култура на София, създадох една инициатива за възстановяване постепенно на всички паметници на културата в столицата и най-вече, като първа задача паметниците и „Алеята на бележитите българи“, заяви Йорданка Фандъкова. Тя подчерта, че това е изисквало много усилия и много партньорства. „Хубаво е, че в тези усилия, аз получих подкрепата на много институции, граждански организации и инициативни комитети“, посочи кметът на София. \r\nПо думите й заедно с възстановяването на „Борисовата градина“ има и нови алеи и поддържани пространства. „Тук, наистина, много софиянци и гости на столицата минават. Това е важно, защото чрез запазването и предаването на паметта, ние изграждаме и запазваме духовните основи на града ни и на нацията. Особено за младите хора, няма как да не трепне пламъчето на патриотизма и вдъхновението, когато видят тези паметници“, добави още тя. \r\nИрина ИВАНОВА", "date": "2019.04.22", "title": "Кметът на София Йорданка Фандъкова: Успяхме да възстановим напълно и да върнем блясъка на бюст-паметника на великия композитор Панчо Владигеров"}
{"url": "http://www.focus-news.net/news/2019/04/22/2649662/afp-es-pozdravi-zelenski-za-pobedata-mu-v-prezidentskite-izbori-v-ukrayna.html", "text": "Европейският съюз поздрави Владимир Зеленски за убедителната му победа на президентските избори в Украйна, като подчерта, че гласуването е доказателство за ангажираността на страната към демократичните ценности, предава  AFP . \r\n„Позволете ни да изразим признателността си за силната привързаност към демокрацията и върховенството на закона, която народът на Украйна демонстрира по време на изборния процес\", подчертават председателят на Съвета на ЕС Доналд Туск и председателят на Европейската комисия Жан-Клод Юнкер в съвместно писмо до Зеленски. Тереза Герова", "date": "2019.04.22", "title": "AFP: ЕС поздрави Зеленски за победата му в президентските избори в Украйна"}
{"url": "http://www.focus-news.net/news/2019/04/22/2649674/obshtina-burgas-shte-bade-izvarsheno-tretirane-na-posevi-s-rapitsa-mezhdu-24-i-26-april.html", "text": "Между 24 и 26 април от 20.00 до 05.00 часа ще бъде извършено третиране на посеви, засети с рапица. Това съобщиха от пресцентъра на  Община Бургас . Целта на третирането е да се вземат навременни мерки в борбата с рапичен цветояд и гъбни болести по растенията. Подлежащите на третиране площи се намират в землището на бургаския квартал Долно Езерово, непосредствено до дружество „Лукойл Нефтохим“. Използваните препарати ще бъдат „Пропулс“ и „Биская“. Третирането ще се извърши с наземна техника от „Напредък Севан“, като приготвянето на разтворите и зареждането ще се извърши на работна площадка, намираща се в стопанския двор на фирмата. Според Наредбата за опазване на пчелите от отравяне и начините за провеждане на растителнозащитни, дезинфекционни и дезинсекционни дейности, собствениците на пчелини са длъжни да предприемат мерки по опазването им. По тяхна преценка мястото на пчелина може да бъде обозначено с бял флаг.", "date": "2019.04.22", "title": "Община Бургас: Ще бъде извършено третиране на посеви с рапица между 24 и 26 април"}
{"url": "http://www.focus-news.net/news/2019/04/22/2649665/makfaks-makedoniya-predsrochnite-mestni-izbori-v-makedoniya-debar-ima-nov-kmet-v-ohrid-i-novo-selo-shte-se-provede-balotazh.html", "text": "Кандидатът на „Демократичен съюз за интеграция“ (ДСИ) Хекуран Дука спечели предсрочните местни избори в Дебър, които се проведоха паралелно с гласуването за новия президент на Северна Македония, предава информационната агенция „Макфакс“ . \r\nДука спечели подкрепата на 50,9% от избирателите в Дебър, докато неговият опонент за поста от „Алианс за албанците“ Арбен Аголи събра 46,77% от гласовете.  \r\nИзбори за нов кмет се проведоха също в Охрид и Ново село, но нито един от кандидатите не получи необходимата подкрепа от 50% от гласовете. Балотажът ще се проведе на 5 май, когато гражданите на югозападната ни съседка ще гласуват на втория тур на президентските избори.  \r\nЗа кметския пост в Охрид се борят Константин Гоергиевски (СДСМ) и Митре Милошевски (ВМРО-ДПМНЕ). В гласуването в неделя те събраха съответно 13 037 и 10 614 гласа. \r\nВо Ново Село кандидатът на ВМРО-ДПМНЕ Николчо Стоилков води с 2 753 гласа пред Никола Ангелов от СДСМ, който събра 2 693 гласа.  Тереза Герова", "date": "2019.04.22", "title": "„Макфакс“ (Македония): Предсрочните местни избори в Македония: Дебър има нов кмет, в Охрид и Ново село ще се проведе балотаж"}
{"url": "http://www.focus-news.net/news/2019/04/22/2649676/kmetat-na-sofiya-yordanka-fandakova-kogato-imame-dobra-kauza-mozhem-da-se-obedinim.html", "text": "Когато имаме добра кауза, ние можем да се обединим. За мен е показателно, че една добра кауза може да обедини всички и тя трябва да го направи. Това каза кметът на София Йорданка Фандъкова по време на официалното откриване на възстановения бюст-паметник на Панчо Владигеров, предаде репортер на  Агенция „Фокус“ . „В резултат е възстановяването на този знаков паметник на Панчо Владигеров и то точно по конкретния повод - достойното отбелязване на годишнината“, заяви кметът на София. Фандъкова отбеляза, че се гордее, че в качеството си на заместник-кмет по култура е отворила много от вратите на Столична община. „Поканих и получих подкрепата на всички, които се занимават с култура и изкуство. Те получиха и своите финансови инструменти, с програмата на Столична община. Дадоха много идеи и участвахме заедно, като продължаваме и да го правим в каузи“, каза кметът на София. \r\nПо думите й това е дало възможността, само за няколко години, културните пространства и животът в София да се развият толкова сериозно и да се увеличат. \r\nСпоред проф. д-р Панчо Владигеров-младши, внук на композитора, значението на новите скулптори е важно най-вече за новото поколение. По думите му те трябва да не се забравят и да се виждат. „Всяко нещо, което става, си има своята значимост и своята тежест“, заяви внукът на композитора Панчо Владигеров. „Когато беше 110-годишнината от раждането на Панчо Владигеров и говорехме за концерти и културни мероприятия, имаше едно огромно развитие. В момента се случват 3 или 4 пъти повече мероприятия в цялата страна. Много съм щастлив и развълнуван от всички тези хубави неща, които се случват“, посочи още той. \r\nИрина ИВАНОВА", "date": "2019.04.22", "title": "Кметът на София Йорданка Фандъкова: Когато имаме добра кауза, можем да се обединим"}
{"url": "http://www.focus-news.net/news/2019/04/22/2649671/prezidentat-rumen-radev-zaplahata-za-demokratsiyata-u-nas-ne-idva-ot-balgarskata-armiya-a-ot-polititsi-i-institutsii-zaradi-koito-moral-i-zakon-vse-poveche-se-razdalechavat.html", "text": "Ако има заплаха за обществения ред и демокрацията в страната, тя не идва от Българската армия, а от онези политици и институции, които правят така, че морал и закон все повече да се раздалечават. Това заяви пред журналисти държавният глава Румен Радев, помолен да коментира изказване на министър-председателя, че в България има опасност от „военен преврат“, съобщиха от  прессекретариата на държавния глава .  \r\nСпоред президента „това е един нелеп и абсолютно излишен дебат“. Честта, достойнството и конституционният ред са присъщи на Българската армия, но, за съжаление, не и на българската политика, заяви Румен Радев. Той призова в навечерието на светлите празници да бъдем „по-обединени и по-смирени“. „Смирението също означава човек да не надхвърля оградата на собственото си понятийно пространство, защото много лесно може да настъпи мини\", подчерта Радев пред журналисти в община Тунджа. Президентът е там по повод празника на общината.", "date": "2019.04.22", "title": "Президентът Румен Радев: Заплахата за демокрацията у нас не идва от Българската армия, а от политици и институции, заради които морал и закон все повече се раздалечават"}
{"url": "http://www.focus-news.net/news/2019/04/22/2649658/posolstvoto-ni-v-indiya-ustanovi-kontakt-s-oshte-shestima-balgarski-grazhdani-v-shri-lanka.html", "text": "По последна информация от посолството ни в Делхи е установен контакт с още шестима български граждани, намиращи се на почивка в Шри Ланка, за които по-рано сигнализираха техни близки. Това съобщиха от пресцентъра на  Министерството на външните работи . \r\nШестима българи се намират в град Тамбуа. Единият от тях е потвърдил пред близките си, че всичките са добре. Посъветвани са да не предприемат пътувания и да изчакат нормализирането на ситуацията в страната. Предадени са им и телефоните за връзка с посолството в Индия, което е готово да им окаже съдействие при необходимост.   \r\nТака мисията ни в Индия вече е във връзка 18 български граждани в Шри Ланка. Всички те са невредими след атентатите от 21 април.    \r\nШестима българи се намират в един от пострадалите хотели при атентатите в Коломбо, но не са били засегнати. Други шестима български граждани са в различни градове, извън Коломбо, и са посъветвани да изчакат пълното успокояване на ситуацията преди да пътуват.    \r\nБългарското посолство в Делхи е в постоянен контакт по линия на местното консулско сътрудничество с посолствата на страните от ЕС в индийската столица, където се подава актуална информация от Коломбо. Посолството ни е в постоянен контакт и с хотели, и с болниците в Коломбо, където са настанени пострадали при атентатите.    \r\nБългарските граждани са съветвани да поддържат връзка с посолството в Делхи, с близките си и да изчакат ситуацията в Шри Ланка да се нормализира. Тя постепенно се успокоява.   \r\nПрепоръчително е българските граждани в Шри Ланка да избягват места, в които се провеждат религиозни прояви или в близост до религиозни храмове, а също и да проявяват предпазливост, ако са в близост до големи събирания на хора, протести или демонстрации.    \r\nСред идентифицираните до момента чуждестранни граждани, жертви на бомбените експлозии в Шри Ланка, няма български граждани. Няма данни и за ранени български граждани. По последна информация от посолството ни в Индия 293 са загиналите, 502 души са пострадали при атентатите.    \r\nПри необходимост или при извънредна ситуация българските граждани могат да се свържат с посолството на Република България в Делхи на тел.: + 91 11 26115549; +91 11 26115550 , тел. в извън работно време: + 91 9910999498.  \r\nСигнали и молби за съдействие се приемат денонощно и на телефонните линии на Дирекция \"Ситуационен център\": +359 2 948 24 04; +359 2 971 38 56 или имейл: crisis@mfa.bg.", "date": "2019.04.22", "title": "Посолството ни в Индия установи контакт с още шестима български граждани в Шри Ланка"}
{"url": "http://www.focus-news.net/news/2019/04/22/2649678/pp-ataka-shte-registrira-na-23-april-v-tsik-listata-si-s-kandidati-za-evrodeputati-za-predstoyashtite-izbori.html", "text": "На 23 април в 11.00 часа партия ПП „Атака“ ще регистрира в ЦИК листата си с кандидати за евродепутати за предстоящите избори. Това съобщиха от пресцентъра на  партията .", "date": "2019.04.22", "title": "ПП „Атака“ ще регистрира на 23 април в ЦИК листата си с кандидати за евродепутати за предстоящите избори"}
{"url": "http://www.focus-news.net/news/2019/04/22/2649677/dobrich-ofitsialno-beshe-otkrit-rehabilitiraniyat-14-kilometrov-uchastak-ot-pat-ii-29-dobrich-kardam.html", "text": "Официално беше открит рехабилитираният 14-километров участък от път II-29 Добрич - Кардам, предаде кореспондент на  Радио „Фокус” – Варна . Проектът е финансиран от Оперативна програма „Региони в растеж“ 2014 - 2020 г. чрез Европейския фонд за регионално развитие и националния бюджет. Основно ремонтираната отсечката е между разклона за с. Стефаново, кръговото кръстовище на околовръстния път на Добрич (източната дъга на града) и пътя за село Паскалево. Ремонтът включва шест големи мостови съоръжения. Второкласният път е най-кратката връзка между Румъния с курортите по българското Черноморие и свързва Добрич и Варна.  \r\nСтроително-монтажните работи на участъка Добрич - Кардам, включен в лот 5 от ОПРР, са изпълнени със стойност на договора 13 813 919.64 лв. с ДДС. Договорът за строителния надзор е за 382 200 лв. с ДДС. Авторският надзор е с договор на стойност 5 621.94 лв. с ДДС.  \r\nПрез миналата година е приключен още един лот, финансиран по ОПРР на стойност 8.5 млн. лв. Така чрез двата завършени лота през миналата и тази година е направена инвестиция на стойност 23 млн. лв. и са изцяло рехабилитирани 30 км.  \r\nНа церемонията присъстваха директорът на Дирекция „Изпълнение на проекти по ОПРР 2014 - 2020 и по програмите за териториално сътрудничество на ЕС“ в Агенция „Пътна инфраструктура“ Николина Чапанова, зам. областните управители Красимир Николов и Желязко Желязков и кметът на Добрич Йордан Йорданов.  \r\n„Посредством тези дейности, които се осъществиха с рехабилитацията, значително ще се подобри както пътната артерия, така и комфортът при пътуване. Ще се намали доста времето за пътуване и ще имаме по-комфортен път към северните курорти“, каза Николина Чапанова. Тя пожела на всички лек път в дните около светлите християнски празници и апелира да се шофира разумно, за да пристигнат всички при своите близки и обични хора.   \r\nЖулиета НИКОЛОВА", "date": "2019.04.22", "title": "Добрич: Официално беше открит рехабилитираният 14-километров участък от път II-29 Добрич – Кардам"}
{"url": "http://www.focus-news.net/news/2019/04/22/2649680/burgas-initsiativata-bulevart-otbelyazva-denya-na-zemyata-s-poreditsa-ot-sabitiya.html", "text": "Цветни пътеки за разделно събиране, арт работилница „Ламаленна“, детски базар на училище „Френе“, музика, инсталация от бирени капачки с послание, футболни игри за най-малките – това са само част от инициативите, с които бургаската инициатива „БулевАРТ“ ще отбележи Деня на Земята. Това съобщиха от пресцентъра на  Община Бургас . Темата „Не ограничавай въображението – ограничи боклука“ е избрана от членовете на „БулевАРТ“, за да насочи вниманието към цялостна промяна на отношението ни към използването на пластмасите. Усилията на участниците в проекта са насочени към премахване на пластмасата за еднократна употреба в градска среда. Инициативите за отбелязване на Световния ден на Земята започват сутринта, когато на ул. „Богориди“, близо до Часовника, ще бъде поставена пътека в цветовете на разделното събиране с три контейнера. Програмата ще продължи на същото място с други мероприятия. От 15.00 часа възпитаниците на училище „Френе“ организират тематичен базар. Те ще изработват и продават благотворително вещи, произведени от непотребни материали. Част от събраните средства ще бъдат дарени на Български червен кръст. От 16.00 часа творчески настроените родители ще могат да се включат заедно с децата си в работилница на арт къща „Ламалена“, където сами да изработят красива вещ от непотребни материали. От 17.00 часа най-малките футболисти от „зелената“ академия на „Нефтохимик“ ще проведат открит урок по разделно сметосъбиране за всички минувачи чрез игри и упражнения, с които да демонстрират добри екологични примери. От 18.00 часа в бар „Кардамон“ с четка в ръка ще може да си спомним за красотата на природата. През цялото време от сцената на „БулевАРТ“ до Часовника ще звучат музикални изпълнения.  \r\nНадсловът на тазгодишната инициатива е свързан с опазването на планетата и използването на непотребни материали за творчество. Затова през деня ще бъдат изработвани арт  инсталации. За една от тях ще се събират и използват бирените капачки в „Папа Beer“. „БулевАРТ“ дава добрия пример, като участва в една от най-масовите световни инициативи и се надява да привлече последователи.", "date": "2019.04.22", "title": "Бургас: Инициативата „БулевАРТ“ отбелязва Деня на Земята с поредица от събития"}
{"url": "http://www.focus-news.net/news/2019/04/22/2649673/sport-shte-stane-yasen-sapernikat-na-grigor-dimitrov-v-barselona.html", "text": "Днес ще стане ясен съперникът на Григор Димитров във втория кръг на турнира на червени кортове в Барселона. Най-добрият български тенисист започва участието си директно от втори кръг на надпреварата, където ще играе срещу победителя от срещата между Фелисиано Лопес и Фернандо Вердаско. Мачът между двамата е трети в програмата на централния корт и ще започне не по-рано от 13:30 часа.", "date": "2019.04.22", "title": "Спорт: Ще стане ясен съперникът на Григор Димитров в Барселона"}
{"url": "http://www.focus-news.net/news/2019/04/22/2649675/elena-yoncheva-bsp-spetsializiranata-prokuratura-nyama-da-mozhe-da-se-izmakne-ot-razsledvane-na-alo-banov-sam-tozi-pat.html", "text": "Специализираната прокуратура няма да може да се измъкне от разследване на \"Ало, Банов съм\" този път. Това каза водачът на листата на \"БСП за България\" Елена Йончева по време на пресконференция, предаде репортер на  Агенция \"Фокус\".   \"Специализираната  прокуратура, както знаете отказа да образува досъдебно производство по наш сигнал срещу министъра на културата Боил Банов по аферата \"Ало, Банов съм\". Констатациите, направени от прокуратурата противоречат на доказателствата, които ние сме предоставили в Специализираната прокуратура. Първото доказателство - аудиозаписът. Според Специализираната прокуратура: \"липсата на първоначално направения запис се явява непреодолима пречка пред експертите да установят налице ли е въздействие, има ли извършени манипулации и обработка\". Поради тази причина ние предоставяме на Специализираната прокуратура оригиналния запис, направен от служител на Министерство на културата\", заяви Йончева. Тя посочи, че има и скрийншотове на телефона. \"Проверих го записа, той е направен на 21 март 2016 г. и неговата продължителност и съдържание отговарят напълно на електронния запис копие, който предоставихме\", допълни още Йончева. Тя посочи, че БСП предоставя и документи от МРРБ, които доказват, че това, което е изисквал Боил Банов, а именно да бъдат издадени документи с невярно съдържание, се е случило.  \r\nДеница КИТАНОВА", "date": "2019.04.22", "title": "Елена Йончева, БСП: Специализираната прокуратура няма да може да се измъкне от разследване на \"Ало, Банов съм\" този път"}
{"url": "http://www.focus-news.net/news/2019/04/22/2649681/vanya-yordanova-etnolog-prez-strastnata-sedmitsa-stopankata-tryabva-da-pochisti-osnovno-doma-si-za-velikden.html", "text": "Великден е един от най-големите и светли християнски празници, отбелязван в цялата българска етническа територия. Това каза за  Радио „Фокус“ – Смолян  Ваня Йорданова – етнолог в Регионален исторически музей „Стою Шишков“ – Смолян. По думите й основните правила за определяне на датата, на която се чества той са формулирани още на Първия вселенски събор през 325 г. след Христа. „Правилата са Великден да не е преди и да не съвпада с еврейската Пасха, да е винаги в неделя, да е след пролетното равноденствие и пълнолунието след него. По тези правила, Великден в православната традиция се празнува от 4 април до 8 май. В християнския календар, денят се смята за денят на Христовото възкресение“, поясни Йорданова. Тя допълни, че в тясна връзка с този ден е цялата предходна седмица,  която е наричана Страстна или Велика и особено дните сряда, четвъртък, петък и събота. В тази седмица, преди Великден, стопанката трябва да почисти основно дома си, да нареди празничните постелки и да приготви празничните дрехи на всички членове на своето семейство. На Велика сряда в Средните Родопи децата берат здравец, с който даряват съседски и роднински къщи и украсяват домовете си в навечерието на празника, каза още Йорданова. \r\nНели ГЕРГЬОВСКА", "date": "2019.04.22", "title": "Ваня Йорданова, етнолог: През Страстната седмица, стопанката трябва да почисти основно дома си за Великден"}
{"url": "http://www.focus-news.net/news/2019/04/22/2649667/stevo-pendarovski-kam-izbiratelite-na-blerim-reka-znaete-koe-e-pravilno.html", "text": "След неделното гласуване и с оглед предстоящия балотаж кандидатът на управляващия СДСМ за президентския пост в Северна Македония Стево Пендаровски се обърна към избирателите на Блерим Река, подкрепен от „Алианс за албанците“ и БЕСА, с думите „Знаете кое е правилно“, отбелязва електронното издание на скопския вестник  „Независен“ . \r\nПендаровски заяви, че концепцията за „Общество за всички\" води в първия кръг и ще спечели във втория етап на гласуването на 5 май.  \r\n„Разликата между мен и Силяновска е огромна. Имам специално послание към избирателите на Блерим Река. Знам, че знаете кое е най-доброто за нас, за вас и за нашите деца - за нашите и вашите, прогресивната концепция трябва да продължи, миналото не е опция, цитира изданието думите на  Пендаровски. Тереза Герова", "date": "2019.04.22", "title": "Стево Пендаровски към избирателите на Блерим Река: Знаете кое е правилно"}
{"url": "http://www.focus-news.net/news/2019/04/22/2649685/burgas-mitropolit-yoanikiy-shte-otpravi-velikdensko-poslanie-kam-zhitelite-na-grada-na-23-april.html", "text": "От Сливенска митрополия информират, че Негово Високопреосвещенство Сливенският митрополит Иоаникий ще отправи в катедрален храм „Св. св. Кирил и Методий“ в Бургас великденско послание към всички православни християни от града от 10.30 часа на 23 април. Това съобщиха от пресцентъра на  Община Бургас .  \r\nМиряните от Сливен и Ямбол ще могат да чуят великденското послание на митрополит Иоаникий на 24 април, сряда, от 10.30 часа в сградата на Сливенската митрополия.", "date": "2019.04.22", "title": "Бургас: Митрополит Йоаникий ще отправи Великденско послание към жителите на града на 23 април"}
{"url": "http://www.focus-news.net/news/2019/04/22/2649684/afp-iran-i-pakistan-sazdadat-savmestni-sili-za-reaktsiya-na-granitsite.html", "text": "Държавният глава на Иран Хасан Роухани и гостуващият му пакистански премиер Имран Хан се договориха за създаването на съвместни гранични „реакционни сили\" за борба с тероризма, предава AFP , като се позовава на репортаж от държавната телевизия на близкоизточната република. \r\n„Съгласихме се да създадем съвместни сили за бързо реагиране на границите за борба с тероризма\", обяви Роухани след срещата му с Хан, предшествана от месеци на увеличаване на напрежението заради атаките от двете страни на иранско-пакистанската граница. Тереза Герова", "date": "2019.04.22", "title": "AFP: Иран и Пакистан създадат съвместни сили за реакция на границите"}
{"url": "http://www.focus-news.net/news/2019/04/22/2649682/nikolina-chapanova-api-zapochva-planiraneto-po-noviya-programen-period-vazmozhno-e-za-oblast-dobrich-da-ima-za-realizirane-poveche-ot-dva-lota.html", "text": "Тепърва започва планирането по новия програмен период възможно е за област Добрич да има за реализиране повече от два лота, както е било досега. Това каза Николина Чапанова, директор на Дирекция „Изпълнение на проекти по ОПРР 2014 - 2020 и по програмите за териториално сътрудничество на ЕС“ в Агенция „Пътна инфраструктура“, предаде кореспондент на  Радио „Фокус” – Варна . Чапанова добави, че това е само по Оперативна програма „Региони в растеж“ (ОПРР), което не означава че в цялостната програма на Агенция „Пътна инфраструктура” не се предвиждат други обекти. Според нея за момента всичко, което е предадено като проектни предложения по ОПРР, е одобрено и върви поетапната му реализация. Няма неодобрени проекти, има такива, с които Агенцията възнамерява тепърва да кандидатства при освобождаване на финансов ресурс. \r\nЖулиета НИКОЛОВА", "date": "2019.04.22", "title": "Николина Чапанова, АПИ: Започва планирането по новия програмен период, възможно е за област Добрич да има за реализиране повече от два лота"}
{"url": "http://www.focus-news.net/news/2019/04/22/2649687/blagoevgrad-vazstanoveno-e-osvetlenieto-v-tunel-zheleznitsa-na-pat-i-1-blagoevgrad-simitli-pri-selo-zheleznitsa.html", "text": "Възстановено е осветлението в тунел „Железница“ на път I-1 Благоевград - Симитли при село Железница. Това съобщиха от пресцентъра на  Агенция „Пътна инфраструктура“ .", "date": "2019.04.22", "title": "Благоевград: Възстановено е осветлението в тунел „Железница“ на път I-1 Благоевград - Симитли при село Железница"}
{"url": "http://www.focus-news.net/news/2019/04/22/2649683/pencho-milkov-bsp-ot-dokumentite-s-koito-e-razpolagala-prokuraturata-po-dostatachno-bezsporen-nachin-se-ustanovyavat-dumite-ot-zapisa-po-alo-banov-sam.html", "text": "От документите, с които е разполагала прокуратурата, по достатъчно безспорен начин се установяват думите от записа по \"Ало, Банов съм\". Това каза народният представител от ПГ на \"БСП за България\" Пенчо Милков по време на пресконференция, предаде репортер на  Агенция \"Фокус\" \r\n\"Документите, които ви представяме са разделени на три части. Най-съществената от тях е да съпоставим документи с думи, за да видим дали трябва записът да е автентичен, за да може някой да се зачете по-внимателно. В началото на записа има едно изявление, че е налице забава в строителните работи с 33 дни и по отношение на размера на неустойката 700 хил. лв. Това е така е видно от доклада за проверка на място от МРРБ, която е проведена през месец март и доклада е от 12 март 2016 г. В него пише ясно, че това е така. В друго писмо на Министерство на културата те не оспорват, че има такава забава, единствено спорят каква е неговата продължителност\", допълни  още Милков. Той припомни, че в записа по \"Ало, Банов съм\" има изявление на министъра, в което той коментира актове 10 за спиране на строителството, за да се заличи забавянето. Милков посочи, че и за това има данни. \"Има писмо от 6 април 2016 г. от министъра на културата, когато той внася тези актове образец 10 - пет наброй. Истината е ,че първите три акта от тези пет не се установяват в нито един документ, съставен във връзка със строителството\", допълни още Милков.  \r\nСпоред него прокуратурата не е изследвала и събрала достатъчно данни. Той обясни, че от 12 април 2016 в писмо, подписано от министъра на културата е записано, че строително-монтажните работи са били приключили на 20 януари 2016 г. \"Само че и към април, когато е писано това писмо има достатъчно данни, че строителството е продължавало месеци след това. Тези данни са документирани, защото има съставени актове образци 15 три месеца след януари. Явно недатирането на писмата е било нормално в тези отношения, защото при анализа на документите виждаме и нещо друго интересно. Има едно писмо на заместник-министъра на културата,с което той прави искането за окончателно плащане. Това писмо, за разлика от всички други документи по преписката е входирано не с дата и номер от деловодната система на министерството, а с номера на преписката на проекта. Това означава, че номер от деловодната система просто не е можело да му бъде даден\", коментира още Милков. Той посочи, че БСП има още много доводи. \"Всяка една дума от първоначалния ни сигнал и за злоупотреби с договора за отпускане на финансовите средства и по отношение на обществената поръчка сме ви посочили къде са неуредиците и кои документи го показват. Този анализ ще го представим в прокуратурата с нашата жалба\", допълни Милков.   \r\n\"Ние изискахме документи от МРРБ и от Министерство на културата. Документи ни бяха предоставени от МРРБ. Министерство на културата и до настоящия момент не ни е представило документи\", уточни още Милков.  \r\nДеница КИТАНОВА", "date": "2019.04.22", "title": "Пенчо Милков, БСП: От документите, с които е разполагала прокуратурата, по достатъчно безспорен начин се установяват думите от записа по \"Ало, Банов съм\""}
{"url": "http://www.focus-news.net/news/2019/04/22/2649688/pleven-39-godishen-mazh-ot-s-reslets-e-zadarzhan-za-poboy.html", "text": "39-годишен мъж от с. Реслец е задържан за нанесен побой . Това съобщиха от  ОДМВР- Плевен . На 19 април от тел. 112 в РУ- Червен бряг е получен сигнал, че на улица в селото е нанесен побой  на 65-годишен жител от 39-годишен. Местопроизшествието е посетено от полицейски служители. Пострадалият е транспортиран в ЦСМП Плевен, настанен е в неврологична клиника, без опасност за живота. Извършителят е задържан за срок до 24 часа. Уведомен е прокурор при РП - Червен бряг. Образувано е досъдебно производство за престъпление от НК. Работата продължава разследващ полицай.", "date": "2019.04.22", "title": "Плевен: 39-годишен мъж от с. Реслец е задържан за побой"}
{"url": "http://www.focus-news.net/news/2019/04/22/2649686/elena-yoncheva-bsp-v-balgariya-spetsializiranata-prokuratura-se-opitva-da-pokrie-informatsiyata-po-alo-banov-sam.html", "text": "В България Специализираната прокуратура се опитва да покрие информацията по \"Ало, Банов съм\". Това каза водачът на листата на \"БСП за българия\" Елена Йончева по време на пресконференция, предаде репортер на  Агенция \"Фокус\".   \"В Европа има практика, когато даден запис на политици показва корупция, злоупотреба със служебно положение, търговия с власт и когато той стигне до медиите и му се даде публичност от това има последствия. Ще ви дам пример с Полша 2015 г., когато политици са записани и то в ресторант по време на разговор и от този запис става ясно, че те търгуват с власт и обсъждат корупционни практики. Този запис стига до медиите, в резултат на което подава оставка министъра на вътрешните работи, министъра на финансите, шефа на централната банка, а година по-късно и главният прокурор си подава оставката заради изтичане на информация по този случай. Никой не е търсил кой точно е направил този запис на политиците, а дали има извършено престъпление\", заяви Йончева. \r\nПо думите й прокуратурата до този момент се интересува кой е извършил този запис, а не дали и как е извършено престъплението.  \r\nДеница КИТАНОВА", "date": "2019.04.22", "title": "Елена Йончева, БСП: В България Специализираната прокуратура се опитва да покрие информацията по \"Ало, Банов съм\""}
{"url": "http://www.focus-news.net/news/2019/04/22/2649692/dobrich-26-godishen-mazh-e-postradal-pri-poboy-pred-zavedenie-na-ul-vasil-levski.html", "text": "26-годишен мъж е пострадал при побой пред заведение на ул. „Васил Левски”. Това съобщиха от  ОДМВР - Добрич . Сигналът е подаден на 21 април около 04.00 часа от 26-годишния мъж. По данни на тъжителя около 03.55 часа заедно с брат му на 16-години в питейно заведение на ул. „Васил Левски” в град Добрич, им е нанесен побой от охраната на заведението. Вследствие на инцидента 26-годишния мъж е настанен в МБАЛ - Добрич със съмнения за комоцио. Уведомен е дежурен прокурор към РП - Добрич. Работата по случая продължава по описа на Първо РУ МВР - Добрич.", "date": "2019.04.22", "title": "Добрич: 26-годишен мъж е пострадал при побой пред заведение на ул. „Васил Левски”"}
{"url": "http://www.focus-news.net/news/2019/04/22/2649691/emsc-zemetresenie-s-magnitud-ot-63-e-registrirano-na-filipinite.html", "text": "Земетресение с магнитуд от 6,3 по скалата на Рихтер е регистрирано на Филипините, показва справка на официалната интернет страница на  Европейския средиземноморски сеизмологичен център (EMSC) . \r\nЕпицентъра на труса е бил на 60 километра северозападно от столицата Манила и на два километра северозападно от Санта Тереса Примера, с дълбочина от 40 километра под земната кора. \r\nНе се привежда информация за пострадали или материални щети.  Тереза Герова", "date": "2019.04.22", "title": "EMSC: Земетресение с магнитуд от 6,3 е регистрирано на Филипините"}
{"url": "http://www.focus-news.net/news/2019/04/22/2649693/v-ministerstvoto-na-otbranata-byaha-otvoreni-postapilite-oferti-za-pridobivane-na-modulen-mnogofunktsionalen-patrulen-korab.html", "text": "Междуведомствената работна група за оценка на предложенията за придобиване на два модулни многофункционални патрулни кораба за Военноморските сили(ВМС) започна своята работа с публично отваряне на офертите, което се състоя в зала „Тържествена“ на Министерството на отбраната. Това съобщиха от пресцентъра на  Министерството . На отварянето присъстваха представители на трите фирмите, които са подали оферти -  „Fr. Lurssen Werft GmbH & Co.KG“ (Германия), „МТГ – Делфин“ (България) и „FINCANTIERI“ (Италия), както и членовете на работната група, представители на ръководството на Министерството на отбраната и медии.  \r\n„Проектът за придобиване на два многофункционални патрулни кораби е един от трите основни инвестиционни проекта на Министерството на отбраната. Целта е чрез придобиването им да ce изпълнява широк спектър от задачи по гарантиране на морския суверенитет на българската държава и защита на нейните национални интереси в морските пространства, както и замяна на остарели бойни кораби от състава на ВМС, които не подлежат на модернизация“. Това каза заместник-министърът на отбраната Анатолий Величков. \r\nСпособностите, които ще придобият Военноморските сили чрез реализацията на този проект, са борба с надводен, подводен и въздушен противник, контрол на корабоплаването, борба с асиметрични заплахи и способности за електронна борба. Обхватът на проекта включва пет направления - придобиване на корабите, придобиване на ЗИП-комплект и резервни части, обучение на екипажите, интегрирана логистична поддръжка и индустриално сътрудничество. \r\nЦената на придобиване е 820 млн. лв. без ДДС или 984 млн. лв. с ДДС. Предвиждаме корабите да бъдат придобити – първият до края на 2023, вторият – до края на 2024 г., каза заместник-министър Анатолий Величков. \r\nРаботната група, която ще оценява офертите, е назначена със заповед на министър-председателя. Тя включва представители на Министерството на отбраната, командването на ВМС, Министерството на финансите, Министерството на външните работи, Министерството на икономиката и ДАНС. Председател на работната група е заместник-министърът на отбраната Анатолий Величков, а заместник-председател – командирът на ВМС контраадмирал Митко Петев.  \r\nМетодиката за оценка на офертите е част от поканата за подаване на офертите и е била изпратена достатъчно рано на участниците, подчерта контраадмирал Митко Петев.  \r\nЧетири са основните показатели за оценка – „способности“, „цена“ „индустриално сътрудничество“, „интегрирана логистична поддръжка“. Контраадмирал Петев поясни, че първо ще бъдат оценени техническите характеристики, както и предложенията, свързани с показателите „индустриално сътрудничество“ и „интегрирана логистична поддръжка“.   \r\nВторият етап от работата на комисията е оценка на ценовите оферти, които ще бъдат отворени на 29 май. Ще бъде формирана оценка по показател цена. Работата на комисията ще приключи с подготовката на доклад за оценка на най-добрата и най-изгодна оферта. Документът ще бъде депозиран в Министерски съвет до 12 юни 2019 г.  След приемането на доклада ще бъдат предприети съответните действия за сключване на договор за придобиване на двата кораба с определения победител, каза контраадмирал Митко Петев.", "date": "2019.04.22", "title": "В Министерството на отбраната бяха отворени постъпилите оферти за придобиване на модулен многофункционален патрулен кораб"}
{"url": "http://www.focus-news.net/news/2019/04/22/2649679/fokus-makedoniya-zapochva-vtoriyat-etap-na-kampaniyata-za-prezidentskite-izbori-v-makedoniya-silyanovska-se-obarna-kam-izbiratelite-na-sdsm.html", "text": "От първия ден на новата седмица се подновява кампанията на двамата кандидати за президентски пост в Северна Македония – Стево Пендаровски (СДСМ) и Гордана Силяновска-Давкова (ВМРО-ДПМНЕ), които ще се борят за подкрепата на избирателите за балотажа на 5 май, отбелязва електронното издание на македонския  „Фокус“ . \r\nСлед обявяването на официалните резултати от Държавната избирателна комисия (ДИК), Силяновска се обърна към гражданите на страната с призив да гласуват на втория тур. Тя направи и специално обръщение към избирателите на управляващия СДСМ: \r\n„Драги мои, не се страхувайте, а прославяйте. ВМРО, СДСМ, колоритни, бойкотиращи, неопределени, албанци, турци, сърби, роми... всички вие, които сте за върховенството на закона и демократична Македония. Излезте и гласувайте на 5 май! И с препятствията вървяхме по пътя. Няма да спрем. Северната им Македония е възможна само в авторитарна форма, със заплахи и натиск. А нашата Македония е демократична, с граждани, които не се страхуват да поемат отговорност за бъдещето. Ще го направим на 5 май!”, цитира изданието думите на Силяновска. Тереза Герова", "date": "2019.04.22", "title": "„Фокус“ (Македония): Започва вторият етап на кампанията за президентските избори в Македония, Силяновска се обърна към избирателите на СДСМ"}
{"url": "http://www.focus-news.net/news/2019/04/22/2649696/sofiya-57-godishen-mazh-e-s-opasnost-za-zhivota-sled-katastrofa-na-patya-mezhdu-selata-gara-elin-pelin-i-novi-han.html", "text": "57-годишен мъж е с опасност за живота след катастрофа на пътя между селата Гара Елин Пелин и Нови хан. Това съобщиха от  ОДМВР - София . Сигналът за инцидента е подаден около 17.23 часа на 20 април в РУ - Елин Пелин. При огледа на местопроизшествието е установено, че са катастрофирали лек автомобил „Фолксваген Пасат“ и насрещно движещ се лек автомобил „Дачия Логан“. 57-годишният водач на първия автомобил е настанен за лечение с фрактури на ребра и с опасност за живота. Причините за възникването на инцидента се изясняват в рамките на образуваното по случая досъдебно производство.", "date": "2019.04.22", "title": "София: 57-годишен мъж е с опасност за живота след катастрофа на пътя между селата Гара Елин Пелин и Нови хан"}
{"url": "http://www.focus-news.net/news/2019/04/22/2649695/blagoevgrad-za-poredna-godina-detsata-v-grada-shte-imat-vazmozhnost-da-tvoryat-razlichni-materiali-po-vreme-na-velikdenska-rabotilnitsa.html", "text": "За поредна година децата в Благоевград ще имат възможност да творят различни материали по време на „Великденска работилница“. Събитието, което се провежда от няколко години бе открито във фоайето на Общината с богата музикално-танцова програма, предаде репортер на  Радио „Фокус“ – Пирин . През следващите дни талантливите деца на Благоевград ще имат възможност да боядисват яйца, да рисуват върху тях, да измислят нови и интересни идеи за украсяване. Във „Великденска работилница“ ще бъдат изработвани и поставки за яйца, великденски картички, украшения по повод един от най-светлите християнски празници Великден. В традиционната инициатива ще се включат деца, представители от всички детски учебни заведения, както и ученици от първите класове на началното училище. За тяхната по-лека работа и насоки ще се грижат възпитатели и учители от Център за личностно и творческо развитие на децата на Благоевград. \r\nЛивия НИНОВА", "date": "2019.04.22", "title": "Благоевград: За поредна година децата в града ще имат възможност да творят различни материали по време на „Великденска работилница“"}
{"url": "http://www.focus-news.net/news/2019/04/22/2649697/etnografat-temenuga-yordanova-vsichki-dni-ot-strastnata-sedmitsa-sa-narecheni-za-razlichni-obichai-svarzani-s-podgotovkata-na-balgarite-za-vazkresenie-hristovo.html", "text": "Всички дни от Страстната седмица са наречени за различни обичаи, свързани с подготовката на българите за Възкресение Христово. Това разказа за  Радио „Фокус“ – Велико Търново  етнографът Теменуга Йорданова. Тя припомни, че от днес започва т.нар. Страстна седмица, която предвещава един от най-великите християнски празници – Великден. Затова и всеки един ден се назовава велик, защото е изпълнен с много страдания и обичаи.  \r\n„Първите дни – понеделник, вторник и сряда са наречени за почистване на къщата, миене и къпане на децата, което се прави за здраве. В срядата не се работи женска работа – не се преде, тъче или шие. На места се боядисват яйца в този ден, но тази практика се среща рядко“, поясни още Теменуга Йорданова. Тя уточни, че в по-голямата част от страната яйцата се червят на Велики четвъртък.  В миналото това се е правило само от стопанката на къщата, която трябва да е сама, докато не свърши с червената боя. Според църковните канони на този ден е извършено предателството срещу Христос. На Велики петък, наречен още Разпети петък, не се върши никаква работа с изключение на приготвяне на празнични ястия, козунаци и хлябове.  \r\nНа Велика събота Богородица и Мария Магдалена отиват на гроба на Христос, намират го празен, а пред тях се явява ангел, който им казва, че Христос е възкръснал. В този ден жените носят на гробищата и раздават от боядисаните яйца и хляб за починалите, поради което денят се нарича Душна събота. В следващите три дни – неделя, понеделник и вторник православните християни празнуват Великден. \r\nЛуиза ТРАНЧЕВА", "date": "2019.04.22", "title": "Етнографът Теменуга Йорданова: Всички дни от Страстната седмица са наречени за различни обичаи, свързани с подготовката на българите за Възкресение Христово"}
{"url": "http://www.focus-news.net/news/2019/04/22/2649698/adelina-stefanova-hram-vavedenie-bogorodichno-blagoevgrad-chetvartak-i-sabota-ot-strastna-sedmitsa-sa-otredeni-za-boyadisvaneto-na-velikdenskite-yaytsa.html", "text": "Четвъртък и събота от Страстна седмица са отредени за боядисването на великденските яйца. Това каза за  Радио „Фокус” – Пирин  Аделина Стефанова, уредник в благоевградския храм „Въведение Богородично“. Тя отбеляза, че първото боядисано яйце задължително трябва да е червено. „Тази традиция се свързва с легендата, че Мария Магдалена, за да докаже чудото на чудесата – Възкресението на Христос, отива при император Тиберий. Традицията тогава повелявала, задължително, когато се ходи при височайша личност да се носи дар. Понеже тя била много бедна му занесла едно яйце, но за да не бъде обикновено го боядисала с кръвта на Исус Христос“, каза още Аделина Стефанова. По думите ѝ в неделя се месят обредни хлябове наречени още козунаци, пекът се агнета, приготвя се голяма трапеза за всички и най – вече за именниците, които ще поздравяваме в следващите три дни, а това са Велико, Величка, Веля и още много други. „И тъй празниците са много през този месец, именниците също, за хубаво човек винаги ще намери парички, така че бъдете живи и здрави и празнувайте както можете”, пожела Аделина Стефанова. \r\nЛивия НИНОВА", "date": "2019.04.22", "title": "Аделина Стефанова, храм „Въведение Богородично“ – Благоевград: Четвъртък и събота от Страстна седмица са отредени за боядисването на великденските яйца"}
{"url": "http://www.focus-news.net/news/2019/04/22/2649701/veliko-tarnovo-ofitsialno-beshe-otkrita-obnovenata-detska-gradina-prolet-v-grada.html", "text": "Официално беше открита обновената детска градина „Пролет“ във Велико Търново. Ремонт на сградата не бе правен от повече от 80 години. Дейностите бяха част от проект „Развитие на модерна образователна инфраструктура в град Велико Търново“ по ОП „Региони в растеж“, предаде репортер на  Радио „Фокус“ – Велико Търново . В рамките му са реализирани дейности по укрепване, ремонт и реконструкция на фасадата на сградата. Изградена е нова отоплителна инсталация, подменена е дограмата и е поставена топлоизолация. Освен това е обновена вътрешността, а дворът е облагороден. Общата стойност на проекта е 8 694 068 лв., от които за ДГ „Пролет“ – 432 775 лв.  Приветствие към гостите на днешния празник отправи кметът на Велико Търново инж. Даниел Панов.  \r\n„Дойде време, след 82 години от създаването на това детско заведение, то да придобие съвременен и европейски вид. Радвам се, че днес дадохме краят на този проект и, че всичко по него приключва. Ако тази градина не беше дарена през далечната 1952 година, от една жена с много добро сърце, нямаше как днес ние да сме тук . Искам да благодаря на строителната фирма, на ръководството на проекта, на учителите и целия персонал за това, че дават нужното внимание на нашите деца“, каза още кметът. Поздрав към всички събрали се отправи и директорът Петя Цикалова. Тя също изказа благодарност за всичко направено до момента. „На първо място искам да благодаря на Община Велико Търново, за това, че нашата градина беше една от първите определени за участие в проекта. Искам да благодаря на фирмата изпълнител, към колектива на ДГ „Кирил и Методий“, че ни предоставиха база, благодаря и на родителите, които бяха съпричастни и помагаха“, допълни Цикалова.  \r\nПоследва водосвет на обновеното детско заведение, воден от отец Славчо. В тържеството се включиха още Пенка Игнатова, директор на Дирекция „Образование и спорт“ в Община Велико Търново, екипът за управление на проекта, представител на фирмата, изпълнител на дейностите, експерти от Общината, директори на образователни институции, педагози и родители. Малчуганите бяха подготвили за всички тях богата програма с много весели песни и танци. \r\nЛуиза ТРАНЧЕВА", "date": "2019.04.22", "title": "Велико Търново: Официално беше открита обновената детска градина „Пролет“ в града"}
{"url": "http://www.focus-news.net/news/2019/04/22/2649694/dots-d-r-todor-chobanov-zam-kmet-na-sofiya-borisovata-gradina-e-sazdadena-i-izgrazhdana-i-kato-park-na-pametta.html", "text": "„Борисовата градина“ е създадена и изграждана с идеята да бъде не просто парк и красиво място с приятна възможност за прекарване на времето, но и като парк на паметта. Това каза зам.-кметът на София по направление „Култура, образование и превенция от зависимости“ доц. д-р Тодор Чобанов по време на официалното откриване на възстановения бюст-паметник на Панчо Владигеров, предаде репортер на  Агенция „Фокус“ . „Тук, преди петнайсетина години, в обичаната ни „Борисова градина“ липсваха много от тези паметници. Именно за това, по инициатива на тогавашния заместник-кмет на Столична община Йорданка Фандъкова, започнахме да възстановяваме един по един тези бюстове и паметници на знакови личности от българската история, които да напомнят на хилядите софиянци, които прекарват тук свободното си време“, заяви Тодор Чобанов. \r\nТой посочи, че благодарение на това, че в „Съюза на композиторите“ се пази липсващият бюст-паметник на Панчо Владигеров, за който той е позирал в натура приживе, скулпторът Марин Марков е успял да направи негово копие, коeто да бъде поставено на оригиналното му място. \r\nИрина ИВАНОВА", "date": "2019.04.22", "title": "Доц. д-р Тодор Чобанов, зам.-кмет на София: „Борисовата градина“ е създадена и изграждана и като парк на паметта"}
{"url": "http://www.focus-news.net/news/2019/04/22/2649700/pregled-na-mezhdunarodnite-novini-do-13-chasa-agentsiya-fokus.html", "text": "Земетресение с магнитуд от 6,3 по скалата на Рихтер е регистрирано на Филипините, показва справка на официалната интернет страница на  Европейския средиземноморски сеизмологичен център (EMSC) . \r\nЕпицентъра на труса е бил на 60 километра северозападно от столицата Манила и на два километра северозападно от Санта Тереса Примера, с дълбочина от 40 километра под земната кора. \r\nНе се привежда информация за пострадали или материални щети. \r\n***  Държавният глава на Иран Хасан Роухани и гостуващият му пакистански премиер Имран Хан се договориха за създаването на съвместни гранични „реакционни сили\" за борба с тероризма, предава AFP , като се позовава на репортаж от държавната телевизия на близкоизточната република. \r\n„Съгласихме се да създадем съвместни сили за бързо реагиране на границите за борба с тероризма\", обяви Роухани след срещата му с Хан, предшествана от месеци на увеличаване на напрежението заради атаките от двете страни на иранско-пакистанската граница. \r\n***  От първия ден на новата седмица се подновява кампанията на двамата кандидати за президентски пост в Северна Македония – Стево Пендаровски (СДСМ) и Гордана Силяновска-Давкова (ВМРО-ДПМНЕ), които ще се борят за подкрепата на избирателите за балотажа на 5 май, отбелязва електронното издание на македонския  „Фокус“ . \r\nСлед обявяването на официалните резултати от Държавната избирателна комисия (ДИК), Силяновска се обърна към гражданите на страната с призив да гласуват на втория тур. Тя направи и специално обръщение към избирателите на управляващия СДСМ: \r\n„Драги мои, не се страхувайте, а прославяйте. ВМРО, СДСМ, колоритни, бойкотиращи, неопределени, албанци, турци, сърби, роми... всички вие, които сте за върховенството на закона и демократична Македония. Излезте и гласувайте на 5 май! И с препятствията вървяхме по пътя. Няма да спрем. Северната им Македония е възможна само в авторитарна форма, със заплахи и натиск. А нашата Македония е демократична, с граждани, които не се страхуват да поемат отговорност за бъдещето. Ще го направим на 5 май!”, цитира изданието думите на Силяновска. \r\n***  Кандидатът на „Демократичен съюз за интеграция“ (ДСИ) Хекуран Дука спечели предсрочните местни избори в Дебър, които се проведоха паралелно с гласуването за новия президент на Северна Македония, предава информационната агенция „Макфакс“ . \r\nДука спечели подкрепата на 50,9% от избирателите в Дебър, докато неговият опонент за поста от „Алианс за албанците“ Арбен Аголи събра 46,77% от гласовете.  \r\nИзбори за нов кмет се проведоха също в Охрид и Ново село, но нито един от кандидатите не получи необходимата подкрепа от 50% от гласовете. Балотажът ще се проведе на 5 май, когато гражданите на югозападната ни съседка ще гласуват на втория тур на президентските избори.  \r\nЗа кметския пост в Охрид се борят Константин Гоергиевски (СДСМ) и Митре Милошевски (ВМРО-ДПМНЕ). В гласуването в неделя те събраха съответно 13 037 и 10 614 гласа. \r\nВо Ново Село кандидатът на ВМРО-ДПМНЕ Николчо Стоилков води с 2 753 гласа пред Никола Ангелов от СДСМ, който събра 2 693 гласа. \r\n***  Европейският съюз поздрави Владимир Зеленски за убедителната му победа на президентските избори в Украйна, като подчерта, че гласуването е доказателство за ангажираността на страната към демократичните ценности, предава  AFP . \r\n„Позволете ни да изразим признателността си за силната привързаност към демокрацията и върховенството на закона, която народът на Украйна демонстрира по време на изборния процес\", подчертават председателят на Съвета на ЕС Доналд Туск и председателят на Европейската комисия Жан-Клод Юнкер в съвместно писмо до Зеленски. \r\n***  САЩ ще наложат санкции на Турция и ще замразят доставките на американски изтребители F-35, ако Анкара финализира договора за придобиването и разполагането на руската система за противоракетна отбрана С-400. Това заяви американският сенатор Робърт Менендес в ексклузивно интервю за главния редактор на водещия гръцки ежедневник  Kathimerini  Алексис Папачелас. \r\n„Няма вероятност да получат F-35. Ще има санкции съгласно законите, които съществуват днес. Това е покупка на голяма част военно оборудване от Русия и е основание за санкции за всеки в света света - включително Турция. Няма начин да имаме... F-35 до С-400. Това е невъзможно да се случи“, категоричен бе американският сенатор от Демократическата партия.  \r\nСъгласно думите на Менендес, някои от най-силните поддръжници на сделката за F-35 с Анкара и други американски представители, които смятат, че Турция все още е основен партньор в областта на сигурността в региона, са „категорични “, че това „просто не може да се случи“. \r\nЗапитан дали САЩ ще обмислят преместването на американските военни бази от Турция в Гърция, ако отношенията между Вашингтон и Анкара продължат да се влошават, демократът подчерта, че не вярва в подобен сценарий, но увери, че страната му ще направи всичко възможно, за да гарантира националната си сигурност - включително преместване на военните си бази. \r\nЩо се отнася до Закона за партньорство в областта на сигурността и енергетиката в Източното Средиземноморие, Менендес отбеляза, че той демонстрира признаването от страна Конгреса на САЩ на значението на участващите страни (Гърция, Кипър и Израел). Сенаторът приветства и Преспанското споразумение между Атина и Скопие, което, съгласно думите му, ще позволи на Гърция да играе важна роля на Балканите. \r\n***  Министър-председателят на Руската федерация Дмитрий Медведев разчита на „здравомислещ и отговорен подход“ към политиката от страна на новия украински президент Владимир Зеленски, но „няма съмнение“, че Киев ще продължи с реториката срещу Москва. Въпреки това той вижда \"шанс\" за по-добри отношения между двете страни, предава  TACC . \r\n„Изборите в Украйна се състояха. Резултатът показа явно желание за нови подходи в решаването на проблемите на Украйна. Очевидно новият президент ще бъде изправен пред задачата да консолидира страната, като вземе предвид реалностите, които се развиха през последните години\", коментира руският премиер в съобщение в социалната мрежа „Фейсбук“. \r\nНяма никакво съмнение за Медведев: по отношение на Русия новият държавен глава ще се придържа към реториката, която е използвал по време на предизборната кампания. Повтаряне на известни идеологически формули, насочени към различни групи от населението. „Нямам илюзии за това. В същото време все още има шансове за по-добро сътрудничество с нашата страна. Какво е необходимо за това? Честност. И ние също се нуждаем от прагматичен и отговорен подход. Подход, който взема предвид всички политически реалности  в Украйна. Включително предимно ситуацията в източната част на страната. Ето защо най-важното нещо, което трябва да бъде пожелано на новото украинско ръководство, е здравата мисъл. И, разбира се, разбирането за дълбоката ценност на отношенията между народите на нашите страни, която трябва да бъде по-високо поставена от политическата ситуация\", констатира Медведев. \r\n***", "date": "2019.04.22", "title": "Преглед на международните новини до 13 часа (Агенция „Фокус“)"}
{"url": "http://www.focus-news.net/news/2019/04/22/2649702/haskovo-35-godishen-mazh-e-zadarzhan-za-podpomagane-na-nelegalni-migranti.html", "text": "35-годишен жител на село Екзарх Антимово е задържан за подпомагане на чужденци, преминали нелегално границата. Това съобщиха от пресцентъра на  МВР . На 19 април между Любимец и разклона за село Сива река, криминалисти от Харманли и ОДМВР - Хасково установили в канавката 9 мъже без документи за самоличност. Впоследствие, служители от ГПУ - Ново село попаднали на още 3-ма чужденци, изоставени между Свиленград и Любимец. В хода на работата и проведените издирвателни действия е задържан мъжът, който е осъществил превоза на мъжете, самоопределили се като граждани на Афганистан. Работата по образуваното досъдебно производство продължава. Пълнолетните чужденци ще бъдат настанени в СДВНЧ - Любимец.", "date": "2019.04.22", "title": "Хасково: 35-годишен мъж е задържан за подпомагане на нелегални мигранти"}
{"url": "http://www.focus-news.net/news/2019/04/22/2649703/plovdiv-diskusiya-s-uchenitsi-organizira-baseynova-direktsiya-iztochnobelomorski-rayon-v-grada-po-povod-mezhdunarodniya-den-na-zemyata.html", "text": "Дискусия с ученици организира Басейнова дирекция „Източнобеломорски район” в Пловдив по повод Международния ден на Земята – 22 март. Това съобщи в интервю за  Радио „Фокус”-Пловдив  директорът на дирекцията инж. Цветелина Кънева.  „Нашата дирекция започна инициативите по повод Световния ден на Земята още на 17 април, като съвместно с Регионалната лаборатория към ИАОС – Пловдив организирахме посещение на ученици от СУ „Климент Охридски“ в Пловдив в Автоматичната измервателна станция – Каменица“, каза Кънева. По думите и, младите хора са имали възможността да разгледат станцията и да се запознаят с работата на разположените в нея измервателни и контролни уреди. Експертите са им показали как се извършват измерванията по показателите – азотни окиси, въглероден оксид, серен диоксид, озон, бензен, финни прахови частици. Учениците са били запознати с източниците на замърсяване на въздуха, както и с въздействието върху здравето на човека и околната среда. „Днес ще има отново интересна дискусия с ученици. Този път не експертите, а младите еколози ще представят на база тяхно проучване, видовете застрашени или в риск водни и водолюбиви животни и растения. Експертите ще се включат в дискусията за да запознаят учениците с мерките за тяхното опазване”, посочи Кънева. \r\n„Искам да поздравя вашите слушатели със Световния ден на Земята и нека да не подценяват своя принос в опазване на природата, било то със засаждане на цвете или дръвче, разделно събиране на отпадъците, пестене на вода и други щадящи природата дейности”, добави инж. Цветелина Кънева. \r\nЦветана ТОНЧЕВА", "date": "2019.04.22", "title": "Пловдив: Дискусия с ученици организира Басейнова дирекция „Източнобеломорски район” в града по повод Международния ден на Земята"}
{"url": "http://www.focus-news.net/news/2019/04/22/2649699/kmetat-na-sofiya-yordanka-fandakova-prez-poslednite-godini-uspyahme-da-restavrirame-38-byust-pametnika.html", "text": "През последните години успяхме да реставрираме 38 бюст-паметника. Това каза кметът на София Йорданка Фандъкова по време на официалното откриване на възстановения бюст-паметник на Панчо Владигеров, предаде репортер на  Агенция „Фокус“ . „За мен опазването и предаването на паметта са ключови за възпитанието на младите хора и на обществото, като цяло“, заяви Йорданка Фандъкова. Тя подчерта, че паметта на хората, градили България и тези, които я прославят и днес със своето творчество, дават примера и посоката за развитие на младите и талантливите хора и духовните основи за развитието на цялата ни нация. „Вярвам, че запазването на духа и паметта на града е наш дълг, както пред великите ни предци, така и пред хората в София“, каза столичният кмет.  \r\n„През последните години, с усилията на Столична община, музеят за История на София, професионални и родолюбиви организации, успяхме да реставрираме 38 бюст-паметника, със средства, които предоставихме на столична програма „Култура“, посочи кметът на София. \r\nПо думите й Столичната община високо цени подкрепата на всички институции, допринесли за възстановяването на бюст-паметника на композитора Панчо Владигеров, като събитие, част от националната програма за честване на 120-годишнината от рождението му. \r\nИрина ИВАНОВА", "date": "2019.04.22", "title": "Кметът на София Йорданка Фандъкова: През последните години успяхме да реставрираме 38 бюст-паметника"}
{"url": "http://www.focus-news.net/news/2019/04/22/2649704/burgas-bez-zabavyane-se-osashtestvyava-preminavaneto-prez-gkpp-malko-tarnovo.html", "text": "Без забавяне се осъществява преминаването през ГКПП „Малко Търново“. Това съобщи за  Радио „Фокус“ – Бургас  дежурният на пункта. Към момента няма образувани големи колони от автомобили на българо-турската граница, преминаването се осъществява безпроблемно. \r\nМария ПОПЧЕВА", "date": "2019.04.22", "title": "Бургас: Без забавяне се осъществява преминаването през ГКПП „Малко Търново“"}
{"url": "http://www.focus-news.net/news/2019/04/22/2649707/haskovo-33-godishen-mazh-e-zadarzhan-za-opit-da-podkupi-politsay.html", "text": "33-годишен мъж от Хасково е задържан за опит да подкупи полицай. Това съобщиха от пресцентъра на  МВР . В 22.45 часа на 21 април на улица „Правда“ в Хасково полицейски служител забелязал мъж, бутащ с ръце мотопед. При направената справка, служителят на реда установил, че возилото е с регистрационна табела, издадена за друго МПС. За да осуети по-нататъшни действия, хасковлията поставил в джоба на униформения банкнота от 50 лева. Веднага на мястото били изпратена дежурна група, извършен бил оглед. Мъжът е задържан с полицейска мярка за 24 часа. По случая е образувано бързо производство.", "date": "2019.04.22", "title": "Хасково: 33-годишен мъж е задържан за опит да подкупи полицай"}
{"url": "http://www.focus-news.net/news/2019/04/22/2649706/inzh-georgi-stratiev-opu-dobrich-remontat-na-vtoroklasniya-pat-dobrich-kardam-ne-e-zakasnyal-tay-kato-i-predi-nego-otsechkata-e-poddarzhana.html", "text": "Ремонтът на второкласния път Добрич - Кардам не е закъснял, тъй като и преди него отсечката е поддържана. Това заяви инж. Георги Стратиев, директор на Областно пътно управление (ОПУ) - Добрич, който присъства на официалната церемония по откриване на рехабилитирания 14-километров участък, предаде кореспондент на  Радио „Фокус” – Варна . И преди пътната отсечка е била в състояние, което осигурява безопасност на участниците в движението, „но все така беше назрял моментът да се извърши рехабилитация и е добре че Агенцията своевременно осигури готовността да се кандидатства и да се ремонтира този път и той да бъде много по-комфортен и безопасен“, допълни инж. Стратиев. Той посочи, че изборът на отсечка е свързан с приоритизирането на пътни направления, където през последните години трафикът е нараснал значително. Следващите месеци се очаква да започнат строителните дейности и по северната дъга на околовръстния път на Добрич. Стойността на инвестицията ще е около 5 милиона лева. Очаква се след преразпределяне на финансовия ресурс от страна на Агенцията ремонтът да започне и да приключи до края на тази година, допълни инж. Стратиев. Той каза още, че остава един километър участък да бъде завършен ремонтът на пътя за Албена. Там ще бъде положен последният износващ пласт асфалт. И към момента пътната отсечка е отворена за движение и осигурява комфортно пътуване. Инж. Стратиев не скри факта, че има много лоши пътища от третокласната мрежа в областта. Такива пътни отсечки има във всички добруджански общини. ОПУ е ангажирано с изкърпването на дупки по тях.  \r\nЖулиета НИКОЛОВА", "date": "2019.04.22", "title": "Инж. Георги Стратиев, ОПУ - Добрич: Ремонтът на второкласния път Добрич - Кардам не е закъснял, тъй като и преди него отсечката е поддържана"}
{"url": "http://www.focus-news.net/news/2019/04/22/2649709/sofiya-agneshko-meso-bez-dokumenti-e-izzeto-pri-proverka-na-lek-avtomobil-kray-ihtiman.html", "text": "Агнешко месо без документи е иззето от автомобил, проверен от служители на РУ - Ихтиман. Това съобщиха от  ОДМВР - София . Около 9.30 часа на 19 април при извършване на обход автопатрул на РУ - Ихтиман предприел проверка на лек автомобил „Фолксваген Голф“, шофиран от местен жител. В колата пътувал и негов съгражданин. В багажника униформените установили 10 заклани агнета, 9 агнешки глави и около 50 кг агнешки субпродукти без задължителната съпътстваща документация. От служители на Българската агенция по безопасност на храните е съставен акт. Водачът и неговият спътник са задържани за срок до 24 часа. По случая е регистрирана преписка.", "date": "2019.04.22", "title": "София: Агнешко месо без документи е иззето при проверка на лек автомобил край Ихтиман"}
{"url": "http://www.focus-news.net/news/2019/04/22/2649710/burgas-50-godishen-mazh-e-s-opasnost-za-zhivota-sled-paten-intsident-v-rayona-na-yugozapadniya-obhod-za-avtomagistrala-trakiya.html", "text": "На 20 април т. г., около 15.25 ч., в района на югозападния обход за автомагистрала „Тракия“, км. 3+900 м., 18-годишен мъж от Карнобат предприема изпреварване с лек автомобил, като блъска странично от лявата страна насрещно движеща се друга лека кола, управлявана от 52-годишен мъж, също от Карнобат. Това съобщиха от пресцентъра на  ОДМВР – Бургас . Пострадал е 50-годишен спътник на водача на втория автомобил (негов брат), който с четири счупени ребра, фрактура на китката и пръст на дясната ръка, с опасност за живота е откаран в сливенската болница, откъдето е пренасочен към „Пирогов“ – София.", "date": "2019.04.22", "title": "Бургас: 50-годишен мъж е с опасност за живота след пътен инцидент в района на югозападния обход за автомагистрала „Тракия“"}
{"url": "http://www.focus-news.net/news/2019/04/22/2649689/sdkmk-makedoniya-kandidatat-na-vrmro-dpmne-pecheli-v-skopie-s-664-glasa.html", "text": "Резултатите от гласуването на първия тур на президентските избори в Северна Македония от десетте скопски общини показват, че кандидатът на ВМРО-ДПМНЕ Гордана Силяновска-Давкова печели с разлика от 664 гласа пред претендента на управляващия СДСМ и коалиция Стево Пендаровски, съобщава македонският онлайн портал  „Сакам да кажам“ . \r\nСъгласно данните от 99,96% от избирателните участъци, Силяновска-Давкова е събрала подкрепата на 87 268 избиратели, Пендаровски – на 86 604, а Блерик Река – 14 905.  \r\nСДСМ и Пендаровски имат повече гласове от ВМРО-ДПМНЕ и Силяновска-Давкова в общините Център и Карпош. В Център Пендаровски спечели 12 342 гласа, Силяновска 8 031, а Река - 444. В Община Карпош 14 099 граждани гласуваха за СДСМ, за Силяновска-Давкова 11 641, а за Река 528. Тереза Герова", "date": "2019.04.22", "title": "СДК.мк (Македония): Кандидатът на ВРМРО-ДПМНЕ печели в Скопие с 664 гласа"}
{"url": "http://www.focus-news.net/news/2019/04/22/2649708/blagoevgrad-obshtinskiyat-savet-othvarli-predlozhenie-za-udostoyavane-na-galab-kostadinov-sas-zvanieto-pocheten-grazhdanin-na-blagoevgrad.html", "text": "Общински съвет-Благоевград отхвърли по време на редовното си заседание предложение за удостояване на Гълъб Костадинов със званието „Почетен гражданин на Благоевград“, предаде репортер на  Радио „Фокус“-Пирин . Гълъб Георгиев Костадинов е бивш кмет на Благоевград (1971-1977 и 1990) и зам. председател на Окръжен народен съвет. \r\nПреди това местният парламент отхвърли и предложение за присъждане на званието „Почетен гражданин на Благоевград“ на знаковия хоров диригент Александър Николов Миразчийски. \r\nБе разгледано и предложение за попълване на състава на Комисията по здравеопазване в Общинския съвет и за избор на нейн председател. Оставка от комисията подаде съветникът Румяна Кръстева-Джолева. Председателят на Общинския съвет Радослав Тасков преди номинациите припомни, че един общински съветник може да бъде член на не повече от 3 комисии. За председател на комисията бе избран Георги Корчев с 31 гласа „за“, а Владимир Елезов бе приет за член на комисията. \r\nС 35 гласа „за“ бе приет и Годишният план за развитие на социалните услуги в Община Благоевград. \r\nПо повод предложение за поемане на краткосрочен дълг в полза на местната общност от Община Благоевград за плащания по проекти, финансирани със средства от Европейския съюз, възникнаха дебати. Съветникът Румен Калайджиев заяви, че според него лихвата за този дълг може да бъде по-малка от 2%, тъй като все пак гарант е Общината. Кметът Камбитов посочи, че те дават максималния праг, а банките дават различни предложения. Общинският съветник Андон Тодоров отправи различни въпроси: има ли дългове Общината и задължения към доставчици, тъй като след 5 месеца кметският мандат приключва. От своя страна градоначалникът отговори, че вече са върнали 2 200 000 лв. от предишния заем, а сега има около 6-7 млн. лв. за верифициране. По думите му Общината няма никакви просрочени задължения. \r\nНатали СТЕФАНОВА", "date": "2019.04.22", "title": "Благоевград: Общинският съвет отхвърли предложение за удостояване на Гълъб Костадинов със званието „Почетен гражданин на Благоевград“"}
{"url": "http://www.focus-news.net/news/2019/04/22/2649714/veliko-tarnovo-trima-dushi-sa-zadarzhani-za-vaorazhen-grabezh-v-selo-kamen.html", "text": "Заподозрени в извършен въоръжен грабеж са задържани от служители на РУ - Стражица. Това съобщиха от пресцентъра на  МВР . Сигналът в полицията е подаден в 20.44 часа на 20 април. По данни на подателя трима непознати нахлули в дома на 68-годишна жена от село Камен, заплашили са я с нож и метален бокс, отнели ѝ дамска чанта с пари, два мобилни телефона и лични документи, след което напуснали жилището. От проведените до момента действия по разследването било установено, че съпричастни към извършеното деяние са 32-годишен мъж от с. Нова Върбовка и непълнолетни момче и момиче от с. Камен. 32-годишният мъж е задържан с полицейска мярка до 24 часа. По случая е образувано досъдебно производство. Работата по изясняването му продължава.", "date": "2019.04.22", "title": "Велико Търново: Трима души са задържани за въоръжен грабеж в село Камен"}
{"url": "http://www.focus-news.net/news/2019/04/22/2649715/andrey-novakov-pred-prevozvachi-vie-ste-postroili-po-dobar-biznes-model-ot-povecheto-evropeyski-darzhavi-predlagate-kachestvena-usluga-na-po-niska-tsena.html", "text": "Вие сте построили по-добър бизнес модел от повечето европейски държави. Предлагате качествена услуга на по-ниска цена. Това заяви днес Андрей Новаков на среща с превозвачи в Троян и Ловеч, съобщиха от пресцентъра на  ПП ГЕРБ . Новаков бе в област Ловеч по покана на народния представител Иван Миховски. Двамата проведоха първо работна среща с общинското ръководство на ГЕРБ в Троян, където Миховски е общински ръководител. Пред съпартийците си Новаков посочи акцентите в предизборната програма на ГЕРБ по темите, по които той е работил и досега в ЕП.  \r\nПред представители на превозваческия бранш Новаков коментира пакета Мобилност, който държа в напрежение българските фирми, които работят в този сектор и нашите евродепутати до последния ден на Европейския парламент, когато стана ясно, че окончателно решение ще бъде взето от следващия парламент.  \r\n„Това, което направихме с пакет Мобилност е, че стигнахме до там, че бяхме на 2 гласа от неговото отхвърляне. Според мен при следващия ЕП ще се търси компромисно решение“, каза в Ловеч Новаков, който се срещна и с ловешки представители на превозваческия бизнес в присъствието на общинския ръководител Корнелия Маринова. Той подчерта още: „Внесохме жалби срещу неправомерните глоби срещу български превозвачи във Франция. Имаме статистика, че в ЕС липсват около половин милион паркинги“. \r\n„Важно е вие да знаете, че никой няма право да ви глобява на база европейско законодателство, защото пакетът не е приет. Това, което се случва във Франция, са местни практики“, каза още Новаков и изрази очакване, че едва ли преди Нова година ще се приеме каквото и да е решение по пакета Мобилност.  \r\nИма изисквания, които ни се налагат на европейско ниво, които противоречат на нашето законодателство относно командироването на шофьори в чужбина, коментираха превозвачите. Те бяха категорични, че следят всичко, което прави Андрей Новаков в защита на техните интереси и съхраняване на българския бизнес модел в бранша и подкрепят усилията му. „На ваше разположение съм. Не трябва да мълчите. Трябва да сигнализираме срещу всяка нередност, а ние затова сме в ЕП“, посочи Новаков.", "date": "2019.04.22", "title": "Андрей Новаков пред превозвачи: Вие сте построили по-добър бизнес модел от повечето европейски държави, предлагате качествена услуга на по-ниска цена"}
{"url": "http://www.focus-news.net/news/2019/04/22/2649712/sport-manchestar-yunayted-gotvi-promeni-v-shtaba-na-solskyaer.html", "text": "Ръководството на Манчестър Юнайтед готви промени в щаба на мениджъра Оле Гунар Солскяер за следващата кампания, съобщава британският вестник Daily Mail. \r\nОчаква се Майк Фелан да получи поста на технически директор в клуба, а Майкъл Карик да заеме неговата позиция на асистент на Солскяер. Според изданието промените са обсъждани още при назначението на норвежеца на поста.  \r\nПо-рано 56-годишният Фелан беше асистент на сър Алекс Фъргюсън. Той оказа пълна подкрепа на Солскяер за постоянното му назначение като мениджър на отбора. Фелан има и опит като директор от австралийския клуб Сентръл Коуст Маринърс.", "date": "2019.04.22", "title": "Спорт: Манчестър Юнайтед готви промени в щаба на Солскяер"}
{"url": "http://www.focus-news.net/news/2019/04/22/2649717/smolyan-zadarzhani-sa-dvama-mladezhi-ot-devin-koito-sa-zabili-kirka-v-kapak-na-avtomobil.html", "text": "Задържани са двама младежи от Девин, които са забили кирка в капака на автомобил. Това съобщиха от  ОДМВР – Смолян . На 21 април 2019 г., в 13.00 ч., е получено съобщение от 62-годишна жена от Смолян, за това, че пред къщата на съпруга ѝ на ул. „Погорец“ в в град Девин е повреден личният ѝ автомобил „Опел Астра“ със смолянска регистрация, като е пробит капакът на двигателния отсег. Местопроизшествието е запазено и посетено от дежурна оперативна група. Извършен е оглед и е образувано досъдебно производство. В резултат на проведените оперативно-издирвателни мероприятия и процесуално-следствени действия е намерено средството, с което е извършено повреждането на автомобила – кирка. Двама младежи на 17 години и на 23 години, двамата от Девин, са задържани за срок от 24 часа. Работата по случая продължава.", "date": "2019.04.22", "title": "Смолян: Задържани са двама младежи от Девин, които са забили кирка в капак на автомобил"}
{"url": "http://www.focus-news.net/news/2019/04/22/2649716/stefan-tafrov-da-balgariya-horata-se-oplakvat-che-evropeyskite-fondove-ne-stigat-do-tyah.html", "text": "Хората се оплакват, че европейските фондове не стигат до тях. Това каза водещият кандидат на Движение „Да, България“ Стефан Тафров в общата листа на коалиция „Демократична България“ за изборите за членове от България на Европейския парламент на пресконференция в Кюстендил, предаде репортер на  Радио „Фокус” – Кюстендил . По думите на Стефан Тафров при срещите му с хората те се оплакват, че европейските фондове не стигат до тях, не достигат до техните малки и средни фирми, до неправителствените организации и до активните граждани. Те споделят, че фондовете са в ръцете на местните олигарси, зависят от благоволението на властта – как ще бъдат разпределяни. „Напоследък хората ми говорят за корупцията. За това, че са ядосани на тези политици и висши магистрати, които явно по несправедлив начин се облагодетелстват”, каза Стефан Тафров. Според него хората са разтревожени от това, че България няма силата да участва в процесите на промяна, които в момента текат в Европейския съюз, а с това страната ще остане в периферията на съюза. „Най-важното, което ще направя като европейски депутат, е да започна един процес по възстановяване на доверието към България”, каза Стефан Тафров. По думите му 12 години след приемането на страната в Европейския съюз, България продължава да бъде най-бедната в съюза, най-корумпирана, правовата държава в България е отслабена и търпи регрес, а реформата в съдебната система никаква я няма. Сред другите акценти са свободата на медиите и по-големите възможности за финансиране на неправителствените организации. \r\nВенцеслав ИЛЧЕВ", "date": "2019.04.22", "title": "Стефан Тафров, „Да, България”: Хората се оплакват, че европейските фондове не стигат до тях"}
{"url": "http://www.focus-news.net/news/2019/04/22/2649711/api-na-23-april-zapochva-poetapnoto-stroitelstvo-na-am-hemus-mezhdu-boaza-i-patya-ruse-veliko-tarnovo.html", "text": "На 23 април започва поетапното строителство на автомагистрала „Хемус“ в участъка между Боаза и връзката с път I-5 Русе - Велико Търново. Това съобщиха от пресцентъра на  Агенция „Пътна инфраструктура“ . Проектът ще се изпълнява изцяло със средства от републиканския бюджет от държавното дружество „Автомагистрали“ ЕАД.  \r\nПреди символичния старт на новото трасе, ще бъде проверен напредъкът при изграждането на отсечката между Ябланица и Боаза на АМ „Хемус“, която е близо 10 км. Строителството ѝ започна в края на март м. г. и се финансира също с национални средства. Работата по нея напредва и е напълно реалистично да е готова през есента, около половин година по-рано от предвиденото. По договор отсечката трябва да е завършена през март 2020 г. \r\nЗа изграждането на 134,14 км от АМ „Хемус“ в участъка от пътен възел „Боаза“ до пресичането с път I-5 Русе - Велико Търново в края на миналата година правителството осигури от бюджета 1,12 млрд. лв. без ДДС. Трасето, което ще се изгражда от „Автомагистрали“ ЕАД, е разделено на 6 участъка. \r\n- Участък 1 е с дължина 15,26 км. Започва от Боаза и ще е до пресичането с път ІІІ-307 Луковит - Угърчин (км 87+800 до км 103+060), включително пътен възел „Дерманци“. Връзката със съществуващата републиканска мрежа ще се  осъществява чрез два пътни възела - п. в. „Боаза“ при 88-ми км и п. в.   „Дерманци“ при 98-ми км. \r\n- Участък 2 е 19,2 км. Той е от края на пътен възел „Дерманци“ – при пресичане с път ІІІ-307 Луковит - Угърчин, до връзката с път ІІІ-3005 Радювене - Катунец, включително пътен възел „Каленик“ (от км 103+060 до км 122+260). \r\n- Участък 3 е 17,08 км. Той ще започва от края на пътен възел „Каленик“ при пресичането с път ІІІ-3005 Радовене - Катунец до връзката с път ІІ-35 Плевен - Ловеч, включително и п. в. „Плевен“ (от км 122+260 до км 139+340). \r\n- Участък 4 е 26,8 км. Той е от края на п. в. „Плевен“ при пресичане с път II-35 Плевен - Ловеч до път III-301 Летница - Ловеч, включително пътен възел „Летница“ (от км 139+340 до км 166+144.09). \r\n- Участък 5 е 23,2 км. Той е от края на пътен възел „Летница“ при пресичането с път III-301 до път III-303 Бутово - Павликени, включително и пътния възел (от км 166+144,09 до км 189+344). \r\n- Участък 6 е 32,6 км. Започва от края на пътния възел на път III-303 Павликени - Левски до път I-5 Русе - Велико Търново, включително и пътния възел (от км 189+344 до км 222+000). \r\nИзграждането на първите три участъка ще стартира тази година, а техническото проектиране на участъци 4, 5 и 6 ще бъде изпълнено през 2019 г. Целта е цялостното изграждане на АМ „Хемус“ в участъка от Боаза до пресичането с път I-5 Русе - Велико Търново да приключи до 2023 г.", "date": "2019.04.22", "title": "АПИ: На 23 април започва поетапното строителство на АМ „Хемус“ между Боаза и пътя Русе - Велико Търново"}
{"url": "http://www.focus-news.net/news/2019/04/22/2649713/d-r-georgi-georgiev-sbalo-sveti-mina-blagoevgrad-zadalzheniyata-na-druzhestvoto-za-2018-godina-sa-2-133-000-lv-kato-nay-golyama-chast-sa-zadalzheniyata-kam-dostavchitsi.html", "text": "Задълженията на СБАЛО „Свети Мина“-Благоевград за 2018 година са 2 133 000 лв., като най-голяма част са задълженията към доставчици. Това каза по време на редовна сесия на Общински съвет-Благоевград, управителят на Специализирана болница за активно лечение по онкология (СБАЛО) „Свети Мина” ЕООД – д-р Георги Георгиев, предаде репортер на  Радио „Фокус“-Пирин . Той обясни, че другите задължения се формират от работни заплати, данъци и неустойки. „Откакто съм избран отново за управител, вече съм организирал два медицински съвета. Работя в насока да привлека и специалисти, които да освежат екипите и да имаме повече приходи от НЗОК. Има предложение, като изтече европроекта, на мястото на стария апарат да се монтира линеен ускорител, който няма да струва абсолютно нищо, а ще даде възможност за извършване на една по-високо технологична дейност“, подчерта д-р Георгиев. Според медицинския съветник Кирил Ваклинов трябва да се обърне внимание не само на медицинския персонал, но и на другия персонал, който се равнява на 40 души. По думите му за 2018 година пада заболеваемостта на раковите заболявания, както и смъртността, но все пак е необходима реформа, която трябва да бъде проведена от сегашния управител. В крайна сметка отчетът на специализираната болница по онкология за 2018 година бе приет. \r\nОбщинския съвет прие предложение за финансиране на Драматичен театър „Никола Вапцаров“-Благоевград. \r\nС 27 гласа „за“ Общинският съвет гласува за приемане на годишен финансов отчет и баланс за 2018 година на общинско търговско дружество „Паркинги и гаражи- Благоевград” ЕООД. Бяха приети също така и годишните отчети на: общинско търговско дружество „Биострой” ЕООД; общинско търговско дружество „Медицински център I- Благоевград” ЕООД; общинско търговско дружество „Специализирана болница за активно лечение на пневмо-фтизиатрични заболявания – Благоевград” ЕООД; „Център за психично здраве – Благоевград” ЕООД; „Благоевград инвест 2016” ЕООД; „Благоевград фест 2017”; „Общински футболен клуб Пирин” ЕООД. \r\nГодишният отчет на общинско търговско дружество „Пазари” ЕООД бе приет, но преди приемането му възникнаха някои дебати. Общинският съветник Владимир Елезов коментира, че финансовият резултат на дружеството е положителен, но според него тази сграда на закрития пазар деградира от година на година все повече и повече и може да се срути. Управителят на дружеството посочи, че за да се направи нещо трябва да имат съгласие на поне 75% от собствениците, а в момента тече козметичен ремонт. От своя страна кметът д-р Атанас Камбитов подчерта, че може би е време да се помисли за трансформация на материалната база на „Пазари“. \r\nНатали СТЕФАНОВА", "date": "2019.04.22", "title": "Д-р Георги Георгиев, СБАЛО „Свети Мина“-Благоевград: Задълженията на дружеството за 2018 година са 2 133 000 лв., като най-голяма част са задълженията към доставчици"}
{"url": "http://www.focus-news.net/news/2019/04/22/2649720/varna-42-godishen-mazh-e-zapalil-dva-avtomobila-na-bul-slivnitsa.html", "text": "42-годишен мъж е запалил два автомобила, паркирани на бул. „Сливница“ във Варна. Това съобщиха от  ОДМВР – Варна . На 19 април е постъпил сигнал за пожар в два автомобила, намиращи се на неохраняем паркинг пред частен дом на булеварда. След проведени действия по разследване на случая е установено, че се касае за умишлен палеж. Установен е и е задържан за срок до 24 часа извършителят на деянието – М.Т. (42 г.) от Варна, известен на МВР и осъждан. По случая е образувано досъдебно производство, материалите са докладвани в Районна прокуратура – Варна.", "date": "2019.04.22", "title": "Варна: 42-годишен мъж е запалил два автомобила на бул. „Сливница“"}
{"url": "http://www.focus-news.net/news/2019/04/22/2649723/varna-dvama-dushi-i-dete-sa-postradali-pri-dve-katastrofi-v-oblastta.html", "text": "Двама души и дете са пострадали при две отделни катастрофи в област Варна през изминалото денонощие. Това съобщиха от  ОДМВР – Варна . Единият от инцидентите е станал на 21 април, около 10.30 часа, на кръстовището на ул. „Ботевска“ и ул. „Люлин“ в Долни чифлик. 29-годишният шофьор на лек автомобил от града, по време на движение, при маневра за изпреварване, не пропуска и блъска друг лек автомобил движещ се пред него и завиващ наляво. Вследствие на инцидента 50-годишната жена, управлявала втория автомобил получава контузни наранявания, прегледана е и освободена за домашно лечение, без опасност за живота. Двама души са пострадали при друго произшествие, около 12.00 часа в същия ден, на кръстовището на ул. „Св. Св. Кирил и Методий“ и ул. „Шипка“ в Провадия. 20-годишен шофьор на лек автомобил от града, по време на движение, не спазва разпоредбите на пътен знак „Б2 – Спри! Пропусни, движещия се по път с предимство“ , не пропуска и блъска друго превозно средство. Вследствие на инцидента 36-годишният водач на втория автомобил и неговият спътник (дете) получават контузни наранявания, прегледани са и освободени за домашно лечение, без опасност за живота.", "date": "2019.04.22", "title": "Варна: Двама души и дете са пострадали при две катастрофи в областта"}
{"url": "http://www.focus-news.net/news/2019/04/22/2649719/d-r-elena-aleksandrova-regionalen-istoricheski-muzey-blagoevgrad-yane-sandanski-uchastva-v-parviya-golyam-obsht-kongres-sled-ilindensko-preobrazhenskoto-vastanie-rilskiya-ot-1905-g.html", "text": "Яне Сандански участва в първия голям общ конгрес след Илинденско-Преображенското въстание – това е Рилския конгрес от 1905 година. Това каза за  Радио „Фокус“ – Пирин  д-р Елена Александрова, историк и уредник в Регионален исторически музей – Благоевград, по повод 104 години от убийството на революционера. Тя обясни, че на конгреса революционните дейци по някакъв начин не успяват да тушират различията във възгледите си, стига се до някакви компромисни варианти, но след убийството на Гарванов и Сарафов през 1907 година от Тодор Паница, отношенията между така наречената „Левица“, която гравитира около Яне Сандански и задграничните представители – Матов и Гарванов, който в последствие бива убит, се стига до окончателното сриване на отношенията и криза в отношенията във Вътрешната македоно-одринска революционна организация.  \r\n„На Кюстендилския конгрес от 1908 година, серските дейци не са поканени, свои представители не изпраща и Христо Чернопеев, който е ръководител в Струмишки революционен окръг, а Младотурската революция довежда до едни значителни промени в отношенията на революционните дейци, установяват се след нея две основни фракции, едната е Народно федеративната партия, начело на която застава Яне Сандански, а другата партия, която се създава от другата половина на революционните дейци с десни възгледи, това е Съюза на българските конституционни клубове“, каза още д-р Александрова. Тя допълни, че в навечерието на Балканските войни, Вътрешната македоно-одринска революционна организация успява да обедини всичките си членове и отново под знамената на македоно-одринското опълчени да се включат във войната в подкрепа и помощ на българската армия.  \r\n„Четата на Яне Сандански помага на 7-ма Рилска дивизия и действа по течението на река Струма, по посока Солун. Участва е Междусъюзническата война, но не успява да се включи в Първата световна война. Принципно той е бил против идеите на цар Фердинанд за присъединяване на България към тройния съюз. Убит е при засада на 21 април 1915 година в Пирин планина, там наблизо е и погребан – в местността Папаз чаир в присъствието на всичките му приближени и много хора от Мелнишкия регион“, добави д-р Александрова. \r\nЛивия НИНОВА", "date": "2019.04.22", "title": "Д-р Елена Александрова, Регионален исторически музей – Благоевград: Яне Сандански участва в първия голям общ конгрес след Илинденско-Преображенското въстание – Рилския от 1905 г."}
{"url": "http://www.focus-news.net/news/2019/04/22/2649721/shumen-45-godishna-zhena-e-predizvikala-skandal-v-parichen-salon-na-elektrorazpredelitelnoto-druzhestvo-v-grada-i-udarila-ohranitel-sled-kato-ne-i-bila-predostavena-informatsiya.html", "text": "На 19 април, малко преди 11 часа, служители на охранителна фирма в Шумен потърсили съдействие от полицията. Това съобщиха  ОДМВР-Шумен . Обяснили, че след 10:30 часа в паричен салон на електроразпределително дружество на ул. \"Плиска\" в Шумен влязла жена. Възникнал спор между нея и служителка на гише. Охранителят в салона я помолил да напусне, но жената отправила обидни думи към него. Друг служител по охраната се намесил, но по данни на двамата жената продължила да се държи арогантно. Скъсала баджа на единия  и му нанесла удар по лицето. С паник бутон бил повикан екип на охранителна фирма. След пристигане  охранителите ѝ поставили белезници и потърсили съдействие от полицейски екип. Изяснена била самоличността –  Р.Л. 45 г. Пред униформените жената обяснила, че не ѝ била предоставена информацията, която търси и това я провокирало. Предупредена е с протокол да не се саморазправя. Образувано е бързо производство.", "date": "2019.04.22", "title": "Шумен: 45-годишна жена е предизвикала скандал в паричен салон на електроразпределителното дружество в града и ударила охранител, след като не ѝ била предоставена информация"}
{"url": "http://www.focus-news.net/news/2019/04/22/2649718/api-po-op-regioni-v-rastezh-sa-rehabilitirani-obshto-okolo-30-km-ot-glaven-pat-ii-29.html", "text": "Завърши рехабилитацията и реконструкцията на 14 км от път II-29 Добрич – Кардам. Това съобщиха от пресцентъра на  Агенция „Пътна инфраструктура“ . Второкласният път е най-кратката връзка между Румъния и курортите по българското Черноморие и свързва Добрич и Варна. Основният ремонт на второкласния път се извършва по проект лот 5 на ОП „Региони в растеж“ 2014-2020 г. и се финансира чрез Европейския фонд за регионално развитие и националния бюджет. Успешното приключване на проекта завърши с водосвет, на който присъстваха директорът на дирекция „Изпълнение на проекти по ОПРР 2014-2020 и по програмите за териториално сътрудничество на ЕС“ в Агенция „Пътна инфраструктура“ Николина Чапанова, заместник-областните управители на Добрич Живко Желязков и Красимир Николов, кметът на Добрич Йордан Йорданов и заместник-кметът на община Добричка Иван Иванов и др. \r\nПо ОП „Региони в растеж“ са рехабилитирани общо около 30 км от второкласния път. През август м. г. приключи ремонтът на 15,5 км от пътя в участъка Варна - Добрич, включен в лот 4 и на стойност 8,5 млн. лв. С проекта, който днес завършва общата инвестиция по двата обекта достига 23 млн. лв., каза Николина Чапанова.  \r\nНачалото на рехабилитираната пътната отсечка в лот 5 е на около 300 м след разклона за село Стефаново, а краят е до кръговото кръстовище на Околовръстния път на Добрич и пътят за село Паскалево. Ремонтираното трасе преминава през Източната дъга на обходния път на гр. Добрич.  \r\nРехабилитираният участък е с нова асфалтова настилка, хоризонтална маркировка, мантинели и вертикална сигнализация и е с подменени бордюри. Ремонтирани са 6 големи съоръжения - мост при 49-ти километър и 5 съоръжения в обхвата на пътен възел „Сердика“ при пресичането с третокласният път III-9701 за село Победа.  \r\nПоследният основен ремонт на участъка е извършен преди повече от 10 години. С успешното завършване на проекта се осигурява бърз транспортен достъп на жителите от с. Стожер, с. Стефан Караджа, гр. Генерал Тошево, с. Кардам и с. Йовково до жп гара Варна, летище Варна, гр. Добрич и до границата с Румъния. Повишава се безопасността на движение, подобрява се връзката между населените места в региона и на всички пътуващи към ГКПП „Кардам“. По-добрата инфраструктура е предпоставка за увеличаване на инвестициите в региона и откриването на нови работни места, увеличат се възможностите за предоставяне на гражданите на качествени и конкурентни здравни, социални и образователни услуги. \r\nИзпълнител на проекта лот 5 е „Инжстройинженеринг“ ЕООД. Стойността на договора е 13 813 919,64 лв. с ДДС. Строителният надзор е осъществен от „Трафик холдинг“ ЕООД. Техният договор е за 382 200 лв. с ДДС. Авторският надзор е на „Трансконсулт-22“ ООД. Договорът им е за 5 621,94 лв. с ДДС. \r\nОбщата стойност на проекта BG16RFOP001-7.001-0005, Лот 5 „Път ІІ-29 Добрич – Кардам от км 38+100.31 до км 52+168.81 с обща дължина 14,069 км, област Добрич“ е 14 454 665,97 лв. с ДДС. Финансирането от Европейския съюз е 85% - 12 286 466,08 лв. с ДДС. Националното съфинансиране е 15% - 2 168 199,89 лв. с ДДС.", "date": "2019.04.22", "title": "АПИ: По ОП „Региони в растеж“ са рехабилитирани общо около 30 км от главен път II-29"}
{"url": "http://www.focus-news.net/news/2019/04/22/2649726/kmetat-na-sofiya-yordanka-fandakova-veche-e-finalizirana-tsyalostnata-rekonstruktsiya-na-profesionalnata-gimnaziya-po-hranitelno-vkusovi-tehnologii-prof-d-r-georgi-pavlov.html", "text": "Днес вече е финализирана цялостната реконструкция на Професионалната гимназия по хранително-вкусови технологии \"Проф. д-р Георги Павлов\", която успяхме да включим в проектите ни за модернизация на общо 27 училища и детски градини. Това каза кметът на София Йорданка Фандъкова по време на проверката на обновената сграда на Професионалната гимназия по хранително-вкусови технологии \"Проф. д-р Георги Павлов\", предаде репортер на  Агенция „Фокус“ . „Проектът е финансиран по Оперативна програма „Региони в растеж“, посочи Фандъкова. Тя отбеляза, че става дума за цялостна модернизация, със запазване на архитектурния облик на сградите и с разширение на физкултурния салон, както и изграждане на спортна площадка и на цялостен ремонт на двора включително.  \r\n„За мен инвестициите в образованието са гаранцията за развитието на нашия град. Само в район „Илинден“ сме инвестирали вече над 10 млн. лв. за строителството на 5 нови сгради на детски градини. В момента се работи върху 7 обекта, които са част от интегрирания проект за градско възстановяване и развитие, включително и изграждането на нова сграда на детска градина с 4 групи“, каза Фандъкова.  \r\nПо думите й Столична община акцентира върху сигурността на сградите, на учениците, на енергийната ефективност и спортната база.  \r\nИрина ИВАНОВА", "date": "2019.04.22", "title": "Кметът на София Йорданка Фандъкова: Вече е финализирана цялостната реконструкция на Професионалната гимназия по хранително-вкусови технологии \"Проф. д-р Георги Павлов\""}
{"url": "http://www.focus-news.net/news/2019/04/22/2649725/kyustendil-bez-problemi-i-izchakvane-se-osashtestvyava-preminavaneto-na-motorni-prevozni-sredstva-prez-gkpp-gyueshevo.html", "text": "Без проблеми и изчакване се осъществява преминаването на моторни превозни средства през ГКПП „Гюешево”, пътните настилки са сухи. Това съобщи за  Радио „Фокус” – Кюстендил  дежурният на българо-македонския граничен пункт. Трафикът към този час на деня е слаб. Няма образували се колони от чакащи автомобили. \r\nВенцеслав ИЛЧЕВ", "date": "2019.04.22", "title": "Кюстендил: Без проблеми и изчакване се осъществява преминаването на моторни превозни средства през ГКПП „Гюешево”"}
{"url": "http://www.focus-news.net/news/2019/04/22/2649729/milka-asenova-regionalna-inspektsiya-po-okolnata-sreda-i-vodite-veliko-tarnovo-v-prirodata-nishto-ne-sashtestvuva-samo-tova-e-mototo-na-denya-na-zemyata-prez-nastoyashtata-godina.html", "text": "„В природата нищо не съществува само“ – това е мотото на Деня на Земята през настоящата година. Празникът ежегодно се провежда на 22 април в целия свят, като началото е поставено през 1970 година в САЩ и Канада. България се включва в отбелязването му през 1993-та. Целта е да се обединят хора в защита на околната среда, разказа за  Радио „Фокус“ – Велико Търново  Милка Асенова, експерт по връзки с обществеността в Регионална инспекция по околната среда и водите – Велико Търново.  Тя уточни, че мотото на инициативите за Деня на Земята тази година – „В природата нищо не съществува само“ (Рейчъл Карсън, 1962), акцентира върху това, че всички живи същества имат незаменима стойност и всеки вид има уникална роля в сложната мрежа на живота. „Тазгодишното издание на Деня на Земята насочва вниманието на световната общественост към темповете на изчезване на видове диви животни и растения, които все още могат да бъдат забавени и популацията на много намаляващи и застрашени видове все още може да бъде възстановена“, поясни още Милка Асенова.  Тя допълни и, че учени са доказали, че ако се запазят сегашните темпове, в световен мащаб ще изчезват между 1 и 5 вида годишно, а много видове ще изчезват преди дори да научим за тях или за ползите, които те носят за планетата. \r\nЛуиза ТРАНЧЕВА", "date": "2019.04.22", "title": "Милка Асенова, Регионална инспекция по околната среда и водите – Велико Търново: „В природата нищо не съществува само“ – това е мотото на Деня на Земята през настоящата година"}
{"url": "http://www.focus-news.net/news/2019/04/22/2649705/afp-pravitelstvoto-na-shri-lanka-obyavi-izvanredno-polozhenie.html", "text": "Властите на Шри Ланка обявиха въвеждането на извънредно положение от полунощ в понеделник в отговор на вълната от смъртоносни нападения в столицата Коломбо навръх Великден, предава  AFP , като се позовава на информация от местните власти. \r\nСпециалните мерки се въвеждат, „за да се позволи на полицията и трите сили (армията, флота и Военновъздушните сили) да осигурят обществена сигурност\", се казва в изявление от президента на островната държава. Тереза Герова", "date": "2019.04.22", "title": "AFP: Правителството на Шри Ланка обяви извънредно положение"}
{"url": "http://www.focus-news.net/news/2019/04/22/2649731/blagoevgrad-normalno-se-osashtestvyava-preminavaneto-prez-gkpp-kulata-promahon.html", "text": "Нормално се осъществява преминаването през ГКПП „Кулата-Промахон“. Това съобщиха за  Радио „Фокус“-Пирин  от „Гранична полиция“. Без забавяне се извършва преминаването на ГКПП „Илинден-Ексохи“. С нормална интензивност е движението и на останалите пунктове на границата с Република Гърция. Спокойно се осъществява преминаването през ГКПП „Златарево-Ново село“ на границата със Северна Македония. \r\nНатали СТЕФАНОВА", "date": "2019.04.22", "title": "Благоевград: Нормално се осъществява преминаването през ГКПП „Кулата-Промахон“"}
{"url": "http://www.focus-news.net/news/2019/04/22/2649730/pleven-zhiteli-na-kvartalite-storgoziya-i-druzhba-sa-sred-parvite-pochistili-mezhdublokovite-si-prostranstva-v-ramkite-na-kampaniyata-za-pochistvane-na-grada.html", "text": "Жители на кварталите ,,Сторгозия“ и ,,Дружба“ в града са сред първите, почистили междублоковите си пространства, предаде кореспондент на  Радио „Фокус“ . Предоставянето на ръкавици и чували за пролетното почистване на Плевен продължава. Това каза инж. Павлина Тодорова, ръководител отдел ,,Екология\" в Общината. Фирма за разделно събиране на отпадъци от опаковки е дарила на администрацията чували и ръкавици. „Гражданите, желаещи да почистват междублокови пространства, могат да заявяват нужните количества, дата, място и продължителност на акциите\", обясни инж. Тодорова. По инициатива на Община Плевен са проведени три акции по почистване на паркове и замърсени ключови градски пространства.  \r\nВиолета КРЪСТЕВА", "date": "2019.04.22", "title": "Плевен: Жители на кварталите ,,Сторгозия“ и ,,Дружба“ са сред първите, почистили междублоковите си пространства в рамките на кампанията за почистване на града"}
{"url": "http://www.focus-news.net/news/2019/04/22/2649732/kmetat-na-sofiya-yordanka-fandakova-vazlozhila-sam-da-se-premahnat-starite-ogranichiteli-na-ul-graf-ignatiev.html", "text": "Възложила съм да се премахват старите ограничители на ул. „Граф Игнатиев“ и да се създаде организация това да се случи. Това каза пред журналисти кметът на София Йорданка Фандъкова, предаде репортер на  Агенция „Фокус“ . На въпрос на журналист, свързан с нов инцидент с жена, която се е спънала на ул. „Граф Игнатиев“, Йорданка Фандъкова коментира, че е поискала и вече има решение да бъдат премахнати ограничителите, които са в момента там. „Ограничителите ще бъдат заменени с познатите за всички чугунени колчета“, заяви кметът на София. Тя подчерта, че е било взето такова решение от експертния съвет и вече е подготвен проектът за смяната. „Утре на Комисията за безопасност на движението ще бъде разгледан проектът и ако бъде одобрен и съгласуван с \"Пътна полиция\", това означава, че ще може да започне неговата реализация. Възложила съм да се премахват старите ограничители и да се създаде организация това да се случи. Надявам се, че по този начин ще изпълним най-важната ни задача - опазването живота и здравето на хората“, каза още тя.", "date": "2019.04.22", "title": "Кметът на София Йорданка Фандъкова: Възложила съм да се премахнат старите ограничители на ул. „Граф Игнатиев“"}
{"url": "http://www.focus-news.net/news/2019/04/22/2649733/sliven-mazh-poluchi-12-mesetsa-zatvor-za-razprostranenie-i-darzhane-na-narkotichni-veshtestva.html", "text": "Мъж получи 12 месеца затвор за разпространение и държане на наркотични вещества. Това съобщиха от пресцентъра на  Окръжна прокуратура - Сливен . Ефективно наказание от общо 12 месеца „лишаване от свобода“ ще търпи Златин В. от град Сливен затова, че на 03 юли 2018 г. в Сливен в кв.„Даме Груев“, без надлежно разрешително, разпространил високорисково наркотично вещество – метамфетамин, на обща стойност 9 лв. \r\nТой е обвинен и в това, че на 04 юли 2018 г., в с. Камен, общ. Сливен в съучастие с трето лице, (което вече е с наложено наказание за това престъпление) като извършител, без надлежно разрешително произвел и държал с цел разпространение високорискови наркотични вещества – метамфетамин, на обща стойност над 120 лв.  \r\nПодсъдимият Златин В. е обвинен и затова, че на 03 юли 2018 г. в гр.Сливен, в апартамент в кв. „Даме Груев“ и в с. Камен, общ. Сливен, при условията на продължавано престъпление, сам и в съучастие с трето лице (което вече е с наложено наказание за това престъпление), като извършител, без надлежно разрешително държал  прекурсори и материали за производство на високорисково наркотично вещество - метамфетамин, с цел разпространение. \r\nПодсъдимият не е оспорил фактите и обстоятелствата по делото, признал е вината си и е приел Окръжен съд Сливен да му наложи ефективно наказание в размер на общо 12 месеца за трите престъпления, което ще бъде изтърпяно в затвор при първоначален „строг“ режим.  \r\nОдобреното от съда споразумение има силата на влязла в законна сила осъдителна присъда и не подлежи на обжалване.", "date": "2019.04.22", "title": "Сливен: Мъж получи 12 месеца затвор за разпространение и държане на наркотични вещества"}
{"url": "http://www.focus-news.net/news/2019/04/22/2649722/blagoevgrad-po-predlozhenie-na-kmeta-d-r-atanas-kambitov-shte-badat-otpusnati-60-000-leva-za-dramatichen-teatar-nikola-vaptsarov.html", "text": "Общината ще отпусне 60 000 лева за Драматичен театър „Никола Вапцаров\", съобщиха от пресцентъра на  Община Благоевград . Предложението на кмета д-р Атанас Камбитов бе гласувано днес по време на редовно заседание на Общински съвет – Благоевград. Средствата са предвидени в Бюджет 2019 на Община Благоевград и ще бъдат насочени за подготовка на Репертоарна програма по повод 100-годишни юбилеен творчески сезон на културната институция.  \r\nДТ „Никола Вапцаров“ е създаден през 1919 г., като през настоящата година се навършват 100 г. от основаването му. По този повод е подготвен и разнообразен репертоар. Акцентът в него ще бъдат класически произведения, разгледани по нов и модерен начин, изплъзвайки активно средствата на съвременния театър.  \r\nСред заглавията в програмата са „Портретът на Дориан Грей“ по Оскар Уайлд“, „Под манастирската лоза“ по Елин Пелин, „Емигранти“ от Славомир Мрожек, „Летящата принцеса“ по Джордж Макдоналд, „Евангелие според Никола“ – авторски спектакъл на Ставри Каранфилов за живота и творчеството на Никола Вапцаров. ДТ „Никола Вапцаров“ предвижда и съпътстваща програма, която включва представяне на известни представления от историята на театъра, изложба на плакети, костюми, създаване на летопис.", "date": "2019.04.22", "title": "Благоевград: По предложение на кмета д-р Атанас Камбитов ще бъдат отпуснати 60 000 лева за Драматичен театър „Никола Вапцаров“"}
{"url": "http://www.focus-news.net/news/2019/04/22/2649734/kyustendil-obshtinata-e-otlichena-s-nagrada-asenevtsi.html", "text": "Община Кюстендил е отличена с награда  „Асеневци”, съобщиха от пресцентъра на  Общината . Наградата се присъжда за най-голям принос в развитието на културния туризъм. Кметът Петър Паунов получи наградата от Ирина Найденова – член на  УС на Асоциация на българските туроператори и туристически агенти на официална церемония на 20 април във Велико Търново. Награждаването е организирано от АБТТА и е част от програмата на Международното изложение „Културен туризъм“ в град Велико Търново. Община Кюстендил се представи със собствен щанд, брандиран с някои от културните обекти в града – Чифте баня, музеен комплекс „Св. Георги“, ХГ „Владимир Димитров – Майстора“.", "date": "2019.04.22", "title": "Кюстендил: Общината е отличена с награда  „Асеневци”"}
{"url": "http://www.focus-news.net/news/2019/04/22/2649735/gd-granichna-politsiya-bez-problemi-se-osashtestvyava-preminavaneto-prez-granichnite-punktove-makaza-zlatograd-i-kapitan-petko-voyvoda.html", "text": "Без проблеми се осъществява преминаването през контролно-пропусквателните пунктове на границата с Гърция „Маказа“, „Златоград“ и „Капитан Петко войвода“, по данни към 13.00 часа, съобщиха за  Радио „Фокус“ – Смолян  от Главна дирекция (ГД) „Гранична полиция“. Няма забавяне при обработката на документи на вход и изход в и от страната. \r\nНели ГЕРГЬОВСКА", "date": "2019.04.22", "title": "ГД „Гранична полиция“: Без проблеми се осъществява преминаването през граничните пунктове „Маказа“, „Златоград“ и „Капитан Петко войвода“"}
{"url": "http://www.focus-news.net/news/2019/04/22/2649728/rositsa-dimitrova-vik-blagoevgrad-2017-i-2018-godina-byaha-izklyuchitelno-tezhki-za-druzhestvoto.html", "text": "2017 и 2018 година бяха изключително тежки за ВиК-Благоевград. Това каза по време на редовно заседание на Общински съвет-Благоевград управителят на ВиК-Благоевград Росица Димитрова, предаде репортер на  Радио „Фокус“-Пирин . Общинският съветник Гергана Янчева посочи, че за 2018 година подробната инвестиционна програма на дружеството е била в размер на 771 000 лв., а от постъпилия отчет на водния оператор се вижда, че са направени инвестиции в размер на малко повече от 425 000 лв. По думите й, разглеждайки предложенията за 2019 година се забелязва, че 10 от обектите от миналата година са включени в новия план за 2019 година. Според Янчева заради драстичното поскъпване на водата от тази година, трябва да бъде осигурено за хората качество на услугите и ремонт и реконструкция на мрежата. В отговор Росица Димитрова заяви, че наистина сумата, която е била заложена за 2018 година не е била изпълнена, но за сметка на това е предвидена по-голяма сума за 2019 година, като обектите са прехвърлени и ще бъдат изпълнени. Тя подчерта, че се стараят да отстраняват авариите бързо и качествено, и да подобрях услугите си. След дебата бе прието предложение за предстоящо извънредно заседание на Общото събрание на Асоциацията по ВиК. \r\nС 31 гласа „за“ Общинският съвет прие годишен план към Общинска стратегия за личностно развитие на децата и учениците на територията на Община Благоевград за периода април 2019-април 2020 година. Също така местният парламент гласува положително и за предложение за предоставяне за безвъзмездно управление  на общински имоти – публична общинска собственост за нуждите на Дом за медико-социални грижи „Св. Стилиян”-Благоевград. \r\nНатали СТЕФАНОВА", "date": "2019.04.22", "title": "Росица Димитрова, ВиК-Благоевград: 2017 и 2018 година бяха изключително тежки за дружеството"}
{"url": "http://www.focus-news.net/news/2019/04/22/2649736/varna-pokriv-na-kashta-v-selo-asparuhovo-e-goryal-zaradi-malniya.html", "text": "Покрив на къща в село Аспарухово е горял заради мълния. Това съобщиха от пресцентъра на  ОДМВР – Варна . На 19 април, около 15.30 часа, е постъпил сигнал за пожар, възникнал на покрива на къща, намираща се в село Аспарухово. Няма пострадали хора. Причина за инцидента е паднала върху къщата мълния. Унищожени са 150 кв. м покривна конструкция, мебели, мото помпа.  \r\nОколо 08.25 часа в същия ден е постъпил сигнал за пожар, възникнал в трафопост, намиращ се на ул. „Тролейна“ във Варна. Няма пострадали хора, унищожени са само електрически кабели Причината за инцидента е късо съединение. Лек автомобил, намиращ се на Крайезерния път във Варна, е горял при пожар на 20 април. Няма пострадали хора. Предполагаемата причина за инцидента е техническа неизправност. Увредена е предната част на автомобила.", "date": "2019.04.22", "title": "Варна: Покрив на къща в село Аспарухово е горял заради мълния"}
{"url": "http://www.focus-news.net/news/2019/04/22/2649737/sport-kristiano-ronaldo-se-prevarna-v-parviya-futbolist-v-istoriyata-s-titli-ot-anlgiyskoto-ispanskoto-i-italianskoto-parvenstvo.html", "text": "Петкратният носител на „Златната топка\" Кристиано Роналдо се превърна в първия футболист в историята с титли от анлгийското, испанското и италианското първенство. 34-годишният португалец спечели първата си купа във Висшата лига с Манчестър Юнайтед през 2007-а година, след това в Ла Лига с Реал (Мадрид) през 2012-а година, а през 2019-а го направи и в Серия „А\" с Ювентус. \r\nС тези три клуба Роналдо има общо шест титли и пет купи от Шампионската лига.", "date": "2019.04.22", "title": "Спорт: Кристиано Роналдо се превърна в първия футболист в историята с титли от анлгийското, испанското и италианското първенство"}
{"url": "http://www.focus-news.net/news/2019/04/22/2649738/vitsepremierat-mariyana-nikolova-nalitse-e-potentsial-za-investitsionno-satrudnichestvo-mezhdu-balgariya-i-kuveyt.html", "text": "С Кувейт ни свързва дълга история на отлични двустранни отношения. Това заяви заместник министър-председателят Марияна Николова по време на среща с кувейтска парламентарна делегация начело с Ракан Юсеф Ал Несф, председател на Групата за приятелство Кувейт-България, съобщиха от  правителствената информационна служба.  Николова изтъкна, че България се радва на висока макроикономическа и финансова стабилност, а годишният растеж от близо 4% е сред най-високите в Европа. “Считам, че е налице потенциал за инвестиционно сътрудничество между двете държави. Кувейтските инвеститори са добре дошли у нас. Те могат да инвестират в инфраструктурни проекти, индустриални зони, селскостопански обекти и проекти на хранителната промишленост“, подчерта вицепремиерът и изрази очакване в скоро време да се проведе сесия на Българо-кувейтската смесена комисия за икономическо и техническо сътрудничество.  \r\nНа свой ред Ракан Юсеф Ал Несф подчерта, че кувейтските инвестиции у нас, които възлизат на около 2 млн. долара, са крайно малко и трябва да се работи за увеличаването им, още повече, че има потенциал за това.", "date": "2019.04.22", "title": "Вицепремиерът Марияна Николова: Налице е потенциал за инвестиционно сътрудничество между България и Кувейт"}
{"url": "http://www.focus-news.net/news/2019/04/22/2649739/predsedatelyat-na-komisiyata-po-otbrana-gen-konstantin-popov-shte-napravi-osnovno-izkazvane-na-mezhdunarodnata-konferentsiya-evropeyskata-otbrana-vazmozhnosti-i-perspektivi-na-23-april.html", "text": "Председателят на Комисията по отбрана ген. Константин Попов ще направи основно изказване на международната конференция „Европейската отбрана – възможности и перспективи“. Тя ще бъде открита на 23 април в 9.30 часа в Централния военен клуб, съобщиха от пресцентъра на  парламента . Конференцията, организирана от Софийски форум за сигурност, е под патронажа на председателя на Комисията по отбрана на Народното събрание. На нея известни български и европейски политици и анализатори ще дискутират въпроси, свързани със сигурността на Европа, рисковете и заплахите, пред които са изправени европейските общества, бъдещето на европейската отбрана и др. За участие в международната конференция са поканени представители на различни държавни институции, на академичните среди, на неправителствените организации, както и дипломати и журналисти.", "date": "2019.04.22", "title": "Председателят на Комисията по отбрана ген. Константин Попов ще направи основно изказване на международната конференция „Европейската отбрана – възможности и перспективи“ на 23 април"}
{"url": "http://www.focus-news.net/news/2019/04/22/2649740/blagoevgrad-5-inteligentni-polivni-sistemi-shte-badat-izgradeni-v-grada-po-proekt-za-savmestni-deystviya-s-gartsiya-za-novi-tehnologii-za-upravlenie-na-vodnite-resursi.html", "text": "5 интелигентни поливни системи с 5 сонди ще бъдат изградени в Благоевград по проекта „LYSIS – Съвместни действия за разработването и прилагането на нови технологии за оптималното управление на водните ресурси в градската среда“. Това стана ясно по време на встъпителна пресконференция по проекта, предаде репортер на  Радио „Фокус“ – Пирин . Проектът се реализира по Програмата за трансгранично сътрудничество Интеррег V-A Гърция – България 2014 – 2020, приоритетна ос 2: „Устойчив и адаптиращ се към климата трансграничен регион”, Тематична цел 6: Опазване и защита на околната среда и насърчаване на ресурсната ефективност, Инвестиционен приоритет 6f: Насърчаване на иновативните технологии за подобряване на опазването на околната среда и ефективното използване на ресурсите в сектора на отпадъците, водите и почвата, или намаляване замърсяването на въздуха, Специфична цел 6: Подобряване управлението на водите. \r\nВ него Община Благоевград си сътрудничи с Община Драма, Република Гърция, която е и водещият партньор по проекта, както и с Община Павлос Мелос, Република Гърция, Солунския университет „Аристотел” и НПО „Активни младежи“. Стойността му е 1 743 038,30 лв.,  разпределен между 5 партньори, а бюджетът на Община Благоевград възлиза на 535 889,20 лв. Основна цел на проекта е да представи и да популяризира значението на новите интелигентни технологии в управлението на градските водни ресурси. Чрез реализацията му ще бъде постигнато опазване и защита на околната среда и насърчаване на ресурсната ефективност. \r\nЗа целта се в Благоевград се изграждат 5 интелигентни поливни системи с 5 сонди, каза ръководителят на проекта от българската страна Георги Ивановски, началник отдел „Териториално сътрудничество и икономическо развитие“ към Общината. По думите му те ще бъдат монтирани в ж.к. „Запад“, ж.к. „Струмско“ и в парк „Бачиново“. Предвидено е и облагородяване на пространството около тях. Заложеният срок за изпълнение е 24 месеца, тоест би трябвало дейностите да приключат до 31 август, но според Ивановски е възможно да се наложи леко удължаване на проекта. \r\nНа пресконференцията присъстваха представители както на Община Благоевград в лицето на кмета д-р Атанас Камбитов и зам.-кметът Зорница Кралева, така също и кметът на Драма, Р Гърция Христодулос Мамсакос, който изрази надежда, че този проект поставя началото на едно дългогодишно сътрудничество между Благоевград и общината, която той ръководи. Той поздрави кметът д-р Камбитов за начина по който изглежда областния център, пожелавайки му да бъде кмет и през следващите години. От своя страна д-р Атанас Камбитов също благодари за съвместните дейности по проекта и също изрази надежда, че двете общини ще продължат да работят съвместно и за в бъдеще. В рамките на събитието представители на Общински съвет – Драма, Община Павлос Мелос и Община Благоевград представиха подробни презентации за основните цели, задачи и дейности, които се реализират по проекта. \r\nЛивия НИНОВА", "date": "2019.04.22", "title": "Благоевград: 5 интелигентни поливни системи ще бъдат изградени в града по проект за съвместни действия с Гърция за нови технологии за управление на водните ресурси"}
{"url": "http://www.focus-news.net/news/2019/04/22/2649742/pernik-5-dni-ostavat-v-koito-grazhdanite-mogat-da-polzvat-5-otstapka-pri-plashtaneto-na-danatsi-kam-obshtinata.html", "text": "5 дни остават, в които гражданите могат да ползват 5% отстъпка при плащането на данъци към Община Перник. Това съобщиха от пресцентъра на  Общината . \r\nКампанията на Дирекция „Местни приходи и такси“ е в рамките на един месец и приключва на 30 април. \r\nЗа улеснение на населението касата в сградата на Общината ще бъде с удължено работно време – от 7.30 до 18.30 часа. Допълнително е отворена и каса в квартал „Църква” в периода от 1 март до 30 април. \r\nНалози ще могат да се плащат и в кметството в квартал „Изток”. Другите начини за плащане са чрез Български пощи, Изипей, по банков път, както и чрез интернет страницата на Община Перник и виртуален пост.", "date": "2019.04.22", "title": "Перник: 5 дни остават, в които гражданите могат да ползват 5% отстъпка при плащането на данъци към Общината"}
{"url": "http://www.focus-news.net/news/2019/04/22/2649744/stara-zagora-kmetat-zhivko-todorov-shte-dade-preskonferentsiya-v-sgradata-na-obshtinata-na-23-april.html", "text": "На 23 април от 12.00 часа в Зала 2 на Община Стара Загора кметът Живко Тодоров ще даде пресконференция. Това съобщиха от пресцентъра на  Общината . Ще бъдат дискутирани актуални теми, както и приоритетите пред Общината.", "date": "2019.04.22", "title": "Стара Загора: Кметът Живко Тодоров ще даде пресконференция в сградата на Общината на 23 април"}
{"url": "http://www.focus-news.net/news/2019/04/22/2649743/gd-granichna-politsiya-intenziven-e-trafikat-na-gkpp-dunav-most-ruse-i-gkpp-dunav-most-vidin-na-izhod-za-tovarni-avtomobili.html", "text": "Интензивен е трафикът на ГКПП \"Дунав мост - Русе\" и ГКПП \"Дунав мост - Видин\" на българо-румънската граница на изход за товарни автомобили. Това съобщиха от  ГД \"Гранична полиция\" . \r\nНа всички останали български гранични контролно-пропускателни пунктове преминаването се осъществява нормално.", "date": "2019.04.22", "title": "ГД \"Гранична полиция\": Интензивен е трафикът на ГКПП \"Дунав мост - Русе\" и ГКПП \"Дунав мост - Видин\" на изход за товарни автомобили"}
{"url": "http://www.focus-news.net/news/2019/04/22/2649745/kmetat-na-sofiya-yordanka-fandakova-shte-proverim-obshtestvenite-porachki-zasyagashti-stolichna-obshtina-gotova-sam-da-priema-predlozheniya-za-podobryavane-na-organizatsiyata.html", "text": "Всички конкретни случаи на обществени поръчки, които засягат Столична община ще ги проверим, а когато има конкретни предложения за подобряване на организацията, разбира се съм готова да ги приема. Това каза пред журналисти кметът на София Йорданка Фандъкова, предаде репортер на  Агенция „Фокус“  по повод пример, даден от Камарата на архитектите, че за укрепването на училище в с. Панчарево са дадени 4 дни за изготвянето на проекта. Кметът обясни, че е имала среща с представители на Камарата на архитектите в България в края на миналата седмица и са коментирали активното участие на архитектите в процеса на проектиране, одобряване и утвърждаване. „Както Камарата, така и Съюзът на архитектите са участвали и са били членове на журито, което одобри проектите, както за втора зона на ул. „Граф Игнатиев“, така и за четвърта зона. Сега, обаче, когато трябва да обясняваме проекта, някак си въпросите са само към мен, а не към проектантите, които са участвали в одобряването на тези проекти“, заяви Фандъкова. Тя подчерта, че Столична община, Камарата и Съюзът на архитектите имат нужда от още по-активен диалог и  съвместна работа. „Готова съм да се съобразя с професионални препоръки. Когато става въпрос за обществени поръчки, възложителят носи пълната отговорност. Ако има случаи, в които за проектиране са дадени 4 дни, това е абсолютно недопустимо и няма как да се случи добър проект. Когато се дадат много повече дни, не винаги проектите са добри, за съжаление, та камо ли какво остава когато са 4 дни“, отбеляза Йорданка Фандъкова.", "date": "2019.04.22", "title": "Кметът на София Йорданка Фандъкова: Ще проверим обществените поръчки, засягащи Столична община- готова съм да приема предложения за подобряване на организацията"}
{"url": "http://www.focus-news.net/news/2019/04/22/2649748/veliko-tarnovo-katastrofa-zatrudnyava-dvizhenieto-v-rayona-na-svetofara-na-bul-balgariya-pri-presechkata-za-stadion-ivaylo.html", "text": "Катастрофа затруднява движението в района на светофара на бул. „България“ при пресечката за стадион „Ивайло“ във Велико Търново. Инцидентът е станал между две леки коли, съобщи слушател на  Радио „Фокус“ – Велико Търново . Няма пострадали, но са нанесени материални щети по автомобилите. Трафикът в района  се осъществява в едното платно. \r\nЛуиза ТРАНЧЕВА", "date": "2019.04.22", "title": "Велико Търново: Катастрофа затруднява движението в района на светофара на бул. „България“ при пресечката за стадион „Ивайло“"}
{"url": "http://www.focus-news.net/news/2019/04/22/2649727/reuters-oshte-edna-eksploziya-e-raztarsila-shri-lanka.html", "text": "Още една експлозия разтърси столицата на Шри Ланка Коломбо при опит на сапьори да обезвредят бомба, предава  Reuters . \r\nПо-рано бе съобщено, че полицията в Шри Ланка е открила 87 бомбени детонатора в столицата Коломбо, ден след поредицата от атаки срещу църкви и хотели, в които загинаха близо 300 души. В изявление се казва, че полицията е открила детонаторите в автогара, като 12 от тях са били разпръснати на земята, а други 75 в разположено в близост сметище. \r\nВластите на Шри Ланка обявиха и въвеждането на извънредно положение от полунощ в понеделник в отговор на вълната от смъртоносни нападения в столицата Коломбо навръх Великден. Специалните мерки се въвеждат, „за да се позволи на полицията и трите сили (армията, флота и Военновъздушните сили) да осигурят обществена сигурност\", се казва в изявление от президента на островната държава. Тереза Герова", "date": "2019.04.22", "title": "Reuters: Още една експлозия е разтърсила Шри Ланка"}
{"url": "http://www.focus-news.net/news/2019/04/22/2649749/aktsenti-v-predavaneto-petrich-dreven-i-vekovechen-po-radio-fokus-pirin.html", "text": "В днешното издание на предаването  „Петрич – древен и вековечен“  по  Радио „Фокус“ – Пирин  отново ще проследим актуалните теми за Община Петрич. Нерегламентираните сметища са често срещан проблем във всички общини. Проблем ли са те за Община Петрич и как ръководството работи за справяне с този казус, ще ни каже зам.-кметът по строителство към Общината Минка Салагьорова. Признателни българи сведоха глава пред военния паметник Дрангова чешма по повод 103 години от неговото освещаване на 16 април. Повече за честванията ще научим от колегата Ливия Нинова. Ще Ви представим и повече информация за новата спортна зала в Петрич. Прерязаха лентата на обновените сгради на полицията и пожарната в Петрич. Подробности ще чуем от колегата Денис Никифоров. Очакваме и Вас на телефоните в студиото 0885 303 373 и 073/ 88-55-81 или на e-mail: pirin@focus-news.net, за да коментирате всичко, което Ви интересува по отношение на втората по големина община в Благоевградска област – Петрич. \r\nСлушайте предаването „Петрич – древен и вековечен“, за да опознаете и да обикнете древната и вечна Община Петрич! \r\nПредаването „Петрич – древен и вековечен“ се излъчва на честотите на Радио „Фокус“ – Пирин всеки понеделник, от 15.00 до 16.00 часа, с водещ Натали Стефанова.", "date": "2019.04.22", "title": "Акценти в предаването „Петрич – древен и вековечен“ по Радио „Фокус“ – Пирин"}
{"url": "http://www.focus-news.net/news/2019/04/22/2649752/komisar-mariya-gabriel-dneshniyat-den-na-zemyata-ni-napomnya-kolko-e-vazhno-da-se-grizhim-za-okolnata-zemya-tay-kato-tya-e-ne-samo-nasheto-nastoyashte-no-i-badeshte.html", "text": "Днешният Ден на Земята ни напомня колко е важно да се грижим за околната земя, тъй като тя е не само нашето настояще, но и бъдеще. Това каза българският еврокомисар по цифровата икономика и общество Мария Габриел по време на представянето на изложба за детска рисунка „Земята, пчелите и хората“ в Бургас, предаде репортер на  Радио „Фокус“ – Бургас . По думите ѝ рисунките са показателни за голямата грижа на младите хора към природата. „Прекрасна инициатива. Поздравления за Областна дирекция „Земеделие“, за Пчеларско дружество „Бургас“, за Община Бургас и най-вече - за младите таланти. Те са лицето на България, което искаме да видим. Тук има креативност – нещо, което роботите и машините никога няма да заместят. Има и знания – нещо, което ценим в България, защото то е част от идентичността ни и от традициите ни. Напомня ми на инициативата „Медена закуска“, която проведохме с тях, и която явно дава своя плод“, отбеляза еврокомисар Мария Габриел. Според нея, освен че имат знания за пчелите и тяхното значение за хранителната верига, децата са наясно и с важността на това хората и околната среда да живеят в симбиоза, за да може всеки да извлече максимална полза. \r\nМария ПОПЧЕВА", "date": "2019.04.22", "title": "Комисар Мария Габриел: Днешният Ден на Земята ни напомня колко е важно да се грижим за околната земя, тъй като тя е не само нашето настояще, но и бъдеще"}
{"url": "http://www.focus-news.net/news/2019/04/22/2649724/afp-v-kolombo-sa-namereni-87-detonatora-za-bombi.html", "text": "Полицията в Шри Ланка е открила 87 бомбени детонатора в столицата Коломбо, ден след поредицата от атаки срещу църкви и хотели, в които загинаха близо 300 души, предава  AFP . \r\nВ изявление се казва, че полицията е открила детонаторите в автогара, като 12 от тях са били разпръснати на земята, а други 75 в близкоразположено сметище. \r\nПо-рано през деня властите на Шри Ланка обявиха въвеждането на извънредно положение от полунощ в понеделник в отговор на вълната от смъртоносни нападения в столицата Коломбо навръх Великден. Специалните мерки се въвеждат, „за да се позволи на полицията и трите сили (армията, флота и Военновъздушните сили) да осигурят обществена сигурност\", се казва в изявление от президента на островната държава. Тереза Герова", "date": "2019.04.22", "title": "AFP: В Коломбо са намерени 87 детонатора за бомби"}
{"url": "http://www.focus-news.net/news/2019/04/22/2649753/spetsializiranata-prokuratura-e-poiskala-myarka-zadarzhane-pod-strazha-na-7-litsa-ot-grupata-za-trafik-na-hora-i-prane-na-pari-vav-vidinsko.html", "text": "Специализираната прокуратура е поискала мярка „задържане под стража“ на 7 лица от групата за трафик на хора и пране на пари във Видинско. Това заяви на брифинг Димитър Петров, изпълняващ функциите ръководител на Специализираната прокуратура, предаде репортер на  Агенция „Фокус“ . Той обясни, че действията на прокуратурата по неутрализиране на групата са започнали преди около 2 месеца и допълни, че освен с трафик на хора, групата се е занимава и с лихварство. Димитър Петров заяви, че участниците са предоставяли суми на хора, а после за изисквали двойно или тройно повече при връщането.  Агенция „Фокус“   припомня: На 20 април Специализираната прокуратура, ГДБОП, ОДМВР-Видин, Дирекция „Жандармерия“ в МВР локализираха организирана престъпна група във Видин за трафик на хора с цел просия (предимно в Кралство Швеция), лихварство, както и пране на пари. В хода на акцията бяха задържани 9 цигани. Някои от арестуваните имат роднински връзки. Основно задържаните са от село Дреновец. Групата е работила предимно в Швеция, като членовете ѝ са извеждали социално слаби хора от страната да просят в шведската държава.   \r\nДаяна ДЮЛГЕРОВА", "date": "2019.04.22", "title": "Специализираната прокуратура е поискала мярка „задържане под стража“ на 7 лица от групата за трафик на хора и пране на пари във Видинско"}
{"url": "http://www.focus-news.net/news/2019/04/22/2649755/smolyan-rayonnata-prokuratura-vnese-obvinitelen-akt-spryamo-32-godishen-mazh-za-telefonni-izmami.html", "text": "Районната прокуратура внесе обвинителен акт спрямо 32-годишен мъж за телефонни измами. Това съобщиха от пресцентъра на  Апелативна прокуратура - Пловдив . Районна прокуратура - Смолян внесе в съда обвинителен акт спрямо мъж с инициали Д.Д., на 32 г., за това, че в периода от 9 май 2018 г. до 15 май 2018 г. в гр. Смолян, в условията на продължавано престъпление и в съучастие като помагач с неустановено лице действащо като извършител, умишлено е улеснил неизвестния извършител, който чрез телефонни разговори е възбудил и поддържал заблуждение у две жени, че е длъжностно лице – полицейски служител Лъчезар Иванов при „Криминална полиция“ и те трябва да му съдействат за провеждане на полицейска операция за задържане на извършители на телефонни измами, като оставят всичките си пари и ценности на посочени от него места в гр. Смолян, които Д. Д. взел и с това причинил имотна вреда на първата пострадала в  размер на обща 3 249 лева и на втората пострадала в размер на общо  26 527 лева, или всичко на обща стойност 29 776 лева (пари и бижута).   \r\nСпоред обвинителния акт, двете пострадали жени, съответно на 9 май 2018 г. и на 15 май 2018 г., получили телефонно обаждане от непознат мъж, който се представил за полицай Лъчезар Иванов. Той им казал, че се провежда акция по залавяне на телефонни измамници, които се придвижвали с черни бусове, били много опасни, като при появяването им щели да чуят гърмежи. Обяснил още, че пострадалите фигурирали в техния списък и трябвало да помогнат на полицията да ги задържат, като дадат пари и бижута, които после щели да им бъдат върнати. Първата пострадала жена, съгласно дадените ѝ указания от полицая Иванов, събрала сумата от 1 800 лева и златни  накити , всичко на обща  стойност  3 249  лева и ги сложила в полиетиленова чанта, която оставила до контейнера за смет в близост до къщата си. Оттам ги взел обвиняемият Д.Д.   \r\nВтората пострадала жена оставила чанта, под храсти до жилищна кооперация, където живеела, съдържаща 19 800 лева, 4 000 евро, златни накити, на стойност 2 142 лева, пластмасови кутийки за бижута и дамско кожено портмоне, всичко на обща стойност 26 527  лева. Обвиняемият Д.Д., който взел парите, бил представен за полицай, охраняващ мястото от телефонни измамници.  \r\nПо делото са разпитани свидетели, изготвени експертизи, проведен следствен експеримент и др. Предстои Районен съд - Смолян да насрочи заседание по делото.", "date": "2019.04.22", "title": "Смолян: Районната прокуратура внесе обвинителен акт спрямо 32-годишен мъж за телефонни измами"}
{"url": "http://www.focus-news.net/news/2019/04/22/2649746/makfaks-makedoniya-blerim-reka-uveri-che-nyama-da-ima-politicheski-pazar-za-glasovete.html", "text": "След вчерашните призиви на двамата кандидати, които ще се борят за президентския пост в Северна Македония на балотаж – Стево Пендаровски (СДСМ) и Гордана Силяновска-Давкова (ВМРО-ДПМНЕ) , от предизборния щаб на Блерим Река увериха, че няма да има политически пазар за гласовете на избирателите му – нито в полза на единия, нито в полза на другия, предава македонската информационна агенция  „Макфакс“ . \r\nРека избирателите си да гласуват по собствена съвест на втория тур, независимо от посланията, изпратени от централата на двамата кандидати, които продължават надпреварата на балотажа. \r\n„В началото на кампанията уверихме, че няма да правим политически пазар с гласовете. Не призоваваме за бойкот, нито ще насърчаваме избирателите да гласуват за Силяновска или Пендаровски. Същата позиция се споделя и от страните, които стояха зад Река – „Алианс за албанците“ и БЕСА На Билал Касами. Смятаме, че по този начин показваме зрелост и демократичен капацитет, и разрушаваме политическите игри”, заяви Флорин Хасани, ръководител на изборния щаб на Река. Тереза Герова", "date": "2019.04.22", "title": "„Макфакс“ (Македония): Блерим Река увери, че няма да има „политически пазар за гласовете“"}
{"url": "http://www.focus-news.net/news/2019/04/22/2649750/afp-zemetresenieto-vav-filipinite-ruhnaha-dve-sgradi-zaginali-sa-petima-dushi.html", "text": "Земетресението, което удари Филипините със сила от 6,3 по скалата на Рихтер, стана причина за рухването на най-малко две сгради, в резултат на което са загинали петима души, предава  AFP . \r\nУточнява се, че става въпрос за два отделни инцидента. Три тела са извадени изпод  развалините на срутена сграда в град Порак. Останалите две жертви – на възрастна жена и нейното внуче, са загинали в град Любао.Трусът е прекъснал електрозахранването и е затруднило работата на спасителните екипи, поясниха местните власти. \r\nЗеметресение с магнитуд от 6,3 по скалата на Рихтер е регистрирано на Филипините, показа справка на официалната интернет страница на Европеския средиземноморски сеизмологичен център. \r\nЕпицентърът на труса е бил на 60 километра северозападно от столицата Манила и на два километра северозападно от Санта Тереса Примера, с дълбочина от 40 километра под земната кора. Тереза Герова", "date": "2019.04.22", "title": "AFP: Земетресението във Филипините – рухнаха две сгради, загинали са петима души"}
{"url": "http://www.focus-news.net/news/2019/04/22/2649754/blagoevgrad-dva-dni-obshtina-gotse-delchev-se-posveti-na-magiyata-na-tantsa.html", "text": "Два дни Община Гоце Делчев се посвети на магията на танца. Това каза за  Радио „Фокус“-Пирин  Даниела Крантева, експерт „Връзки с обществеността“ към Общината. По думите й над 700 участника от различни краища на България, както и гости от чужбина, са се включили в 11-то издание на Международния ден на танца в Гоце Делчев. „20 състава от страната и чужбина представиха богатството на фолклора. От тях местните състави бяха 4, а останалите пристигнаха от София, Благоевград, Девин, Панагюрище, Сандански, района на Разлог, Петрич и други. Специални участници в двудневния празник бяха Неврокопския ансамбъл за народни песни и танци гр. Гоце Делчев, както и ансамбли от Черна гора, Гърция и Северна Македония“, заяви тя. Крантева припомни, че тази година, събитието е било организирано в памет на Запрю Икономов – дългогодишен ръководител на Неврокопски ансамбъл за народни песни и танци – гр. Гоце Делчев (роден на 20 април 1929 г. и починал на 30 януари) 2015 г.), който е човек с изключителни заслуги за съхраняване и разпространяване на българското фолклорно богатство и е почетен гражданин на Гоце Делчев.  \r\nСпоред нея най-атрактивната част от двудневния празник е била дефилето, в което са се включили всички участници и се е превърнало в изключително преживяване за всички присъстващи. „Вторият ден на празненствата, също бе интересен и посетен от стотици хора. Откритият урок по разучаване на български хорả, който се проведе в Градския парк, създаде голямо настроение не само у участващите групи, а и у всички жители и гости на града, които по това време бяха в парка. Под вещото ръководство на доц. Георги Гаров –  ръководител катедра „Хореография“ в Югозападен университет „Неофит Рилски“, присъстващите успяха в рамките на 1 час да разучат 2 интересни хорả от Пиринската фолклорна област. Вечерта завърши отново с концерт в Градския парк, в който се включиха гостите от Гърция, Черна гора и Северна Македония, както и танцови състави и школи от Гоце Делчев“, каза още Даниела Крантева. \r\nНатали СТЕФАНОВА", "date": "2019.04.22", "title": "Благоевград: Два дни Община Гоце Делчев се посвети на магията на танца"}
{"url": "http://www.focus-news.net/news/2019/04/22/2649756/mvnr-vandalskite-proyavi-s-natsistka-simvolika-nyamat-myasto-v-nashata-strana.html", "text": "Министерството на външните работи изразява своето силно възмущение по повод провелата се на 21 април т.г. в София среща на представители на крайнодесни организации от страната и чужбина. Като груба провокация и посегателство срещу морала на българското общество и историята на българската държава се разглеждат разлепените некролози и афиши на Адолф Хитлер в различни градове у нас, както и вандалското оскверняване с нацистка символика на паметници и публични сгради. Това се посочва в позиция на  МВнР . За пореден път, по най-категоричен и остър начин, осъждаме всички подобни действия, активно прокламиращи ксенофобски, антисемитски и расистки послания. Такива цинични прояви нямат място в нашата страна и не отразяват ценностната система на нашия народ, който винаги се е противопоставял на фанатизма и екстремизма във всяка една тяхна форма. Изповядването на ненавистническа идеология, заедно с нейните проявления, следва да бъде акт преследван с абсолютната строгост на закона. Това е съвместен ангажимент на цялото българско правителство и компетентни институции, в който МВнР е влагало, влага и ще продължи да влага максимални усилия, за да се противопостави на всички възможни форми на антисемитизъм, ксенофобия, расизъм и език на омразата, както в страната, но така също и чрез активно сътрудничество в рамките на процесите на европейската и световна сцена. В навечерието на един от най-светлите християнски празници призоваваме да бъдат защитавани основните европейски ценности като зачитането на човешкото достойнство, свободата на личността и правата на човека. Красотата на българския народ произтича от неговото многообразие – културно, религиозно и етническо, което той е съхранил във вековете на своето съществуване и не следва да бъде позволявано на нищо и никой да го петни и руши.  Всички действия и демонстрации, насаждащи омраза и нетолерантност, са несъвместими с нашето разбиране за цивилизованост и демократичност на едно общество. Българското правителство ще продължава да създава необходимите предпоставки за  среда, освободена от всички прояви на дискриминация, включително чрез съвместната си работа с международните организации, като ЕС, ОССЕ, Съвета на Европа и ООН за предприемане на общи постъпки за противодействие на тези негативни явления и с цел насърчаването на взаимно уважение, разбирателство и толерантност.  МВнР изразява силната си подкрепа за работата на компетентните правоохранителни органи и се надява отговорните за разпространяването и демонстрирането на човеконенавистническа идеология да бъдат навременно установени и да понесат цялата строгост на наказанията произтичащи от българското законодателство.", "date": "2019.04.22", "title": "МВнР: Вандалските прояви с нацистка символика нямат място в нашата страна"}
{"url": "http://www.focus-news.net/news/2019/04/22/2649747/burgas-katya-stoyanova-vremenno-shte-izpalnyava-dlazhnostta-kmet-na-obshtina-sozopol.html", "text": "Катя Стоянова временно ще изпълнява длъжността кмет на Община Созопол, след като Апелативният специализиран съд освободи от Панайот Рейзи от поста. Това потвърди за  Радио „Фокус“ – Бургас  Катя Стоянова. По думите ѝ решението е било взето в днешния ден по време на сесия на Общински съвет – Созопол. \r\nМария ПОПЧЕВА", "date": "2019.04.22", "title": "Бургас:  Катя Стоянова временно ще изпълнява длъжността кмет на Община Созопол"}
{"url": "http://www.focus-news.net/news/2019/04/22/2649751/stara-zagora-tri-kutii-za-dareniya-sa-postaveni-v-grada-v-podkrepa-na-notr-dam.html", "text": "Три кутии за дарения – във фоайето на Община Стара Загора, в РБ „Захарий Княжески“ и в библиотека „Родина“, ще бъдат на разположение на всеки, който иска да бъде съпричастен с трагедията, която сполетя Европа – пожарът в катедралата „Нотр Дам“. Това съобщиха от пресцентъра на  Община Стара Загора . Поставянето на кутиите се случи в присъствието на френски студенти. Те са в Стара Загора по повод съвместно архитектурно ателие, за да представят своите разработки на идеи и визия за урбанистично устойчиво развитие на града.  \r\n„Това е жест на солидарност, който отправяме към Париж, нашата съпричастност, защото това е паметник на културата не само за Франция, не само за франкофоните, а за всички ни“, каза зам.-кметът на Стара Загора Иванка Сотирова при поставянето на дарителската кутия във фоайето на администрацията днес.  \r\nОт името на френския културен институт „Алианс Франсез“ Георги Симеонов представи набирателната сметка, която може да бъде използвана за финансова подкрепа.  \r\nВид сметка: СПЕЦ.С-КА КАПИТАЛ/ДАР.ЮЛ \r\nВид валута: BGN \r\nIBAN: BG66UNCR70001523558773 \r\nBIC - UNCR BGSF Георги Симеонов", "date": "2019.04.22", "title": "Стара Загора: Три кутии за дарения са поставени в града в подкрепа на „Нотр Дам“"}
{"url": "http://www.focus-news.net/news/2019/04/22/2649757/predsedatelyat-na-abv-rumen-petkov-v-plovdiv-ministerstvoto-na-otbranata-zasekretyava-klyuchova-informatsiya-otnosno-zakupuvaneto-na-boen-samolet.html", "text": "Председателят на „Коалиция за България“ и на ПП АБВ Румен Петков заяви пред медиите в Пловдив, че Министерството на отбраната, че засекретява ключова информация относно закупуването на боен самолет. Това съобщиха от пресцентъра на  ПП АБВ . Причината за това предоставяне на непълни данни пред обществото и на тази база да се вземе решение за закупуване на F-16 в ущърб както на България, така и на националната ни сигурност.  \r\nНастоявам да знаем кога и за каква сума е закупена системата „Полева интегрирана комуникационна информационна система за Сухопътните войски и какво става с нея през последните 6-7 години\". Петков свърза това със заместник-министъра на отбраната Атанас Запрянов и добави, че той трябва да напусне незабавно ръководството на ресорното министерство. \r\nПетков настоя също Народното събрание да направи оценка на приетия за развитието на Българската армия План 2004 и на това какво е състоянието ѝ днес. Той добави, че анализът трябва да обхване времето преди и след влизането на България в НАТО и да се отговори на въпросите какво е продиктувало, след приемането ни в Алианса, да не се реализира нищо от този план и защо след влизането ни в НАТО ситуацията е катастрофална. Румен Петков коментира, че в кадрово и във военно-техническо обезпечаване ситуацията в армията е много зле и това е по вина не само на настоящия министър на отбраната.", "date": "2019.04.22", "title": "Председателят на АБВ Румен Петков в Пловдив: Министерството на отбраната засекретява ключова информация относно закупуването на боен самолет"}
{"url": "http://www.focus-news.net/news/2019/04/22/2649760/24-puls-makedoniya-prashen-oblak-ot-sahara-preminava-prez-balkanite.html", "text": "През уикенда прашен облак от пустинята Сахара обхвана Западна Европа и Средиземноморието и постепенно се придвижи към Балканите, предава македонската електронна медия  „24 Пулс“ . \r\nХърватските медии вече съобщиха, че той е достигнал страната. Очаква се в следващите два дни той да премине през територията на Сърбия и Македония.  \r\nОблакът се придвижи към Европа от Алжир, пояснява медията, като същевременно уверява, че той не е опасен за здравето на хората. Тереза Герова", "date": "2019.04.22", "title": "„24 Пулс“ (Македония): Прашен облак от Сахара преминава през Балканите"}
{"url": "http://www.focus-news.net/news/2019/04/22/2649758/ombudsmanat-maya-manolova-dari-500-paketa-s-hranitelni-produkti-na-sotsialno-slabi-i-vazrastni-hora-v-kardzhali.html", "text": "Омбудсманът Мая Манолова дари 500 пакета с хранителни продукти на социално слаби и възрастни хора пред църквата и джамията в града, предаде кореспондент на  Радио „Фокус“ . Храната бе раздадена на две места в града – пред катедрален храм „Св. Георги“ и пред джамията на пазара, на дошлите там християни и мюсюлмани. Мая Манолова беше посрещната от много граждани, от кмета Хасан Азис, мюфтията и омбудсмана на Кърджали Расим Муса.  \r\n„Ние живеем в материалния свят, но и без вяра не може“, каза отец Петър, свещеникът на  кърджалийската църква, посрещайки омбудсмана на Република България.  \r\nМая Манолова обясни, че кампанията „Великден за всеки\" е единствената национална кампания за възрастните хора, като целта е да компенсира добавки от правителството, които не достигат до всички с ниски пенсии. „Не е ли редно поне с малко да се увеличат и пенсиите на пенсионираните учители, и заплатите на медицинските сестри, и пенсионерите да получат по-високи пенсии“, попита омбудсманът, като обясни, че е израснала в семейство на медицинска сестра с 40-годишен стаж и знае каква е пенсията на медицинските сестри.  \r\nНабраните средства ще бъдат обърнати във ваучери, всеки на стойност по 20 лева, с които пенсионерите, определени по списъци на НОИ, ще могат да пазаруват в близо 5 000 магазина в цялата страна. Възрастните хора ще получават своите ваучери в централните пощенски клонове в страната. Със съдействието на социалния патронаж по общини тази седмицата преди Великден започна и раздаването на събраните хранителни продукти на социално слаби хора. \r\nДоброволците от Националната кампания „Великден за всеки – дари празник на баба и дядо“ са набрали храните основно в акцията „Купи и сподели“ от 44 магазина в 14 града на страната. Всеки посетител е можел да купи пакетирани продукти и да ги постави в колички на изходите на търговските вериги. Инициативата се организира под патронажа на омбудсмана и традиционно набира парични средства и трайни храни за българските пенсионери, които няма да получат великденска надбавка от 40 лв. Тази година определения от правителството минимален праг е до линията на бедност - 348 лв. Националната кампания „Великден за всеки – дари празник на баба и дядо“ набира финансови средства по банкова сметка, разкрита конкретно и единствено за целите на кампанията, като титуляр е Български Червен кръст. \r\nДарина ДЕЕНИЧИНА", "date": "2019.04.22", "title": "Омбудсманът Мая Манолова дари 500 пакета с хранителни продукти на социално слаби и възрастни хора в Кърджали"}
{"url": "http://www.focus-news.net/news/2019/04/22/2649763/stara-zagora-v-grada-shte-bade-predstavena-izlozhbata-izkustvoto-na-grafikata-v-kolektsiyata-na-prof-d-r-chavdar-slavov.html", "text": "Изложбата „Изкуството на графиката в колекцията на проф. д-р Чавдар Славов“ ще бъде представена на 24 април 2019 г. от 18.00 часа в западните зали на Художествена галерия Стара Загора. Това съобщиха от пресцентъра на  Общината . \r\nВ експозицията са включени 105 произведения, дело на творци, с чието изкуство са свързани редица от най-значимите художествени явления в съвременната българска графика. Сред авторите са: Васил Захариев, Веселин Стайков, Евтим Томов, Преслав Кършовски, Румен Скорчев, Любен Диманов, Борислав Стоев, Петър Чуклев, Стоян Цанев, Иван Димов, Иван Газдов, Захари Каменов, Иван Ненов, Цветан Казанджиев, Мария Духтева, Христо Кърджилов и др. В изложбата са включени графични творби и рисунки и на художници като  Дечко Узунов, Светлин Русев, Генко Генков, Иван Кирков, Валентин Старчев, Емил Попов и др. , изявяващи се преди всичко в областта на живописта и скулптурата.  \r\nПроф. д-р Чавдар Славов, д.м.н., е уролог по специалност, член на Постоянния комитет на Световната здравна организация (СЗО) за Европа и международен член на Европейската и Световната урологични асоциации. Интересите и  любовта му към графиката, формирани през годините,  след 1985 г. прерастват в колекционерска страст и в сърдечно приятелство с десетки художници от различни поколения. Тази изложба е част от „неговото пътуване в изкуството на графиката“ и шанс за публиката да се срещне с една колекция, респектираща с художествената значимост на включените в нея творби.", "date": "2019.04.22", "title": "Стара Загора: В града ще бъде представена изложбата „Изкуството на графиката в колекцията на проф. д-р Чавдар Славов“"}
{"url": "http://www.focus-news.net/news/2019/04/22/2649762/zornitsa-kraleva-zam-kmet-na-blagoevgrad-proektat-lysis-e-izklyuchitelno-vazhen-za-vsichki-obshtini-partnyori-po-nego.html", "text": "Проектът „LYSIS – Съвместни действия за разработването и прилагането на нови технологии за оптималното управление на водните ресурси в градската среда“ е изключително важен за всички общини, които са партньори по него. Това каза на пресконференция зам.-кметът на Община Благоевград Зорница Кралева, предаде репортер на  Радио „Фокус“ – Пирин . По думите ѝ цялата стойност на проекта е около 1.5 млн. лв., от тях 514 хил. лв. са за Община Благоевград. „Проектът е важен, тъй като говорим за едни Smart напоителни системи, които ще бъдат монтирани на пет места в Благоевград – ж.к Запад, ж.к Струмско и парк „Бачиново“, посочи Кралева. Тя добави, че дейностите по проекта трябва да приключат до месец август тази година, но заради леко забавяне от гръцка страна е възможно крайният срок да бъде удължен. Заместник-кметът на Община Благоевград изказа благодарността си към всички страни, които са партньори по проекта, заявявайки че и за в бъдеще ще продължат да работят заедно в полза на жителите на всички партньорски общини. \r\nЛивия НИНОВА", "date": "2019.04.22", "title": "Зорница Кралева, зам.-кмет на Благоевград: Проектът LYSIS е изключително важен за всички общини, партньори по него"}
{"url": "http://www.focus-news.net/news/2019/04/22/2649741/plyus-info-makedoniya-i-sdsm-i-vmro-dpmne-sa-s-nay-slabi-rezultati-za-poslednite-pet-godini.html", "text": "Първият кръг на президентските избори в Северна Македония завърши с разлика от само 4 606 гласа в полза на Стево Пендаровски срещу Гордана Силяновска Давкова. И СДСМ, и ВМРО-ДПМНЕ уверяват, че ще постигат убедителни победи на балотажа на 5 май. Цифрите обаче показват, че кандидатите и на двете партии са загубили гласове в сравнение с последните местни, парламентарни и президентски избори в страната. Според анализите вчерашните избори са най-слабият резултат за двете страни, предава скопската електронна медия  „Плюс Инфо“ . \r\nСлед обработването на 99,96% от бюлетините, Пендаровски печели 323 846 гласа, а Силяновска – 319 240. \r\nГласовете за кандидата, подкрепен от социалдемократите в сравнение с тези, с които партията спечели на местните избори за 2017 г. - 415 726, показват, че в неделя СДСМ е загубила 92 000 гласа. \r\nМеждувременно ВМРО-ДПМНЕ спечели 335 054 гласа в тези избори, което означава, че спрямо предходното гласуване в страната е събраха 16 000 гласа по-малко.  Тереза Герова", "date": "2019.04.22", "title": "„Плюс Инфо“ (Македония): И СДСМ, и ВМРО-ДПМНЕ са с най-слаби резултати за последните пет години"}
{"url": "http://www.focus-news.net/news/2019/04/22/2649759/sliven-dobromira-stoyanova-ot-grada-e-pobeditel-v-natsionalniya-konkurs-za-mladi-talanti-tsveten-kamerton.html", "text": "С галаконцерт в зала „Сливен” приключи 16-ят Национален фестивал за млади таланти „Цветен камертон”. Той се провежда традиционно в дните около Цветница и основната му цел е да стимулира и подкрепя младите изпълнители и да им даде възможност да се изявят в областта на популярната музика. Това съобщиха от пресцентъра на  Община Сливен .  \r\nОбщо 63 деца и ученици от цяла България участваха в тазгодишната музикална надпревара. Те бяха разпределени в четири възрастови групи. Първата бе от 5 до 8 години, втората – от 9 до 11, третата – от 12 до 14 и четвъртата възрастова група - от 15 до 17 години. За всички участници бяха предвидени награди. Изпълненията им бяха оценявани от звездно жури в състав композиторите Хайгашод Агасян и Светослав Лобошки и певицата Тони Димитрова. \r\nНаградата за най-малък участник беше връчена на седем-годишната Миглена Тодорова от град Свищов. \r\nВ първа възрастова група Петя Миндова от град Стара Загора спечели първото място. На второ място се класира Цветина Петрова от Сливен, а третото място си поделиха Анна Иванова и Адреана Янева от град Ямбол. \r\nЗа победители във втора възрастова група бяха обявени Кристиян Налбантов и Анелия Налбантова от град Поморие. На второ място останаха Аглея Канева от Пловдив и Борислава Борисова от град Свищов, а на трето Самуил Махнев от град Сливен. \r\nЗа фаворит в третата възрастова група бе обявен Иван Едрев от Сливен. Весела Колева от Пловдив и Алекс Колев от Сливен си поделиха второто място, следвани от Михаил Георгиу от град Нова Загора. \r\nВ последната четвърта възрастова група за най-добър изпълнител бе определена Гала Ботева от град Севлиево. На трето място се класира Никол Панова от град Сливен. \r\nГран при статуетката „Цветен камертон” спечели Добромира Стоянова от Вокално студио „Усмивка”, град Сливен. Наградата й връчи заместник – кметът по хуманитарните дейности Пепа Чиликова. \r\n„Благодаря ви, че ни подарихте частица от вашия талант през изминалите два конкурсни дни. Бяхте чудесни и съм убедена, че усилията, които полагате и любовта ви към музиката ще продължат да ви водят в правилната посока”, заяви по време на награждаването Пепа Чиликова. Тя изказа благодарностите си към всички, участвали в организацията и провеждането на конкурса, и им пожела светли великденски празници. \r\nСред гостите на вечерта бяха председателят на Общински съвет – Сливен Димитър Митев и общински съветници, секретарят на Общината Валя Радева, директорът на РИМ „Д-р Симеон Табаков” д-р Николай Сираков, представители на различни институции в града, преподаватели, ученици и родители. \r\nОрганизатори са Община Сливен и Център за подкрепа на личностното развитие - Детски комплекс – Сливен. Партньори в осъществяването на конкурса са Общински съвет – Сливен, Областна администрация – Сливен, ОДМВР – Сливен, Регионален исторически музей „Д-р Симеон Табаков”, Регионална библиотека „Сава Доброплодни”, Държавен куклен театър и местни спонсори.", "date": "2019.04.22", "title": "Сливен: Добромира Стоянова от града е победител в Националния конкурс за млади таланти „Цветен камертон”"}
{"url": "http://www.focus-news.net/news/2019/04/22/2649770/dobrich-s-izpalneniya-na-stefan-dalchev-i-magdalena-dalcheva-priklyuchva-poreditsata-velikdenski-kontserti-klasika-organizirani-ot-obshtinata.html", "text": "С изпълнения на Стефан Далчев (орган) и Магдалена Далчева (виолончело) приключва поредицата Великденски концерти „Класика“, организирани от Община град Добрич, предаде кореспондент на  Радио „Фокус” – Варна . Стефан Далчев е гостувал и свирил в добруджанския град наведнъж още миналия век и последно преди около 10 години. „Аз в Добрич винаги идвам с удоволствие още по време на първите ми концерти при Маестро Медникаров. Добрич има една много специфична атмосфера, може би на житницата на България с тази равнина. Равнината си има своите красоти, хората са много сърдечни, това още тогава ми направи впечатление. Специално тук като музикант професионалист си спомням, че имаше един много богат музикален живот. Има прекрасна зала, може би най-хубавата от големите в България като акустика, един прекрасен орган. Инструментът е много хубав и дано градът да си го съхрани“, коментира Далчев. Органовата музика според Далчев е духовна музика, а репертоарът му тази вечер е изключително богат и хубав: „Прецизно подбрана и подготвена е програмата за концерта ни в Добрич“. Франсиско Кореа де Араухо и „Тиенто от седмия тон“, композиторът е ярък представител на ранния барок и испанската органна школа. Роден и живял в Севиля и едва в края на живота си отива в Хаен, а след това и в Сеговия като органист на тамошните катедрали. Тиенто е испанското наименование на ричеркара като с годините търпи промени и от произведение със строга полифония приобщава и свободната форма с типичните си диминуции – бързи пасажи, на испански глосас. Публиката ще чуе един от най-забележителните майстори на Северогерманската органна школа Дитрих Букстехуде и неговата творба „Праембулум във фа диез минор“. В програмата тази вечер са включени още Добри Христов и Во Царствие Твоем, Йозеф Райнбергер и неговата „Елегия оп. 150“. Това е един впечатляващ композитор от романтизма. Роден във Вадуц (Лихтенщайн), но пребивавал до края на живота си в Мюнхен. „Основно органист, той е творил в почти всички музикални жанрове, достигнал приживе върха на славата, но днес рядко изпълняван. Напълно незаслужено за тази толкова прекрасна и обаятелна музика“, отбеляза Стефан Далчев. Друг акцент е творбата на Камий Сен-Санс „Серенада за виолончело и орган“. Камий Сен-Санс  е добре познат френски композитор. Малцина обаче знаят, че той е бил и органист и като такъв е изкарвал основно прехраната си. Серенада е част от една сюита за виолончело и пиано, но изпълнена с орган звучи много убедително. Програмата на концерта ще завърши с няколко произведения на Йохан Себастиан Бах, музикантът на музикантите. Ще бъдат представени две хорални обработки, които  се различават по характер и обем, но са с една и съща тематика - Страстната седмица.  \r\nЖулиета НИКОЛОВА", "date": "2019.04.22", "title": "Добрич: С изпълнения на Стефан Далчев и Магдалена Далчева приключва поредицата Великденски концерти „Класика“, организирани от Общината"}
{"url": "http://www.focus-news.net/news/2019/04/22/2649767/prezidentat-rumen-radev-horata-i-zemyata-na-tundzhanskiya-kray-sa-naslednitsi-na-vekovna-istoriya-i-kultura.html", "text": "Жителите на община Тунджа пазят и развиват богатите културни традиции на своя край и го прославят не само в страната, а и далеч извън нейните предели. Това заяви президентът Румен Радев, който гостува днес на празника на община Тунджа, съобщиха от  прессекретариата на държавния глава . Програмата на тържествата включва прояви, посветени на художествената самодейност, фолклорен фестивал, театрални представления и концерти за деца и за възрастни, литературни дни. \r\nВ словото си държавният глава отбеляза, че хората и земята на красивия тунджански край са наследници на вековна история и култура. „Днешният празник е символ на мъдростта, защото тази плодородна земя е поела потта на много поколения, преплели съдбата си в нея. А за българина земята е била и хлябът, и надеждата, и мъката“, заяви Румен Радев. Президентът открои усилията на жителите и ръководството на общината за подобряване на условията за възрастните, децата и хората в неравностойно положение. По думите на Румен Радев, този успешен модел трябва да бъде за пример от останалите общини и да се подкрепя от държавното ръководство.  \r\nПо повод днешния Международен ден на Земята президентът посочи, че от усилията на обществото зависи опазването на планетата. „От нашето благоразумие зависи да опазим нашата планета, да я направим по-добро място не само за нас днес, но и за бъдните поколения“, посочи Радев и припомни, че президентската институция също има роля в ангажимента на България към този празник с подписаната на днешната дата през 1992 г. от президента д-р Желю Желев клетва в името на Земята и включването на празника в национален календар. \r\nПо случай празника на община Тунджа архимандрит Димитрий отправи благодарствени думи и отслужи молебен за здраве. Сред присъстващите на площад „Освобождение“ в Ямбол бяха народни представители, представители на местната власт, стотици граждани.  \r\nПо-късно в село Кукорево президентът Радев разгледа цех за производство на пелети. След това участва в празника на село Тенево и посети фабрика за производство на хидравлични цилиндри.", "date": "2019.04.22", "title": "Президентът Румен Радев: Хората и земята на тунджанския край са наследници на вековна история и култура"}
{"url": "http://www.focus-news.net/news/2019/04/22/2649765/prokuror-dimitar-petrov-kogato-elena-yoncheva-predostavi-neshto-po-zapisa-alo-banov-sam-shte-go-izsledvame-dotogava-ima-samo-prikazki-pred-kamerite.html", "text": "В момента, в който Елена Йончева реално предостави нещо по записа „Ало, Банов съм“, ще го изследваме, дотогава са само приказки пред камерите. Това каза на брифинг Димитър Петров, изпълняващ функциите ръководител на Специализираната прокуратура по повод изказването на говорителя на ПГ на БСП Елена Йончева, че прокуратурата се опитва да покрие информация по случая „Ало, Банов съм“, предаде репортер на  Агенция „Фокус“ . По-рано през деня Йончева заяви, че ще предостави в прокуратурата оригиналния запис по случая. „В момента, в който го предостави, мога да коментирам. Когато  предостави каквото и да е било, може да се оценява дали е относимо, ново или не повтаря други данни, които ние сме събрали“, посочи Димитър Петров. „Трябва да се направи сравнение, дали това, което е дадено вече го имаме. Ще чуем какво има в този запис“, каза още той.  \r\nДаяна ДЮЛГЕРОВА", "date": "2019.04.22", "title": "Прокурор Димитър Петров: Когато Елена Йончева предостави нещо по записа „Ало, Банов съм\", ще го изследваме- дотогава има само приказки пред камерите"}
{"url": "http://www.focus-news.net/news/2019/04/22/2649769/dps-registrira-listata-si-za-evrovota-obzor.html", "text": "ДПС регистрира листата си за евровота в ЦИК. На регистрацията присъстваха председателят на ДПС Мустафа Карадайъ, депутатите от Движението Велислава Кръстева, Йордан Цонев и настоящият евродепутат Илхан Кючюк.  \r\nВ листата има 17 кандидати за евродепутати, водач е е председателят на партията Мустафа Карадайъ. Пред журналисти той заяви, че листата на ДПС гарантира приемственост и победа. \"Ние залагаме на младите, нашата листа е силна. Тя генерира енергия. Знание и опит вървят заедно. Нашата листа включва млади, знаещи, можещи, смели, решителни, отговорни, свободни и активни младежи“, подчерта Карадайъ.  \"Фокус\"  публикува пълната листа на ДПС: 1. Мустафа Карадайъ \r\n2. Делян Пеевски \r\n3. Илхан Кючюк \r\n4. Искра Михайлова \r\n5. Атидже Алиева - Вели \r\n6. Севим Мусак \r\n7.Станислав Атанасов \r\n8.Сюлейман Сюлейман \r\n9. Антоанета Асенова \r\n10.Гюлфие Парушева \r\n11. Петър Чобанов \r\n12.Сюзан Мехмедова \r\n13. Синан Пехливанов \r\n14.ТанерКабилов \r\n15.Сунай Якуб \r\n16.Ертен Анисова \r\n17.Цветан Енчев  \r\nДеница КИТАНОВА", "date": "2019.04.22", "title": "ДПС регистрира листата си за евровота (ОБЗОР)"}
{"url": "http://www.focus-news.net/news/2019/04/22/2649768/d-r-atanas-kambitov-kmet-na-blagoevgrad-proektat-lysis-e-parvata-stapka-za-edno-uspeshno-partnyorstvo-mezhdu-vsichki-strani-uchastvashti-po-nego.html", "text": "Проектът „LYSIS – Съвместни действия за разработването и прилагането на нови технологии за оптималното управление на водните ресурси в градската среда“  е първата стъпка за едно успешно партньорство между всички страни, участващи по него. Това каза на пресконференция кметът на Благоевград д-р Атанас Камбитов, предаде репортер на  Радио „Фокус“ – Пирин . По думите му към момента проектът, който се реализира, е на стойност около 1.5 млн. лв., но изрази надежда, че в бъдеще партньорските общини ще съумеят заедно да реализират и по-мащабни проекти. „Дано да успеем да реализираме и проекти, които ще бъдат над 80 млн. лв. Смятам, че сме доказали, че можем да го направим“, каза още д-р Атанас Камбитов. Той добави, че зад всички цифри по проекти стоят резултати, които са в полза на гражданите на общините, изпълняващите дейностите. \r\nЛивия НИНОВА", "date": "2019.04.22", "title": "Д-р Атанас Камбитов, кмет на Благоевград: Проектът LYSIS е първата стъпка за едно успешно партньорство между всички страни, участващи по него"}
{"url": "http://www.focus-news.net/news/2019/04/22/2649761/v-spetsializiraniya-nakazatelen-sad-shte-se-gleda-myarkata-na-sedemte-dushi-obvineni-za-uchastie-v-prestapna-grupa-za-trafik-na-hora.html", "text": "В Специализирания наказателен съд ще се гледа мярката на седемте души, обвинени за участие в престъпна група за трафик на хора. Това съобщиха от пресцентъра на  Съда . Искането е от страна на Специализираната прокуратура за вземане на мярка за неотклонение „Задържане под стража“ спрямо Христо Славчов, Васил Тодоров, Никола Тодоров, Славейко Костов, Надежда Георгиева, Златко Веселинов и Данаил Веселинов, които са с повдигнати обвинения за ръководене и участие в организирана престъпна група, създадена с цел трафик на хора (просия). Делото ще се разгледа в 15.30 часа от 20-и състав на Специализирания наказателен съд.", "date": "2019.04.22", "title": "В Специализирания наказателен съд ще се гледа мярката на седемте души, обвинени за участие в престъпна група за трафик на хора"}
{"url": "http://www.focus-news.net/news/2019/04/22/2649775/sport-stanaha-yasni-sadiyskite-naznacheniya-za-sreshtite-revanshi-ot-turnira-za-kupata-na-balgariya.html", "text": "Станаха ясни съдийските назначения за срещите-реванши от турнира за Купата на България. Валентин Железов ще ръководи мача на стадион „Васил Левски“ между отборите на Септември и Локомотив (Пловдив), който ще се играе във вторник от 19:00 часа.  \r\nПетър Костадинов бе определен за главен съдия на мача ЦСКА-София и Ботев (Пловдив), който ще се играе на стадион „Българска армия\" в сряда, също от 19:00 часа.", "date": "2019.04.22", "title": "Спорт: Станаха ясни съдийските назначения за срещите-реванши от турнира за Купата на България"}
{"url": "http://www.focus-news.net/news/2019/04/22/2649771/ministar-ekaterina-zaharieva-dade-nachalo-na-natsionalniya-komitet-po-mezhdunarodno-humanitarno-pravo.html", "text": "Вицепремиерът и министър на външните работи Екатерина Захариева откри първото заседание на Националния комитет по международно хуманитарно право, учреден по-рано тази година. Това съобщиха от пресцентъра на  Министерството на външните работи . \r\n„Щастлива съм, че България вече се нарежда сред онези 112 държави в света и 20 страни-членки на ЕС, които имат подобни комитети“, каза министър Захариева в обръщението си към участниците. \r\nКомитетът се учредява като консултативен орган към Министерски съвет, който ще координира усилията на отделните български ведомства и неправителствени организации и ще подпомага формирането на национални политики в областта. \r\n„Няма по-добър момент за подобна инициатива от 2019 г., когато светът отбелязва 70 години от приемането на Женевските конвенции. Същевременно в идните месеци Международното движение на Червения кръст и Червения полумесец ще проведат своята 33-а международна конференция, каквато се свиква веднъж на четири години“, каза Екатерина Захариева. Тя посочи още, че 70 години след приемането на Женевските конвенции за съжаление военните конфликти по света се увеличават и все повече хора се нуждаят от международна хуманитарна помощ. \r\n„Надявам се този комитет да не се превърне в поредната формална инициатива, а с решенията на експертната си група да направи пълен преглед на българското законодателство и нормативната уредба в областта и да отправи препоръки към съответните институции“, подчерта българският вицепремиер. Тя призова членовете на комитета да използват момента и дадат гласност на българския пример в областта на международното хуманитарно право, включително с работата на български представители в международни организации. \r\nСред взетите на първото заседание решения бе това България да се присъедини към Политическата декларация от 2017 г. за защита на медицинския персонал и оказваната медицинска помощ по време на въоръжен конфликт (в съответствие с резолюция 2286 (2016) на Съвета за сигурност на ООН). Документът е иницииран от Франция. Към този момент 39 държави са изразили подкрепа за декларацията, от които 21 държави членки на ЕС.  \r\nНационални комитети по международно хуманитарно право съществуват в 112 страни по света и в 20 от 28-те държави членки на ЕС. Те имат основната функция да подпомагат държавите-членки в изпълнението на Женевските конвенции от 1949 г. и Допълнителните протоколи към тях. Международният комитет на Червения кръст  в Женева препоръчва и насърчава създаването на национални комитети в областта на международно хуманитарно право, а решението за създаването им, техният формат и състав се определят по преценка на правителството на съответната държава. \r\nБългарският национален комитет включва представители на министерството на външните работи, ресорните заместник-министри от компетентните министерства, Държавната агенция за бежанците при Министерския съвет, Държавната агенция за закрила на детето, както и на Българския червен кръст.", "date": "2019.04.22", "title": "Министър Екатерина Захариева даде начало на Националния комитет по международно хуманитарно право"}
{"url": "http://www.focus-news.net/news/2019/04/22/2649773/obshtina-sliven-startira-dalgoochakvaniyat-remont-na-sportna-zala-asenovets.html", "text": "Официално беше даден старт на дългоочаквания ремонт на спортна зала „Асеновец“ в Сливен, която от построяването през 1971 година не е ремонтирана. Това съобщиха от пресцентъра на  Община Сливен . Кметът Стефан Радев пожела работата по обекта да протече гладко и по график. Той използва случая, за да благодари още веднъж за финансовата подкрепа от страна на правителството, с чиято помощ залата отново ще отвори врати за децата, граждани и гости на Сливен. „Надявам се в края на годината да се поздравим с една изцяло обновена и мултифункционална зала, в която да се развиват и други видове спорт“, заяви кметът Радев. Той припомни, че се предвижда ремонт и на зала „Младост“, която е част от спортната инфраструктура на града. От началото на мандата ръководството на общината работи в подкрепа на сливенския спорт и ремонтните дейности са част от политиката на кмета Стефан Радев за осигуряване на много добри условия за спортистите и техните треньори. \r\n„Асеновец“ разполага със зали по бокс и волейбол, които ще бъдат изцяло обновени, като в залата по волейбол ще могат де се провеждат състезания по тенис на корт на закрито. \r\n205 календарни дни е предвиденият срок за приключване на ремонтните дейности. Външните стени ще бъдат топлоизолирани, хидро и топлоизолация на покрива, ламаринена обшивка и гръмоотвод. Вътрешната отоплителна система ще бъде подменена. Залата ще разполага и със вградена система за климатизация и вентилация, както и соларна система за битово горещо водоснабдяване. Предвижда се подовата настилка да бъде от винил. Ще бъдат ремонтирани и вътрешните помещения със санитарни възли. Средствата за цялостното обновяване на залата са осигурени от българското правителство. \r\nНа събитието присъстваха народният представител Десислава Танева и  заместник-кметът Пепа Чиликова. \r\nИзпълнители са Консорциум „Строителство Сливен – Спортен комплекс „Асеновец“ – „Комунал Инженеринг“ ЕООД и „БМ – Груп – Инженеринг“ ЕООД. \r\nСтроителният надзор е поверен на „Августа Консулт“ ЕООД.", "date": "2019.04.22", "title": "Община Сливен: Стартира дългоочакваният ремонт на спортна зала „Асеновец“"}
{"url": "http://www.focus-news.net/news/2019/04/22/2649764/unian-tsik-na-ukrayna-obraboti-99-ot-byuletinite.html", "text": "Централната избирателна комисия на Украйна е обработила 99% от електронните протоколи на районните избирателни комисии с резултатите от гласуването във втория кръг на президентските избори в страната, предава информационната агенция  УНИАН . \r\nСъгласно разпространената информация, 73,21% от избирателите (13  408 155) са гласували за кандидатът за президентския пост Владимир Зеленски, 24.46% за сегашния държавен глава Петро Порошенко ( 4 480 098). Остава преброяването на 17  888 253 гласа.  \r\nВторият кръг на президентските избори в Украйна се проведе на 21 април. Избирателната активност на тях бе 61,37%. ЦИК поясни, че приблизително на 30 април ще може да обяви официалните резултати от втория тур на гласуването. Тереза Герова", "date": "2019.04.22", "title": "УНИАН: ЦИК на Украйна обработи 99% от бюлетините"}
{"url": "http://www.focus-news.net/news/2019/04/22/2649774/komisar-mariya-gabriel-strandzhanskiyat-manov-med-e-sas-zashtiteno-naimenovanie-za-proizhod-tova-e-golyamata-ni-gordost.html", "text": "Странджанският манов мед е със защитено наименование за произход – това е голямата ни гордост. Това каза пред журналисти в Бургас българският еврокомисар по цифровата икономика и общество Мария Габриел, предаде репортер на  Радио „Фокус“ – Бургас . „Това е гордост за Област Бургас и за цялата област на Странджа. Изпращаме много силно послание за идентичност и качество, защото тук регионалното е много силно. Това, което предстои, са повече доходи за пчеларите, за да могат те достойно да ни представляват и да ни карат да се гордеем – не само в Европа, но и в целия свят“, отбеляза еврокомисар Мария Габриел. \r\nМария ПОПЧЕВА", "date": "2019.04.22", "title": "Комисар Мария Габриел: Странджанският манов мед е със защитено наименование за произход – това е голямата ни гордост"}
{"url": "http://www.focus-news.net/news/2019/04/22/2649776/gl-komisar-ivaylo-spiridonov-prestapnata-grupa-vav-vidinsko-e-zhivyala-na-garba-na-hora-v-neravnostoyno-polozhenie.html", "text": "Неутрализираната престъпна група във Видинско е живяла на гърба на хора в неравностойно положение. Това каза на брифинг директорът на Главна дирекция „Борба с организираната престъпност“ (ГДБОП) главен комисар Ивайло Спиридонов за неутрализираната престъпна група във Видинско за трафик на хора и пране на пари, предаде репортер на  Агенция „Фокус“ . Той припомни, че служители на ОДМВР-Видин са събрали информация по сигнала. „Поздравление на колегите от ОДМВР-Видин, че са съумели да съберат първоначалната информация по случая. На по-късен етап от Специализираната прокуратура ни бяха възложени действия на ГДБОП. Оперативната работа продължи много кратко, в рамките на месец бяха придобити данни“, обясни Ивайло Спиридонов. „Денят на реализацията беше изтеглен по-рано, тъй като едно от лицата беше задържано на територията на Швеция по съвсем друг казус. Хората в групата се притесниха доста сериозно и решиха да се приберат в България една седмица по-рано, дните преди Великден“, отбеляза директорът на ГДБОП. „Групата е емблематична с това, че с осъществяваната от тях престъпна дейност, реално живеят на гърба на хора, някои от тях в неравностойно положение“, коментира гл. комисар Спиридонов. „Усилията на МВР и Специализираната прокуратура ще продължат в тази насока, а именно да локализираме групи, които пречат на населението във всички краища на страната“, заяви Ивайло Спиридонов. Той изтъкна, че хората от видинското село Дреновец са изпратили с аплодисменти разследващите групата служители. \r\nДаяна ДЮЛГЕРОВА", "date": "2019.04.22", "title": "Гл. комисар Ивайло Спиридонов: Престъпната група във Видинско е живяла на гърба на хора в неравностойно положение"}
{"url": "http://www.focus-news.net/news/2019/04/22/2649766/veliko-tarnovo-obshtina-gorna-oryahovitsa-proveryava-imotite-na-zadarzhanite-alo-izmamnitsi.html", "text": "Проверка за законността на имотите на задържаните „ало измамници“ в града започна Община Горна Оряховица. Дейностите са разпоредени от Специализирана прокуратура чрез ДНСК, съобщи за  Радио „Фокус“ – Велико Търново  Мартин Борисов, главен специалист в Дирекция „ТСУОС“ в Община Горна Оряховица. Посочени са общо 9 адреса, които се намират в кварталите „Гарата“ и „Калтинец“. Те се обитават от ромски фамилии, които са сред арестуваните при специализираната акция за телефонни измами, провела се в края на миналата седмица в Горна Оряховица, София и Румъния.  \r\n„Проверени са и деветте адреса,  като в три от тях получихме съдействие от собствениците. Те представиха изискваните документи, от които снехме нужните данни. В останалите  имоти хората липсваха по обясними причини – задържани са. Резултатите показват, че там, където успяхме да влезем има незаконни проверки“, поясни още Мартин Борисов. Той допълни, че предстоят още проверки, за да се установи дали и какви нарушения има. Общината подготвя писма до собствениците, за да ги информира, че в най-кратки срокове трябва да предоставят исканата от тях информация – нотариални актове, разрешителни за строеж и други подобни. Към момента обстановката в града вече е спокойна. \r\nЛуиза ТРАНЧЕВА", "date": "2019.04.22", "title": "Велико Търново: Община Горна Оряховица проверява имотите на задържаните „ало измамници“"}
{"url": "http://www.focus-news.net/news/2019/04/22/2649778/vidin-7-kilometra-e-opashkata-ot-tezhkotovarni-avtomobili-na-granichen-punkt-dunav-most-2-na-izhod-ot-stranata.html", "text": "7 километра е опашката от тежкотоварни автомобили на Граничен пункт „Дунав маст 2“, съобщи за  Радио „Фокус“ – Видин  дежурният служител на пункта. Той посочи, че и четирите гишета работят с пълно натоварване. Опашката е на изход от страната. Според дежурния причината за засиления трафик към пункта е, че по време на католическия Великден в европейските страни движението на тежкотоварните автомобили е било забранено. В първия ден след католическия празник трафикът за страните от Западна Европа е натоварен.  \r\nОт 18 април всички преминаващи през Дунав мост 2 могат да ползват мобилно приложение, в което може да се открият актуална трафик информация и тарифите за таксуване на превозните средства, които преминават през моста. \r\nАнна ЛОЗАНОВА", "date": "2019.04.22", "title": "Видин: 7 километра е опашката от тежкотоварни автомобили на Граничен пункт „Дунав мост 2“ на изход от страната"}
{"url": "http://www.focus-news.net/news/2019/04/22/2649781/varna-rayonniyat-sad-postanovi-uslovna-prisada-za-48-godishen-mazh-za-bludstveni-deystviya-spryamo-dashterya-mu.html", "text": "Районният съд във Варна осъди 48-годишeн мъж за блудствени действия спрямо собствената му дъщеря. Това съобщават от пресцентъра на  Районен съд – Варна . Подсъдимият бе признат за виновен, че при продължавано престъпление в периода от лятото на 2016 година до 4 август 2017 г. извършил  блудствени действия по отношение на непълнолетната си дъщеря. Потърпевшото момиче живеело заедно с родителите си на квартира във Варна, като било изцяло финансово зависимо от баща си. Няколкократно през този период подсъдимият, чрез употреба на сила и използвайки положението на зависимост и надзор между родител и дете, извършил действия с цел  възбуда и удовлетворяване на полово желание, без съвкупление. Блудствените действия се изразявали в опипване, целуване, прегръщане и търкане по тялото и в областта на половите органи.  Пострадалото непълнолетно момиче  се оплакало от случващото се първоначално пред свои приятелки и семейна позната, а впоследствие само решило да сигнализира полицията. \r\n48-годишният подсъдим е с чисто съдебно минало. За извършеното престъпление по чл. 150, ал. 1 от Наказателния кодекс той бе осъден на 2  години лишаване от свобода, чието изпълнение се отлага с изпитателен срок от 4 години.  Присъдата подлежи на обжалване или протест в 15-дневен срок.", "date": "2019.04.22", "title": "Варна: Районният съд постанови условна присъда за 48-годишeн мъж за блудствени действия спрямо дъщеря му"}
{"url": "http://www.focus-news.net/news/2019/04/22/2649777/aktsenti-v-predavaneto-sadovo-v-sartseto-na-trakiya-po-radio-fokus-plovdiv.html", "text": "Непосредствено преди Великден, в днешното предаване  „Садово в сърцето на Тракия“  по  Радио „Фокус“–Пловдив  ще говорим за храмовете в община Садово. Благодарение на спонсори в общината са били възстановени църквите в четири населени места. Някои ремонти все още продължават. Това са църквите в град Садово, в село Кочево, в село Моминско и в село Богданица. Спомоществователите, които са цели семейства с частни фирми, ще получат званието „почетен гражданин на Садово“ по време на празника на града на 24 май. За това ще ни разкажат днес кметът на Богданица Александър Александров и кмета на село Кочево Павел Павлов. Тези и още новини ще чуете в днешното издание на предаването „Садово в сърцето на Тракия”, което се излъчва всеки понеделник от 16.00 до 17.00 часа. Телефонът за връзка с нас е 032/65 25 65. \r\nВодещ на предаването е Цветана Тончева.", "date": "2019.04.22", "title": "Акценти в предаването „Садово в сърцето на Тракия” по Радио „Фокус”-Пловдив"}
{"url": "http://www.focus-news.net/news/2019/04/22/2649779/ofitsialno-be-otkrit-vazstanoveniyat-byust-pametnik-na-kompozitora-pancho-vladigerov-v-borisovata-gradina-obzor.html", "text": "Кметът на София Йорданка Фандъкова, зам.-кметът доц. д-р Тодор Чобанов и внукът на големия композитор Панчо Владигеров - проф. Панчо Владигеров-младши участваха в официалното откриване на възстановения бюст-паметник на големия български творец в „Алеята на безсмъртните“ в Борисовата градина. Събитието е част от Националната програма за честване на 120-годишнината от рождението на Владигеров. Столичният кмет отбеляза, че опазването и предаването на паметта са ключови за възпитанието на младите хора и на обществото. Йорданка Фандъкова подчерта, че паметта на хората, градили България и тези, които я прославят и днес със своето творчество, дават примера и посоката за развитие на младите и талантливите хора, и духовните основи за развитието на цялата ни нация. Фандъкова посочи, че през последните години, с усилията на Столична община, Музеят за История на София и професионални и родолюбиви организации, са успели да реставрират 38 бюст-паметника, със средства, които са били предоставени на столична програма „Култура“. Проф. д-р Панчо Владигеров-младши, внук на композитора, също подчерта значението на новите скулптори, което е важно най-вече за новото поколение. По думите му те трябва да не се забравят и да се виждат. „Всяко нещо, което става, си има своята значимост и своята тежест“, заяви внукът на композитора Панчо Владигеров. „Когато беше 110-годишнината от раждането на Панчо Владигеров и говорехме за концерти и културни мероприятия, имаше едно огромно развитие. В момента се случват 3 или 4 пъти повече мероприятия в цялата страна. Много съм щастлив и развълнуван от всички тези хубави неща, които се случват“, изтъкна той. Доц. д-р Тодор Чобанов, който бе водещ на откриването на паметника, подчерта, че  Борисовата градина е създадена и изграждана и като парк на паметта. Той обясни, че в Съюза на композиторите се пази липсващият бюст-паметник на Панчо Владигеров, за който той е позирал в натура приживе, така скулпторът Марин Марков е успял да направи негово копие, което да бъде поставено на оригиналното му място. Екипът на скулптора-реставратор Марин Марков изработва новата отливка, почиства съществуващия мраморен постамент, възстановява надписите и извършва цялостния монтаж на паметника, така че да върне оригиналната му визия и блясък. Автор на оригиналния бюст е скулпторът Тодор Първанов. Той го създава през 50-те години на миналия век. Паметникът е поставен в Борисовата градина през 1987/1988 г. по повод 10-годишнината от смъртта на композитора. Преди години паметникът е бил откраднат и в момента, чрез възстановяването си той живее втори живот.  \r\nИрина ИВАНОВА", "date": "2019.04.22", "title": "Официално бе открит възстановеният бюст-паметник на композитора Панчо Владигеров в Борисовата градина (ОБЗОР)"}
{"url": "http://www.focus-news.net/news/2019/04/22/2649782/ruse-95-godishen-peshehodets-e-zaginal-pri-katastrofa.html", "text": "95-годишен пешеходец е загинал при катастрофа на ул. „Плиска“. Това съобщиха от  ОДМВР- Русе . Сигналът за инцидента е постъпил в 11.14 часа. Към местопроизшествието веднага са изпратени екипи на „Пътна полиция“. Установено е, че на ул. Плиска, при ясно време, суха пътна настилка, на прав участък с три ленти за движение, лек автомобил „Фолксваген Голф“ с русенска регистрация, управляван от 71-годишен водач, е блъснал мъж на 95 години, пресичащ пътното платно отляво надясно на маркирана пешеходна пътека. Пешеходецът е починал. На мястото на инцидента е извършен оглед от дежурна оперативна група. Причините за възникване на произшествието се изясняват, като по случая е образувано досъдебно производство. \r\nНа водача е извършена проверка с техническо средство за употреба на алкохол, която е дала отрицателен резултат.", "date": "2019.04.22", "title": "Русе: 95-годишен пешеходец е загинал при катастрофа"}
{"url": "http://www.focus-news.net/news/2019/04/22/2649783/gabrovo-blagotvoritelen-bazar-za-sotsialni-uslugi-ot-obshtinata-shte-se-provede-v-grada-na-24-i-25-april.html", "text": "Благотворителен базар за социални услуги от Габрово и общината ще се проведе в града на 24 и 25 април, съобщиха за  Радио „Фокус“ – Велико Търново  от Общината. Щандът ще е разположен в търговския център на бул. „Могильов“ в града и ще работи от 15.00 до 19.00 часа. В инициативата ще се включат Дневния център за деца и младежи с увреждания, Дневния център за деца с увреждания в кв. „Велчевци“ и Дневния център за стари хора. На базара ще бъдат изложени изделия, ръчно изработени от потребителите на горепосочените социални услуги, а набраните средства ще се използват за подпомагане на дейностите им.  \r\nЛуиза ТРАНЧЕВА", "date": "2019.04.22", "title": "Габрово: Благотворителен базар за социални услуги от общината ще се проведе в града на 24 и 25 април"}
{"url": "http://www.focus-news.net/news/2019/04/22/2649780/prokuror-dimitar-petrov-okolo-20-dushi-sa-prosili-za-prestapnata-grupa-ot-vidinsko-v-shvetsiya.html", "text": "Около 20 души са просили за престъпната група от Видинско в Швеция. Това каза на брифинг Димитър Петров, изпълняващ функциите ръководител на Специализираната прокуратура за локализирането на организирана престъпна група във Видинско за трафик на хора и пране на пари, предаде репортер на  Агенция „Фокус“ . „В съответния тур от Швеция към България около 20 души са работили за организираната престъпна група“, посочи той, като обясни, че тези хора са били зависими от лидерите.  Димитър Петров отбеляза, че в хода на разследването ще бъдат обобщени сумите, събрани от организираната престъпна група. Той уточни, че набирането на хора за просене е ставало след като организаторите са обещавали на включващите, че печалбата ще бъде разделяна наполовина. „Връщайки се в България са им били изчислявани сметки за транспорт, храна и те са получавали изключително ниски суми за извършената от тях дейност“, коментира ръководителят на Специализираната прокуратура. По думите му установеното имущество на лидерите на групата по никакъв начин не съответства с доходите им. „Това са лица, които никога не са работили, никога не са имали осигуровки“, заяви той и допълни, че сградите, в които живеят те са несравними в тези на обикновеното население в село Дреновец. \r\nДаяна ДЮЛГЕРОВА", "date": "2019.04.22", "title": "Прокурор Димитър Петров: Около 20 души са просили за престъпната група от Видинско в Швеция"}
{"url": "http://www.focus-news.net/news/2019/04/22/2649787/odmvr-sofiya-ekipite-na-patna-politsiya-sa-v-gotovnost-da-podpomagat-regulirat-i-kontrolirat-trafika-za-predstoyashtite-velikdenski-praznitsi.html", "text": "Екипите на „Пътна полиция“ към ОДМВР- София са в готовност за подпомагане, регулиране и контрол на трафика във връзка с предстоящите Великденските празници. Това съобщиха от  ОДМВР- София . Във връзка с очаквания интензивен трафик преди и след поредицата почивни дни е изготвен план и създадена организация за осигуряване безопасността на движението по основните пътни артерии на територията на ОДМВР- София, извършване на строг контрол над водачите на МПС, неспазващи ЗДвП и неизпълняващи разпорежданията на контролните органи, както и недопускане на движение на МПС в лентата за аварийно спиране на автомагистралите. На територията, обслужвана от областната дирекция, ще бъдат разположени максимален брой полицейски екипи, които да подпомагат движението и да следят за недопускане на автомобилни колони в участъците с въведена временна организация на движението.  \r\nОт ОДМВР- София обръщат внимание, че санкцията за движение в аварийната лента при първо нарушение е в размер на 1000 лева и 3 месеца лишаване от правоуправление спрямо водача. Санкцията за нарушаване на забраната за движение на МПС над 12 тона е в размер на 300 лева и 1 месец лишаване от правоуправление спрямо водача и спиране на МПС от движение за 1 месец спрямо собственика.  \r\nСлужителите, работещи по контрол на пътното движение, ще бъдат ангажирани приоритетно към подпомагане и регулиране на движението, контрол на водачите с рисково поведение /неправилно изпреварване, неправилни маневри, отнемане на предимство/, както и на водачите с опасно и демонстративно управление без необходимата дистанция, които извършват рискови маневри, изпреварване или преминаване от една лента в друга, създавайки непосредствена опасност за останалите участници в движението. Засилен ще е контролът и по отношение спазването на скоростните режими, управлението на МПС след употреба на алкохол и  от неправоспособни водачи.    \r\nОДМВР- София информира, че ще бъде прилагана нулева толерантност към всички нарушители. Водачите, които с рисковото си поведение на пътя застрашават своята безопасност и тази на останалите участници в движението, ще бъдат санкционирани с цялата строгост на закона!  По информация на Агенция „Пътна инфраструктура“ състоянието на автомагистралите „Тракия“ и „Хемус“ е, както следва:   АМ „Тракия“:    \r\n- До 31 юли движението от км 11+530 до км 16+560 се осъществява двупосочно в платното посока София поради ремонтно – възстановителни дейности на виадукти при км 13+140 и км 15+940. През празничните и почивни дни се въвежда реверсивно движение както следва:  \r\n- В деня преди празничния или почивен ден се обособяват две ленти в посока Бургас и една в посока София.  \r\n- За последния почивен или празничен ден се обособяват две ленти в посока София и една в посока Бургас.  \r\n- До 30 юни движението от км 18+530 до км 23+330 се осъществява двупосочно в платното посока София поради ремонтно – възстановителни дейности на виадукт при км 20+840. През празничните и почивни дни се въвежда реверсивно движение както следва:  \r\n- В деня преди празничния или почивен ден се обособяват две ленти в посока Бургас и една в посока София.  \r\n- За последния почивен или празничен ден се обособяват две ленти в посока София и една в посока Бургас.  \r\n- До 31 май движението при Мухово от км 45+200 до км 46+266 в посока Бургас се осъществява с повишено внимание поради обезопасяване на пътния участък.  \r\n - До 31 май движението от 45+900 до км 53+000 и в двете посоки се осъществява с повишено внимание поради констатирани неравности по пътната настилка. Скоростта на движение се ограничава до 90 км/ч.  АМ „Хемус“:   \r\n- Движението при Потоп от км 18+230 до км 20+620 се осъществява двупосочно в платното посока София поради ремонтно-възстановителни дейности на виадукт при км 19+270. През празничните и почивни дни се въвежда реверсивно движение както следва:  \r\n- В деня преди празничния или почивен ден се обособяват две ленти в посока Варна и една в посока София;  \r\n- За последния почивен или празничен ден се обособяват две ленти в посока София и една в посока Варна.  \r\n- При благоприятни атмосферни условия ограничението се въвежда в участъка от км 14+210 до км 22+620 поради извършване на ремонтни дейности до 15.12.2019 г.  \r\n- До 31 май движението на МПС над 12 тона е ограничено в участъка от км 30+260 до км 35+450 /от п.в. „Витинска река“ до служебна пътна връзка/ само в посока София поради ремонтно-възстановителни дейности по виадукт при км 33+600 и тунел „Витиня“. Движението се осъществява по обходен маршрут през път I-1 Ботевград – София. Автомобилите до 12 тона в двете посоки и трафикът на товарните превозни средства над 12 тона в посока Варна от км 31+996 до км 33+780 се осъществява двупосочно в платното  в посока Варна, като са обособени по една лента в посока София и в посока Варна поради ремонтно-възстановителни дейности на виaдукт при км 33+600 и тунел „Витиня“ /лявата тръба в посока София/ до 28.05.2019 г.;  \r\n - Движението от км 33+960 до км 40+310 се осъществява двупосочно в платното посока София поради ремонтно-възстановителни дейности на виадукти при км 36+450 /Коренишки дол/ и при км 37+920 до 28.05.2019 г.;  \r\n- До 31.05.2019 г. движението от км 48+800 до км 53+690 се осъществява двупосочно в платното за София поради ремонтни дейности по виадукт при км 51+360.  \r\n- Днес от 9.00 до 19.00 часа движението в тунел „Топли дол“ се осъществява двупосочно в тръбата посока Варна поради ремонт по осветителната система, измиване на стените, настилката и бализите. Шофьорите да се движат с повишено внимание и съобразена скорост.", "date": "2019.04.22", "title": "ОДМВР- София: Екипите на „Пътна полиция“ са в готовност да подпомагат, регулират и контролират трафика за предстоящите Великденски празници"}
{"url": "http://www.focus-news.net/news/2019/04/22/2649784/veliko-tarnovo-nad-270-lyubiteli-se-nadpyavaha-na-tsvetnitsa-v-novo-selo.html", "text": "Над 270 самодейци се надпяваха на Цветница във великотърновското Ново село. Местното читалище „Наука – 1870“ бе домакин на юбилейното тридесето издание на Общински песенен празник, организиран от Община Велико Търново и общинската организация на Съюза на пенсионерите – 2004. Това съобщиха от пресцентъра на  общината . В музикалното събитие, посветено на българския фолклор, участваха 21 певчески състава от 19 клубове на пенсионера и инвалида. Празникът бе открит от Росица Димитрова – директор на общинската дирекция „Социални дейности и здравеопазване“ и от кмета на Ново село Христо Христов. „Поздравявам ви за нестихващия творчески стремеж и ентусиазъм, с които вече 30 години ни пренасяте в пъстрия свят на музикалното изкуство и на българското фолклорно многообразие“, обърна се Росица Димитрова към самодейците.  За всички клубове на пенсионера и инвалида имаше подаръци – почетни грамоти, символични подаръци и почерпка, осигурени от Община Велико Търново.", "date": "2019.04.22", "title": "Велико Търново: Над 270 любители се надпяваха на Цветница в Ново село"}
{"url": "http://www.focus-news.net/news/2019/04/22/2649772/dmitriy-peskov-govoritel-na-kremal-moskva-vaznameryava-da-sadi-za-noviya-prezident-na-ukrayna-po-negovite-dela.html", "text": "В Москва новият президент на Украйна ще бъде съден по делата му, заяви пред репортери прессекретарят на Кремъл Дмитрий Песков, предава  TACC . \r\n„За победителя в президентските избори в Украйна Владимир Зеленски и възможностите за работа с него може да се съди само по конкретни дела“, подчерта Песков. \r\nРусия зачита избора, направен от гражданите на Украйна в гласуването за новия президент на страната, но припомня за проблемите с легитимността на този процес, добави говорителят на Кремъл.  \r\n„Москва уважава избора на украинския народ, особено след като той е толкова очевиден. В същото време легитимността на тези избори бе поставена под въпрос, след като три милиона граждани на Украйна, живеещи в Руската федерация, не бяха допуснати да гласуват“, отбеляза Песков. \r\nКремъл смята, че е преждевременно да говори за поздравления на руския президент Владимир Путин към Зеленски, както и за съвместната им работа. „Преждевременно е да говорим за поздравления на президента Путин към Зеленски, както и възможността да работим заедно\", коментира говорителят му. Тереза Герова", "date": "2019.04.22", "title": "Дмитрий Песков, говорител на Кремъл: Москва възнамерява да съди за новия президент на Украйна по неговите дела"}
{"url": "http://www.focus-news.net/news/2019/04/22/2649789/kyustendil-obshtina-dupnitsa-e-predpriela-deystviya-otnosno-samozapalvane-na-spryanoto-ot-eksploatatsiya-smetishte-za-bitovi-otpadatsi.html", "text": "Община Дупница е предприела действия относно самозапалване на спряното от експлоатация сметище за битови отпадъци. Това съобщи за  Радио „Фокус” – Кюстендил  Христо Апостолов, пресаташе на Община Дупница. По думите му дейностите са започнали още на 19 април, когато специализирана техника на Районна служба „Пожарна безопасност и защита на населението” – Дупница е била ангажирана с овладяването на задимяването и е оказала пълно съдействие на Общината. „Единственият вариант за овладяване на ситуацията е запръстяването, каквото Община Дупница извършва ежедневно, въпреки че, сметището е спряно от експлоатация, но е превантивна мярка за недопускане на всекидневно и постоянно горене на натрупалите се газове във вътрешността му. Важно е да се знае, че този процес на гниене и самозапалване ще се възобновява периодично, както последните повече от 30 години, въпреки предприетите от Община Дупница действия, докато не се реализира самата рекултивация”, каза Христо Апостолов. По думите му без да бъде направено рекултивиране, този процес на гниене, палене и задимяване ще продължава дълъг период. Действията на Община Дупница ще продължат в насока потискане запалванията и дименето, докато се стигне до стартирането на реалния процес на рекултивация. Общината е предприела всички действия по изготвянето на предпроектни, проектни проучвания и идеен проект за рекултивацията на сметищния терен. \r\nВенцеслав ИЛЧЕВ", "date": "2019.04.22", "title": "Кюстендил: Община Дупница е предприела действия относно самозапалване на спряното от експлоатация сметище за битови отпадъци"}
{"url": "http://www.focus-news.net/news/2019/04/22/2649788/bsp-kandidatite-za-evrodeputati-shte-posetyat-oblastite-kyustendil-smolyan-veliko-tarnovo-lovech-sofiya-oblast-i-yambol-na-23-april.html", "text": "На 23 април кандидатите за евродепутати от \"БСП за България\" ще посетят областите Кюстендил, Смолян, Велико Търново, Ловеч, София област и Ямбол. Това съобщиха от пресцентъра на  партията .  Ямбол \r\nВ 11:00 ч. в град Елхово, водачът на листата на левицата Елена Йончева ще се срещне с граждани в клуба на БСП. В 13.15 ч. в пенсионерския клуб в гр. Стралджа, тя ще се срещне с обществеността. В 15:00 ч. в центъра на град Ямбол, Елена Йончева и група общински съветници ще проведат открита приемна. В 16.15 ч. в град Ямбол, в Камерна зала на хотел \"Кабиле\", тя ще проведе дискусия с граждани на тема: \"Проблемните европейски проекти в град Ямбол\" В 18:00 ч. в Научно-техническия съюз в град Ямбол, Йончева ще се срещне с жители от Ямбол, Тунджа и Болярово. Кюстендил \r\nВ 10:30 ч. пред сградата на общинската администрация в гр. Бобошево, кандидатът за евродепутат Иван Кръстев ще се срещне с жители на града и ще посети реновираната спортна база. В 13:00 ч. в залата на общ. Сапарева баня той ще разговаря с граждани и  хотелиери за развитието на балнео и СПА туризма. В 15:30 ч. в гр. Дупница, Иван Кръстев ще проведе среща с граждани в кафе-клуб. \r\nВ 13:00 ч. в центъра на с Шишковци, общ. Кюстендил Петър Витанов ще се срещне с жителите на населеното място и ще посети къща-музей на Владимир Димитров - Майстора. В 14:00 ч. Петър Витанов ще се посети птицеферма и шивашки цех в с. Шишковци. В 15:30ч. в кафе \"Флора\" в гр. Кюстендил Петър Витанов ще се срещне с жители на града. В 17:00 ч. в центъра на гр. Кочериново, той ще се срещне с обществеността. \r\nВ 18:00 ч. в центъра на гр. Рила,  кандидатите за евродепутати Петър Витанов и Иван Кръстев ще се срещнат с жителите на града.  Смолян \r\nВ 10:00 ч., читалището на с. Селча, общ. Девин, кандидатът за евродепутат Тодор Стоилов ще разговаря с жителите на населеното място. В 13:00 ч. той ще се срещне с обществеността в с. Михалково, общ. Девин.В 15:00 ч. в центъра на с. Лясково, общ. Девин, Тодор Стоилов ще разговаря с жителите на селото по актуални проблеми. В 17:30 ч. в гр. Девин, в залата на хотел \"Орфей\", Тодор Стоилов ще се срещне с граждани.  \r\nВ 15:00 ч. в заведение в центъра на с. Павелско, общ. Чепеларе, Валери Жаблянов ще разговаря с жители на селото. В 18:00 ч. в гр. Смолян, в Планетариума, той ще се срещне с жители на областния град. \r\nВ 17:30 ч, в читалището на гр. Златоград, Момчил Неков ще се срещне с обществеността. Велико Търново \r\nВ 10:30 ч, зала Лекционна на читалището, в гр. Павликени, проф. Мариела Модева и проф. Румен Гечев  ще се срещнат с граждани, които имат проблеми с концесии за добив в кариери от селата Димча и Върбовка. \r\nВ 14:00 ч. в град Стражица, проф. Мариела Модева ще обсъди с обществеността проблемите с образованието и културата у нас. \r\nВ 15:00 ч. в Захарните заводи, в град Горна Оряховица, проф. Румен Гечев ще се срещне с ръководството на предприятието и работещите в него.  В 15:30 ч., Хотел \"Раковец\", в гр. Горна Оряховица, професор Румен Гечев ще се срещне с ръководството на хотела. В 18:00 ч. в малката зала на читалище \"Напредък\" в града, проф. Румен Гечев ще се срещне с граждани. \r\nВ 16:30 ч. в читалище \"Надежда\" във Велико Търново, проф. Мариела Модева ще се срещне с настоятелството на народното читалище.  \r\nВ 18: ч. в залата на БТА в гр. Велико Търново, проф. Мариела Модева ще вземе участие в дискусионен клуб на тема: \"Бъдещето на България и Европа\" - въпроси за образование и култура.  Ловеч \r\nВ 11:00 ч. в Младежкия център, в град Летница, Деница Златева ще се срещне с граждани. В 12:30 ч. в къщата за гости в село Карпачево, община Летница, тя ще се срещне с представители на туристическия бранш. В 14:30. в клуба на БСП в село Александрово, община Ловеч, Деница Златева ще се срещне с обществеността. В 17:30, в зала 109 на дом \"Преслав\", в гр. Ловеч, Деница Златева и доктор Десислав Тасков ще се срещнат с жители на населено място и представители на бизнеса. \r\nВ 17:30ч. в зала на библиотеката в читалището в град Луковит, Велизар Енчев ще се срещне с обществеността.  София \r\nВ 13:00 ч, в читалище \"Събуждане\", село Врачеш, община Ботевград, Цветелина Пенкова и Димитър Данчев ще проведат кръгла маса на тема: България и Европа.  В 15.30 ч, в центъра на село \"Лопян\", община Етрополе, те ще се срещнат с жители. В 17:00 ч. в клуба на БСП в град Етрополе, Пенкова и Данчев ще проведат дискусия с младежи на тема: \"Европа на младите\" \r\nВ 19:00 ч. в град Правец, в Сити Юнивърсити, кандидатите за евродепутати Цветелина Пенкова и Димитър Данчев ще се срещнат с граждани.", "date": "2019.04.22", "title": "БСП: Kандидатите за евродепутати ще посетят областите Кюстендил, Смолян, Велико Търново, Ловеч, София област и Ямбол на 23 април"}
{"url": "http://www.focus-news.net/news/2019/04/22/2649790/plovdiv-pusnaha-za-dvizhenie-obnovenata-ulitsa-hristo-g-danov.html", "text": "Пуснаха за движение обновената улица „Христо Г. Данов“ в Пловдив, предаде репортер на  Радио „Фокус“-Пловдив . Кметът Иван Тотев и кметът на Район „Централен“ Георги Стаменов откриха ремонтираната улица. Пререден е паважът около Джумаята и продължението на улицата към ул. „Цариброд“. По 400-метровата отсечка, до сградата на Електроснабдителното дружество, е подменена асфалтовата настилка, ремонтирани са тротоарите, монтирано е ново осветление, както и антипаркинг колчета, положена е и нова маркировка. Ремонтът на улицата струва 300 000 лв.. \r\nСлед ремонта обаче са намалели местата за паркиране по ул. „Христо Г. Данов“, тъй като то вече ще  е успоредно, съобщи Иван Тотев. От  53 местата стават 29. Вместо това е предвидено двойно паркиране по съседната ул. „Бетовен“. \r\nСлед като бъде обявена обществената поръчка за Дондуковата градина ще бъдат ремонтирани и тротоарите и уличната настилка в останалата част от ул. „Христо Г. Данов“ до бул. „Руски“, каза още кметът Тотев. \r\nЦветана ТОНЧЕВА", "date": "2019.04.22", "title": "Пловдив: Пуснаха за движение обновената улица „Христо Г. Данов“"}
{"url": "http://www.focus-news.net/news/2019/04/22/2649786/beliyat-dom-sasht-nyama-da-osvobozhdava-ot-sanktsii-iranskite-klienti-na-petrol.html", "text": "Белият дом обяви, че занапред няма да освобождава от санкции клиентите на иранския петрол в опит да ограничи износа на суровината от близкоизточната република, предава  AFP . \r\n„Президентът Доналд Тръмп е решил да не преиздава значителните изключения след изтичането им в началото на май“, се казва в изявление на администрацията. \r\n„Това решение има за цел да сведе до нула износа на ирански петрол, като отреже основен източник на приходи за режима\", става ясно още от разпространеното съобщение. Тереза Герова", "date": "2019.04.22", "title": "Белият дом: САЩ няма да освобождава от санкции иранските клиенти на петрол"}
{"url": "http://www.focus-news.net/news/2019/04/22/2649793/burgas-pametta-na-zhertvite-na-armenskiya-genotsid-shte-bade-pochetena-v-grada.html", "text": "Ежегодно на 24 април с решение на Общинския съвет в Бургас се почита паметта на жертвите в арменския геноцид от 1915 – 1923 г. Венци и цветя ще бъдат поднесени пред паметника до църквата „Сурп Хач“ от 17.30 часа на 24 април. Това съобщиха от пресцентъра на  Община Бургас .  \r\nОтбелязването на Международния ден в памет на жертвите на арменския геноцид ще започне още на 23 април (вторник) с факелно шествие, което ще премине от пл. „Тройката“ до Арменска църква „Сурп Хач“ с начало в 19.00 часа.  \r\nИнициативите ще завършат на 24 април 2019 г. с възпоменателен концерт в памет на загиналите под наслов „Никой не е забравен, нищо не е забравено“, който ще се проведе в Държавен куклен театър – Бургас от 19.00 часа, с вход свободен. В него ще се включат самодейци, наред със специалното участие на вокална формация „Сирун“ – Пловдив. Основен организатор на честванията е Арменска апостолическа православна църква „Сурп Хач“ –  Бургас.", "date": "2019.04.22", "title": "Бургас: Паметта на жертвите на арменския геноцид ще бъде почетена в града"}
{"url": "http://www.focus-news.net/news/2019/04/22/2649792/agresiven-lebed-napadna-sastezateli-po-grebane.html", "text": "Агресивен лебед нападна състезатели по гребане по време на международен маратон във Великобритания, съобщава руската информационна агенция  Газета.ру . \r\nЕдин от свидетелите на странния инцидент разказва, че птицата е връхлитала всяка лодка, преминаваща в близост до нея, като е размахвала силно крилата си. Според разказа на очевидеца няма пострадали спортисти, но един от тях е паднал във водата, докато се е опитвал да отблъсне птицата.  \r\n„Искаше да изплаши птицата. В предната част на лодката седеше момиче. Тя дори не разбра какво се е случило, преди да се обърне. Тогава тя му помогна да излезе от водата“, разказва свидетелят.  Тереза Герова", "date": "2019.04.22", "title": "Агресивен лебед нападна състезатели по гребане"}
{"url": "http://www.focus-news.net/news/2019/04/22/2649794/blagoevgrad-art-instalatsiya-ot-1000-tsvetni-peperudi-e-postavena-v-podploshtadnoto-prostranstvo-v-grada.html", "text": "Впечатляваща арт инсталация е поставена над подплощадното пространство, над големия фонтан, при Община Благоевград. Това съобщиха от пресцентъра на  общината .  Над 1000 цветни пеперуди се извисяват във въздуха и създават настроение у жителите и гостите на областния център. Само преди десетина дни,  подобна идея бе реализирана и пред LARGO MALL. Тя бе възприета с радост от хората, което провокира ръководството на Община Благоевград да разшири периметъра и тематичната украса да бъде поставена на още едно място в града. \r\nПаралелно с това беше поставена и Великденската украса на различни места в града. По главната пешеходна улица „Тодор Александров“ вече се извисяват и традиционните цветни чадъри. Над 180 пейки в Благоевград също бяха преобразени, като същите бяха боядисани в различни цветни краски.", "date": "2019.04.22", "title": "Благоевград: Арт инсталация от 1000 цветни пеперуди е поставена в подплощадното пространство в града"}
{"url": "http://www.focus-news.net/news/2019/04/22/2649795/ministar-rumen-porozhanov-poeh-angazhiment-da-naznacha-resoren-zamestnik-ministar-za-plodove-i-zelenchutsi-protestite-se-prekratyavat.html", "text": "Поех ангажимент към протестиращите да назнача ресорен заместник-министър за „Плодове и зеленчуци“. Това каза министърът на земеделието, храните и горите Румен Порожанов на пресконференция, предаде репортер на  Агенция \"Фокус\" . Той уточни, че зам.-министърът ще бъде предложен от производителите. „На този етап те прекратяват своите протести. Започваме да работим в рамките на проблемите, които те поставят. Не всичко, което те смятат може да бъде решено“, заяви Порожанов и изтъкна, че министерството е направило много за „Плодове и зеленчуци“. По думите му след затварянето на последните мерки Програмата за развитие на селските райони тя ще надхвърли над 1 млрд. лв., а субсидията е към 560 млн. \r\nДеница КИТАНОВА", "date": "2019.04.22", "title": "Министър Румен Порожанов: Поех ангажимент да назнача ресорен заместник-министър за „Плодове и зеленчуци“, протестите се прекратяват"}
{"url": "http://www.focus-news.net/news/2019/04/22/2649791/vmro-shte-podpishe-sporazumenie-za-podkrepa-sas-zemedelskiya-naroden-sayuz-na-23-april.html", "text": "На 23 април в 13.00 часа в конферентната зала в централата на ВМРО (ул. „Пиротска“ 5, ет. 5) ще бъде подписано споразумението за подкрепа на листата на ВМРО – Българско национално движение с водач Ангел Джамбазки от Земеделския народен съюз. Това съобщиха от пресцентъра на  ВМРО . Това е първата декларирана официално подкрепа от политическа партия. Както вече лидерът на ВМРО Красимир Каракачанов заяви официално, ние оставаме отворени за разговори и за намиране на съюзници в битката срещу сбъркания модел на ЕС – моделът на евробюрократите, които искаха да приемем Истанбулската конвенция, а с нея и джендър идеологията; искаха да подпишем Пакта за миграция и с него да дадем работните места на нашите сънародници на съмнителни хора от Африка и Близкия Изток; искаха да вземат бизнеса на българските превозвачи; искаха да признаем, че циганите имат повече права от честните данъкоплатци в България, които ги издържат чрез социални помощи. Ние няма да допуснем това. Ето, че моментът на истината наближава. Приканваме всички, които искат чистата и свята република на Васил Левски, а не размитата гранично, религиозно и културно България, която пожелаха от Брюксел, да се присъединят към нас. Пътят за България днес е един – градивен, действен патриотизъм. Европа на нациите и отечествата. Нашата листа е листата на обединените български патриоти, предвождани от най-успешния български представител в ЕП Ангел Джамбазки. България над всичко!", "date": "2019.04.22", "title": "ВМРО ще подпише споразумение за подкрепа със Земеделския народен съюз на 23 април"}
{"url": "http://www.focus-news.net/news/2019/04/22/2649798/veska-spasova-regionalen-istoricheski-muzey-kyustendil-prez-strastnata-sedmitsa-mnogo-po-silno-i-yarko-tryabva-da-tarsim-smisala-na-zhivota.html", "text": "През Страстната седмица много по-силно и ярко трябва да търсим смисъла на живота. Това каза пред  Радио „Фокус” – Кюстендил  Веска Спасова, етнолог към Регионален исторически музей – Кюстендил. По думите й в съвременния начин на живот, в който има срив на ценностната система, на един морален и нравствен упадък, много по-силно и ярко трябва да се търси смисълът на живота, да се търси свобода от агресията и злото. „Всяка година тази Страстна седмица е времето на смирението, на очакването, но и на спасението и на новото начало”, каза Веска Спасова. По думите й през тази седмица има определена обредност. В дните от понеделник до сряда се извършва почистване на дома, освежаване, навлизането на по-добрата енергия от вселената. В четвъртък или събота се боядисват великденските яйца. Събота е ден за замесване на обредния хляб, а най-тежкият ден е петък – Разпети петък, когато се прави и символичното погребване на Христос. \r\nВенцеслав ИЛЧЕВ", "date": "2019.04.22", "title": "Веска Спасова, Регионален исторически музей – Кюстендил: През Страстната седмица много по-силно и ярко трябва да търсим смисъла на живота"}
{"url": "http://www.focus-news.net/news/2019/04/22/2649797/veliko-tarnovo-nagradi-ot-konkursa-za-komiks-na-tema-zashtitete-zhivotnite-razdava-riosv.html", "text": "Награди от конкурса за комикс на тема „Защитете животните“ раздава Регионалната инспекция по околната среда и водите (РИОСВ) във Велико Търново. Състезанието бе посветено на Деня на Земята – 22 април и това е причината церемонията за обявяване на победителите да се случи днес, поясни за  Радио „Фокус“ – Велико Търново  Милка Асенова, експерт „Връзки с обществеността“ в РИОСВ. Тя уточни, че в надпреварата са участвали 69 комикса, изработени от 96 ученика от 14 училища. 13 от школата са от област Велико Търново, а едно от Разград. „Награди и грамоти за участие ще получат не само победителите, но и много от състезателите“, допълни Милка Асенова. Тези, които не могат да се включат в днешното тържество, могат да получат призовете си до 15 май на място, в сградата на РИОСВ. \r\nОсвен това експерти от Еконспекцията в града проведоха и открити уроци за това как да пазим Земята и околната среда с две от подготвителните групи от ДГ „Ален мак“. Поводът отново е днешния празник. \r\nЛуиза ТРАНЧЕВА", "date": "2019.04.22", "title": "Велико Търново: Награди от конкурса за комикс на тема „Защитете животните“ раздава РИОСВ"}
{"url": "http://www.focus-news.net/news/2019/04/22/2649799/veliko-tarnovo-zapochnaha-konsultatsiite-za-obshtinska-strategiya-za-razvitieto-na-kulturata-2019-2029-g.html", "text": "Община Велико Търново стартира изготвянето на Стратегия за развитието на културата, изкуствата, културните и творческите индустрии и културния туризъм за периода 2019-2029 г. Тази сутрин започнаха обществените консултациите със заинтересованите страни. Това съобщиха от пресцентъра на  общината . Обсъжданията са насрочени така, че да обхванат шестте тематични фокус групи. По време на всяка от срещите са представяни основните параметри на проекти за стратегическия документ. С цел предварително и максимално широко отразяване на обществените очаквания и нагласи в съответната област, са разработени са шест онлайн анкети, различни за всяка фокус група. Анкетите са достъпни на сайта на Община Велико Търново, раздел „Акценти“, и могат да бъдат попълнени от всички заинтересовани лица. \r\nКонсултациите се провеждат в конферентната зала на Изложбени зали „Рафаел Михайлов“ и продължават до 24 април включително. Началото на дебатите бе поставено с фокус групи „Материално и нематериално културно наследство“ и „Читалища и любителско творчество“. \r\nГрафикът продължава по следния начин: 23 април \r\n10:00 ч. \r\nФокус група - сценични изкуства (музика, театър и танц) -  \r\nАнкета „сценични изкуства (музика, театър и танц“  \r\nhttps://docs.google.com/forms/d/18RwBdfqKoIXateD5S8oASqAdzGbJxCQk8JieuGFB5o4/edit \r\n14:00 ч. \r\nФокус група - аудиовизия и медии  \r\nАнкета „аудиовизия и медии“ \r\nhttps://docs.google.com/forms/d/1kzpANvggit_NcCUi_9tCxJtceOScBPzSSJQGMfe9bvk/edit \r\n16:00 ч. \r\nФокус група - книга, четене и библиотеки  \r\nАнкета „книга, четене и библиотеки“ \r\nhttps://docs.google.com/forms/d/1OA89SGtUG8V8P-SiTP6BPnd_HscAFVPNO6mhXPmsv4U/edit 24 април \r\n10:00 ч. \r\nФокус група - визуални изкуства, архитектура и дизайн  \r\nАнкета „визуални изкуства, архитектура и дизайн“ \r\nhttps://docs.google.com/forms/d/1P2k858wTOcY4d89z-4qj6CJFKu94u6hxFqgJupSS9x8/edit", "date": "2019.04.22", "title": "Велико Търново: Започнаха консултациите за Общинска стратегия за развитието на културата 2019-2029 г."}
{"url": "http://www.focus-news.net/news/2019/04/22/2649801/blagoevgrad-obshtina-petrich-shte-izgradi-fizkulturen-salon-kam-uchilishteto-v-selo-parvomay.html", "text": "Проектното предложение за сграда на физкултурния салон в двора на СУ „Св. Паисий Хилендарски“ с. Първомай е подадено от Община Петрич по Програмата за развитие на селските райони. Проектът е одобрен от финансиращият орган. „Общата безвъзмездна финансова помощ за изграждането на обекта е 585 000 лв. с ДДС , която сума представлява 100% от инвестиционните разходи за съоръжението“, посочи на среща с медиите кметът Димитър Бръчков, съобщиха от пресцентъра на  общината . СУ „Св. Паисий Хилендарски“ с. Първомай е едно от големите учебни заведения на територията на община Петрич. В него се обучават 412 ученици от първи до дванадесети клас. „Училището не разполага с функционална спортна зала, в която пълноценно да се провеждат учебните часове по физическо възпитание, както и подготовката на училищните спортни клубове. Сега, благодарение на спечеления проект ще бъде изградена необходимата база“, обясни кметът. Директорът на СУ „Св. Паисий Хилендарски“ Румен Стоянов припомни, че е имало стар проект за физкултурен салон, който е бил със заложена три пъти по-малка площ. Стоянов отчете, че училището разполага и със спортен терен с изкуствена настилка, изграден в последните годни и благодари на общинската власт за ангажирането и спечеления нов проект. Бъдещият физкултурен салон ще бъде свързан с „топла връзка“ с основната училищна сграда. Проектът за физкултурния салон на СУ „Св. Паисий Хилендарски“ с. Първомай е част от управленските решения на местната власт в Петрич за подобряване на образователната инфраструктура, освен със собствени бюджетни средства и с защитаване на външно финансиране. На срещата с медиите кметът Димитър Бръчков открои, че Община Петрич подпомага с целеви средства и 40 спортни клуба като част от местната спортна дейност. В тях тренират стотици деца и юноши. Общо за дейността на клубовете през тази година се разпределят от общинския бюджет 361 600 лв, докато през 2018 г сумата е била 276 хил лв. За обезпечаване на събитията в спортния календар за 2019 г има утвърдени 141 300 лв. През последните четири години, община Петрич успя да защити квоти за домакинство на държавни, европейски и международни първенства в различни дисциплини. Това са: Международен турнир по шах, кръгове от Републиканско първенство по бокс, кръг от Републиканско първенство по борба, Европейско първенство по Унифайт, Международно състезание по планинско колоезедене. През последните години беше възроден и Общинският хандбален клуб „Беласица“. „Успяхме да изградим ново функционално спортно игрище до ДГ „Здравец“ в града, предстои откриването и на спортна зала „Серафим Бързаков“, чиято собственост Общината придоби през 2016 година. Успехите на местните спортисти са доказателство, че инвестициите в областта на спорта са оправдани и необходими“, обобщи кметът Димитър Бръчков.", "date": "2019.04.22", "title": "Благоевград: Община Петрич ще изгради физкултурен салон към училището в село Първомай"}
{"url": "http://www.focus-news.net/news/2019/04/22/2649800/sofiya-grazhdani-protestirat-sreshtu-prietata-natsionalna-strategiya-za-deteto-2019-2030-g.html", "text": "Недоволни граждани протестират пред сградата на Министерството на труда и социалната политика срещу предложената и приета от Държавната агенция за закрила на детето „Национална стратегия за детето 2019-2030 г.“, предаде репортер на  Агенция „Фокус“ . Протестиращите смятат, че новият документ е плод на тоталитарно мислене и е категорично неприемлив за гражданите на България. Според тях в документа се предвижда „пълна власт“ от страна на държавата и респективно на отделните чиновници над живота на всяко дете и неговото семейство. Протестиращите твърдят, че в основата на стратегията стои разрушаване на традиционното семейство, цели се ограничаване на правата на родителите и чрезмерно и недемократично разширяване на контролните функции на държавата по отношение на децата и семейния живот.  \r\nНедоволните граждани се опасяват, че съществува риск и в България социалните служби да изземат функциите на родителите, както и да се улесни изземването на деца от семействата им и преместването им в приемни семейства. Техните притеснения са за това, че децата ще бъдат третирани като обект на обществена и държавна намеса, при която ролята на родителите и естествената семейна среда са сведени до минимум. Те посочват, че стратегията предвижда ранно сексуално обучение в и извън държавните училища, които се оставят в ръцете на държавните служители, както и неправителствените организации (доставчиците на услуги), работещи с тях. Противниците на стратегията заявяват още, че стратегията е изготвена в нарушение на основни конституционни и човешки права, записани в Европейската конвенция за правата на човека и основните свободи. Агенция „Фокус“ припомня  : В началото на месец април Светият синод също изрази притеснения по повод новата стратегия. В oфициалната си тогава позицията БПЦ заяви, че проектът за национална стратегия за детето дава твърде големи правомощия на социалните служители и на държавата, изземва функции на родителите и семейството, отваря твърде много врати за неправомерно отнемане на децата, за анонимни необосновани сигнали за родителско насилие. И в същото време не предвижда достатъчно мерки за подпомагане на семейства, които са затруднени в това да полагат нужните и достатъчни грижи за децата си. \r\nПротестните действия в София ще продължат до 17.30 часа. В района има засилено полицейско присъствие.    \r\nДаяна ДЮЛГЕРОВА", "date": "2019.04.22", "title": "София: Граждани протестират срещу приетата „Национална стратегия за детето 2019 – 2030 г.“"}
{"url": "http://www.focus-news.net/news/2019/04/22/2649796/washington-examiner-islyamska-darzhava-se-zavrashta-sazdavayki-zoni-za-ataka-i-zoni-za-podkrepa.html", "text": "Близкоизточната радикална групировка „Ислямска държава“ може и да е загубила последната си „зона на териториален контрол“ миналия месец, но „План Б“ на джихадистите набира скорост, пише американското издание  Washington Examiner . \r\nПозовавайки се на анализ Института за изследване на войната, Washington Examiner предупреждава, че „Ислямска държава“ постепенно набира сили. Нова карта, подготвена от института, показва действията на джихадистите в три зони: малка „контролна зона“, където групировката все още упражнява някаква форма на физически или психологически натиск върху местното население, различни „зони за подкрепа“, в които няма значителни военни сили, които да я заплашват, и „зони на нападение“, където „Ислямска държава“ извършва офанзивни маневри. Тереза Герова", "date": "2019.04.22", "title": "Washington Examiner: „Ислямска държава“ се завръща, създавайки „зони за атака“ и „зони за подкрепа“"}
{"url": "http://www.focus-news.net/news/2019/04/22/2649802/aktsenti-v-predavaneto-sofiyska-tribuna-po-radio-fokus.html", "text": "На Международния ден на Земята, в първата част на предаването „Софийска трибуна“, продукция на БСП-София, която се излъчва на честотите на софийската програма на Радио „Фокус“, наш гост е общинският съветник от БСП в СОС и член на Комисията по опазване на околната среда, земеделието и горите Альоша Даков. С него ще говорим за зелената система на София. Как се управлява тя и как се изпълнява бюджетът по направление „Зелена система, екология и земеопазване“? Във втората част посрещаме проф. Янаки Стоилов, член на Националния съвет на БСП и изявен юрист. С него ще обсъдим темата за държавата и европейското право. Как си влияят те и как изпълнява България регламентите и директивите ЕС? Гостите в студиото ни ще отговарят на слушателски въпроси на телефон 0882 802 802. \r\nПредаването „Софийска трибуна“ се излъчва от 17.00 часа на честотите на софийската програма на Радио „Фокус“ с водещ Веселка Иванова. Предвид европейските избори и предстоящата кампания се разделяме за месец. Очаквайте ни и след 26 май, когато отново ще ви бъдем полезни и ще дискутираме най-актуалните теми от страната и столицата.", "date": "2019.04.22", "title": "Акценти в предаването „Софийска трибуна“ по Радио „Фокус“"}
{"url": "http://www.focus-news.net/news/2019/04/22/2649785/fokus-makedoniya-gordana-silyanovska-davkova-vodi-v-42-obshtini-v-koito-sdsm-specheli-poslednite-izbori.html", "text": "От 58-те общини, в които СДСМ спечели на последните местни избори през 2017 г., управляващата в Скопие партия загуби лидерството си в общо 43 след първия тур на президентските избори в Северна Македония, съобщава електронното издание на  „Фокус“ . \r\nПредимството в 42 общини този път е за ВМРО-ДПМНЕ, т.е за техния кандидат-президент Гордана Силяновска. Само в една община - Арациново, където кметът е член на СДСМ, голям брой гласове са регистирани „Алианс за албанците“ и БЕСА Блерим Река. \r\nСДСМ губи подкрепата на гражданите във Вардарските, Източните и Пелагонските райони на Македония. Сред големите градове, в които ВМРО-ДПМНЕ води, са Битоля, Прилеп, Велес, Кратово, Щип, Кочани и Гевгелия. \r\nИнтересното е, че в Охрид Силяновска води в надпреварата за президентските избори, но в гласуването за кметския пост кандидатът на СДСМ Константин Георгиески спечели повече гласове от тези за опозиционния претендент Митра Милошевски. \r\nОт общините в Скопие СДСМ губи в Горце Петров, Кисела Вода, Гази Баба и Бутел. \r\n„Демократичен съюз за интеграция“ (ДСИ) на Али Ахмети – част от управляващата в Скопие коалиция, загуби 4 от 10 общини, в които на предходните избори спечели кметски места. Река поведе в първия кръг в Липково, Дебър, Тетово и Тарце, общини, които през 2017 г. избраха кандидатите на ДСИ. \r\nОт друга страна, ВМРО-ДПМНЕ и „Алианс за албанците“ затвърдиха подкрепата в общините, в които спечелиха на последните местни избори. Тереза Герова", "date": "2019.04.22", "title": "„Фокус“ (Македония): Гордана Силяновска-Давкова води в 42 общини, в които СДСМ спечели последните избори"}
{"url": "http://www.focus-news.net/news/2019/04/22/2649803/ministar-rumen-porozhanov-nadyavam-se-proizvoditelite-da-izberat-dobar-profesionalist-za-resoren-zamestnik-ministar-po-plodove-i-zelenchutsi-koyto-da-bade-polezen.html", "text": "Надявам се производителите да изберат добър професионалист за ресорен заместник-министър по „Плодове и зеленчуци“, който да бъде полезен. Това каза министърът на земеделието, храните и горите Румен Порожанов на пресконференция във връзка протеста на производителите на плодове и зеленчуци, предаде репортер на  Агенция \"Фокус\" . По думите му идеята е съвместно да се изготви план, който е част от тяхната визия за подобряване на положението в сектора. Министърът посочи, че това не са теми, които са от няколко месеца или от две години. „Имахме среща с протестиращите. Разговорът беше делови, рационален. Те са загрижени за сектора, защото считат, че не му се обръща достатъчно внимание. Истина е, че министерството е много широко, с много направления на разходване, на политики, като дори и гори, риби, европейски фондове“, каза министърът.  „Смея да твърдя, че в рамките на субсидиите, на инвестициите сме направили всичко възможно. Утре ще имаме в 11.00 ч. работна среща за първи стъпки, които да предприемем и вече съм имал и разговор по отношение на опозицията за назначаването на заместник-министър по тези въпроси“, допълни Порожанов.  \r\nДеница КИТАНОВА", "date": "2019.04.22", "title": "Министър Румен Порожанов: Надявам се производителите да изберат добър професионалист за ресорен заместник-министър по „Плодове и зеленчуци“, който да бъде полезен"}
{"url": "http://www.focus-news.net/news/2019/04/22/2649804/kyustendil-poveche-ot-90-rabotni-mesta-byaha-predstaveni-na-spetsializirana-mladezhka-trudova-borsa-v-grada.html", "text": "Повече от 90 работни места бяха представени на специализирана младежка трудова борса в Кюстендил, предаде репортер на  Радио „Фокус” – Кюстендил . В рамките на първата за тази година обща трудова борса, фирми от града имаха възможност да представят пред търсещите работа лица дейността си и възможностите си за разкриване на работни места. По време на инициативата бяха представени над 90 свободни работни места в сферата на шивашката индустрия, търговията, металообработването, дървообработването и селското стопанство.  \r\nСпоред Станислава Поповска, директор на Регионална дирекция по заетостта – Благоевград, през последните 2-3 години равнището на безработица в региона непрекъснато намалява. „Към края на месец март 8,9 % е равнището на безработица на територията на община Кюстендил”, каза Станислава Поповска. Според нея целта на общите трудови борси е да се осъществи един пряк и непосредствен диалог между търсещи работа лица с няколко работодатели, за заемане на съответните позиции, ако отговарят на търсеното образование, професионален опит и умения. \r\nВенцеслав ИЛЧЕВ", "date": "2019.04.22", "title": "Кюстендил: Повече от 90 работни места бяха представени на специализирана младежка трудова борса в града"}
{"url": "http://www.focus-news.net/news/2019/04/22/2649805/mz-patsientite-sas-samneniya-za-metastazi-shte-badat-izsledvani-s-pet-skener-ili-yamr.html", "text": "Министерството на здравеопазването изпрати чрез Регионалните здравни инспекции указание до всички лечебни заведения, в които се извършва диагностика и лечение на онкологични заболявания. В него се посочва, че поради спиране на доставките на технециеви генератори, пациентите с онкологични заболявания, нуждаещи се от изследване за наличие на метастази, трябва да бъдат пренасочвани към изследвания с ПЕТ скенер или ядрено-магнитен резонанс (ЯМР). Това съобщиха от  пресцентъра на министерството. \r\nМинистерството на здравеопазването е имало договор за осигуряване на технециеви генератори с фирмата „Новимед Фарма“ ЕООД, сключен на 31 май 2018 г. Фирмата е единствен вносител на този тип генератори за България и към момента има недоставени количества в изпълнение на договора с МЗ. Въпреки проведените срещи с управителя на компанията и уверенията му, че остатъчните количества по договора ще бъдат доставени в лечебните заведения, това не се случи.  \r\nПрипомняме, че с оглед гарантиране своевременното осигуряване потребностите на населението с радиоактивни лекарствени продукти и медицински изделия, на 21 декември 2018 г. здравното ведомство е провело обществена поръчка с предмет „Доставка на радиоактивни лекарствени продукти, радиофармацевтици, радионуклидни генератори, китове и радионуклидни прекурсори за 2019 г.“, включваща 50 обособени позиции. Процедурата е частично прекратена, тъй като за доставката на технециеви генератори не е подадена нито една оферта. Предстои обявяване в кратки срокове на нова обществена поръчка, като проучване на МЗ показва, че предстои на пазара да се появят нови субекти - доставчици на технециеви генератори.  \r\nДо сключването на договор за доставка на технициеви генератори, министерството е създало необходимата организация, за да не се допуска какъвто и да било риск за здравето и живота на пациентите с онкологични заболявания, при които е необходимо провеждане на изследване за наличие на метастази.", "date": "2019.04.22", "title": "МЗ: Пациентите със съмнения за метастази, ще бъдат изследвани с ПЕТ скенер или ЯМР"}
{"url": "http://www.focus-news.net/news/2019/04/22/2649806/institutsiyata-na-ombudsmana-veche-e-s-pryak-dostap-do-oon-poluchi-nay-visokiya-statut-a-za-pravozashtitna-organizatsiya.html", "text": "Омбудсманът Мая Манолова кани на среща партньорски граждански и неправителствени организации по повод акредитирането на институцията с възможно най-високия статут „А“ на ООН за правозащитен орган. Това съобщиха от  пресофиса на омбудсмана . Събитието ще се състои на 23 април 2019 г. от 13.00 часа в сградата на институцията, в Клуба на Омбудсмана на 5 етаж. Полученият статут е доказателство, че националният омбудсман работи в пълно съответствие с изискванията на Парижките принципи на ООН за правозащитните организации. Чрез него институцията получава възможността да участва и да изразява позиция в заседанията на всички комитети по правата на човека на ООН, както и в Съвета по правата на човека.", "date": "2019.04.22", "title": "Институцията на Омбудсмана вече e с пряк достъп до ООН, получи най-високия статут – „А“ за правозащитна организация"}
{"url": "http://www.focus-news.net/news/2019/04/22/2649808/abv-na-23-april-v-tsentralata-na-partiyata-shte-se-provede-preskonferentsiya.html", "text": "На 23 април от 11.00 часа в централата на КП „Коалиция за България“ на улица „Врабча“ 23 ще се проведе пресконференция. Това съобщиха от пресцентъра на  АБВ . Темите на събитието ще бъдат: Кой е виновен за новото повишаване на цените на тока; Енергийната сигурност и социалната енергийна среда на България; Скандал с машините за гласуване или как изглежда поредният „Костинброд“. В пресконференцията ще участват- Румен Петков – председател на „Коалиция за България“, Любомира Ганчева – зам.-председател на ПП АБВ, Проф. Боян Дуранкев – водач на листата на „Коалиция за България“ за предстоящия евровот.", "date": "2019.04.22", "title": "АБВ: На 23 април в централата на партията ще се проведе пресконференция"}
{"url": "http://www.focus-news.net/news/2019/04/22/2649810/kmetat-galina-stoyanova-veroyatno-bsp-lyava-balgariya-na-mestno-nivo-tseli-da-se-zaklyuchi-obshtina-kazanlak-do-mestnite-izbori.html", "text": "Продажбата на имота в Равда се отлага във връзка с обжалване на решение на Общинския съвет от 28 март от страна на жените-социалисти в Казанлък. Това каза кметът Галина Стоянова по време на заседание на ОбС, по повод питане на общинския съветник от ГЕРБ Боян Каличков, предаде кореспондент на  Радио „Фокус” . Кметът поясни, че това лишава Общината от предвидени приходи и насрещно заложени разходи в капиталовата програма за 2019 година в размер на 800 хиляди лева. „Бюджетът на Община Казанлък за 2019 година е балансиран и е съобразен със Закона за публичните финанси, като с приходите от продажба на нефинансови активи се финансират инвестиционните разходи за годината. Когато говорим за бюджет е ясно, че планирането на разходите не може да надвишава приходите”, подчерта Стоянова и поясни, че с отлагане на продажбата на имота в Равда, отпадат планирани приходи и е нужно и орязването на разходи, за да остане бюджетът балансиран.  \r\nКметът на Казанлък призова жените-социалисти и групата общински съветници на „БСП – лява България“ в града да внесат предложение, кои разходи от Инвестиционната програма на Общината, заложени в Приложението за 2019 година, да отпаднат, тъй като такива предложения от тях до момента не са постъпили. Стоянова подчерта, че предложението им ще бъде подложено на публично обсъждане с гражданите и в Общинския съвет. „До момента нямаме такава заявка, а бюджетът задължително се нуждае от коригиране. Може би с това, съветниците на БСП и групата на „БСП – Лява България” в Казанлък целят точно това – в тази година да не се изпълнят строителните обекти в града и населените места. А и с бламирането на заседанието на Общинския съвет днес, вероятно „БСП–Лява България” на местно ниво цели да се заключи Община Казанлък до местните избори”, коментира тя.  \r\nСлавяна ГАЙДАРОВА", "date": "2019.04.22", "title": "Кметът Галина Стоянова: Вероятно „БСП – Лява България” на местно ниво цели да се заключи Община Казанлък до местните избори"}
{"url": "http://www.focus-news.net/news/2019/04/22/2649807/ministar-rumen-porozhanov-temata-s-vinovnite-za-naredbata-za-bioproizvoditelite-shte-ya-utochnyavame-pri-narusheniya-shte-ima-sanktsii.html", "text": "Темата с виновните за наредбата за биопроизводителите ще я уточняваме – при  нарушения, ще има санкции. Това каза министърът на земеделието, храните и горите Румен Порожанов на пресконференция във връзка с наредба 5 за биопроизводството, предаде репортер на  Агенция \"Фокус\"  „Очаквам малко след нашата пресконференция да проведа разговор с биологичните производители, включително по тази наредба. Тук говорим за две-три неотложни според тях промени, които искат да бъдат направени. Затова искам да ги отговорим още веднъж. Едното е да не се отнема направо или при еднократно нарушение на биологичен производител лиценза, другото е свързано с пробите. Ние трябва да имаме разумен брой проби, така че да се гарантира сигурността на качеството на предлаганата продукция“, допълни Порожанов.  \r\nДеница КИТАНОВА", "date": "2019.04.22", "title": "Министър Румен Порожанов: Темата с виновните за наредбата за биопроизводителите ще я уточняваме – при  нарушения, ще има санкции"}
{"url": "http://www.focus-news.net/news/2019/04/22/2649809/arhimandrit-antim-vidinska-mitropoliya-hilyadi-poklonnitsi-se-ochakvat-prez-velikdenskite-praznitsi-v-manastirite.html", "text": "Хиляди поклонници се очакват през великденските празници в манастирите, каза за  Радио „Фокус“-Видин  архимандрит Антим от Видинската света митрополия. Той посочи,  че Северозападният край има славно историческо минало, свързано с православната църква. „Именно християнската вяра е тази, която е накарала местните хора да изградят свети обители, които са многовековни, а някои като Чипровския манастир имат хилядолетна история. Манастирите като Клисурския, Лопушанския, Изворския, Брусарския, Раковишкия, Добридолския и други се посещават не само по религиозни причини, те привличат интереса на много български и чужди туристи“, отбеляза архимандрит Антим.  \r\nТой посочи, че манастирите са с красиво оформени архитектурни комплекси. Според архимандрит Антим те са места, в които земята и небето са свързани, места с подчертано божие присъствие и това се споделя от всички, които ги посещават.  \r\nЗа предстоящите Великденски празници манастирите, които се намират на територията на Видинска митрополия са подготвени да приемат хилядите посетители. Извършени са проверки от противопожарните служби, съдействие за посрещането на хилядите гости оказват и местните общини. \r\nАнна ЛОЗАНОВА", "date": "2019.04.22", "title": "Архимандрит Антим, Видинска митрополия: Хиляди поклонници се очакват през великденските празници в манастирите"}
{"url": "http://www.focus-news.net/news/2019/04/22/2649811/veliko-tarnovo-vilizar-yakimov-ot-tenis-klub-akademik-svishtov-sa-zavarna-sas-srebaren-medal-ot-mezhdunarodniya-turnir-yasaka-serbia-open.html", "text": "Вилизар Якимов от Тенис клуб „Академик“ - Свищов са завърна със  сребърен медал от Международния турнир по тенис на маса Yasaka Serbia оpen. Събитието се проведе в Ниш, Сърбия, съобщиха от пресцентъра на  Община Свищов . В програмата имаше състезания за момичета и момчета до 12,15 и 18 години, и турнир за ветерани в различни възрастови групи. Откритият турнир за мъже беше с най-голяма конкуренция и предизвикваше най-голям интерес. Участваха над 60 състезатели, разпределени в 16 предварителни групи. Въпреки че беше на общ жребий, свищовският състезател Вилизар Якимов спечели всичките си срещи в своята предварителна група. Със силна и разнообразна игра той успя да преодолее съперниците си на 1/16, 1/8, ¼ финала, между които имаше юношески и младежки национали на Сърбия – една от водещите школи по тенис на маса в Европа. На полуфинала В. Якимов преодоля и амбициозния и талантлив Р. Котев/Дупница/ с 3:1 гейма. Финалът се игра в 23 ч. местно време, в него Вилизар отстъпи на представител на домакините, състезаващ се в сръбската елитна дивизия. Сребърният медал от този силен турнир е голям успех както за нашия състезател, така и за свищовския тенис на маса. Вилизар е част от отбора на Тенис клуб “Академик“, който се състезава в нашата „А“ РГ.", "date": "2019.04.22", "title": "Велико Търново: Вилизар Якимов от Тенис клуб „Академик“ - Свищов са завърна със сребърен медал от Международния турнир Yasaka Serbia оpen"}
{"url": "http://www.focus-news.net/news/2019/04/22/2649812/blagoevgrad-velikdenski-kontsert-shte-se-provede-v-zala-22-septemvri-na-23-april.html", "text": "Оркестър на Камерна опера – Благоевград ще изнесе концерт по повод предстоящия празник Възкресение Христово. Това съобщиха от пресцентъра на  общината . Събитието, което се организира със съдействието на Община Благоевград, ще се състои на 23 април от 18.00 часа в зала „22 септември“. В концерта ще вземат участие Славина Тенева - цигулка и Емилио Колпи (Италия) – контрабас. Диригент е Красимир Топалов. В програмата са включени произведения на Йохан Себастиан Бах, Моцарт, Ванхал, Паганини, Сарасате.", "date": "2019.04.22", "title": "Благоевград: Великденски концерт ще се проведе в зала \"22 септември\" на 23 април"}
{"url": "http://www.focus-news.net/news/2019/04/22/2649813/mon-shte-predstavi-proekt-na-strategiya-za-vazpitatelnata-rabota-v-obrazovatelnite-institutsii.html", "text": "Министърът на образованието и науката Красимир Вълчев ще участва на 23 април 2019 година  в представянето на проекта на Стратегия за възпитателната работа в образователните институции. Това съобщиха от  пресцентъра на МОН. Обсъждането ще започне в 10.00 часа в Центъра за подготовка на ученици за олимпиади (бул. „Драган Цанков“ 21 А, вход откъм ул. „Димчо Дебелянов“ 7). На срещата са поканени началниците на регионалните управления на образованието в страната, социални партньори и представители на неправителствени организации.", "date": "2019.04.22", "title": "МОН ще представи проект на стратегия за възпитателната работа в образователните институции"}
{"url": "http://www.focus-news.net/news/2019/04/22/2649814/vitseprezidentat-iliyana-yotova-svrahregulatsiite-udaviha-ideyata-za-evropa.html", "text": "Свръхрегулациите удавиха идеята за Европа. В Лисабонския договор има текстове, които излишно регулират определени сфери от живота на европейците. Същевременно твърде хлабави са или изобщо липсват текстове, които да регулират сфери като здравеопазване, социална политика, сигурност. Тази теза изрази вицепрезидентът Илияна Йотова пред студенти в Нов български университет, съобщиха от прессекретариата на държавния глава.  Оттам вицепрезидентът започна поредица от Студентски лаборатории „Тема: Европа“, чиято цел е да се чуе гласът на младите хора за развитието на европейския проект и мястото на България в него. Европейският съюз се намира в ситуацията минути преди земетресение, когато се чува особен тътен – така Илияна Йотова определи настоящето състояние на съюза. По думите на вицепрезидента големият въпрос е какво предстои – статуквото ще се промени от смели хора визионери или процесите ще бъдат оставени на инерцията. Илияна Йотова е убедена, че в навечерието на европейските избори е изключително важно да се водят дискусии в обществото по тези проблеми. „Промяната в ЕС е необходимост, а не заплаха. Важно е от кого и как ще се извърши тя“, посочи вицепрезидентът. Илияна Йотова е на мнение, че е отминало времето на т.нар. „йес“ политика и България не трябва да чака някой друг да решава вместо нея. „С Българското председателство на Съвета на ЕС показахме, че можем да налагаме политики“, отбеляза вицепрезидентът. В изказването си Илияна Йотова посочи основните предизвикателства пред Европейския съюз, едно от които е неяснотата около напускането на Великобритания. „Продължаващата агония по „Брекзит“ забавя приемането на Многогодишната финансова рамка на ЕС и спъва страните членки да определят своите приоритети“, заяви Илияна Йотова. Вицепрезидентът определи като безпомощна политиката на ЕС по мигрантската криза, а предприетите мерки за справяне – като неработещи и вредни. „Решаването на тази криза европейските институции, поради липсата на кураж, оставиха за следващия мандат. В интерес на България като държава по външната граница на ЕС е да се промени Дъблинският регламент. Трябва да имаме синхронизирана позиция с другите държави по външните граници на съюза“, убедена е Илияна Йотова. По въпроса с общата отбрана вицепрезидентът посочи, че липсва ясна национална позиция на България как ще участва в тази политика. Илияна Йотова посочи опасността от създаването на втори Шенген – този път в областта на отбраната. Вицепрезидентът е убедена, че са необходими реформи на европейските институции, начина, по който те работят и как се избират еврокомисарите. „Не може да се търси ресор за човека, а не точният човек с неговите компетенции за този ресор“, заяви Илияна Йотова и определи като изключително слаби последните два мандата на Европейската комисия. По думите на вицепрезидента България трябва да определи своите приоритети в ЕС и адекватния на тях ресор на следващия български еврокомисар. Той трябва да се избира между няколко кандидати, които да бъдат изслушани в българския парламент. „Европейските граждани обърнаха гръб на Европа, на традиционните европейски партии, защото не предлагат работещи и смели политики. Липсата на резултати превърна много хора в лесна плячка в ръцете на политически жонгльори, които дават красиви обещания, предлагат лесни решения, които на практика са трудно осъществими или невъзможни“, подчерта вицепрезидентът. Поставените от вицепрезидента теми зададоха тон на последвалата оживена дискусия, в която студентите изложиха своите виждания за развитието на ЕС. Първата Студентска лаборатория по европейска тема Илияна Йотова организира през юни 2018 г., в края на Българското председателство на Съвета на ЕС.", "date": "2019.04.22", "title": "Вицепрезидентът Илияна Йотова: Свръхрегулациите удавиха идеята за Европа"}
{"url": "http://www.focus-news.net/news/2019/04/22/2649815/mrrb-vik-druzhestvata-shte-stroyat-i-rekonstruirat-blizo-350-obekta-v-stranata.html", "text": "Всичките 14 ВиК дружества, в страната, поканени да кандидатстват по Оперативна програма „Околна среда“ 2014 – 2020, подадоха предсрочно проекти за финансиране по процедура „Изграждане на ВиК инфраструктура\" по ОПОС. Крайният срок, в който те трябваше да представят проектните си предложения пред Управляващия орган на програмата, е 23 април 2019 г., като всички дружества подадоха документи от 15 февруари до 19 април.  Това съобщиха от пресцентъра на  МРРБ . Обектите за финансиране са определени с подготвените от МРРБ регионални прединвестиционни  проучвания. До края на програмния период със средства по ОПОС във ВиК отрасъла в страната ще бъдат инвестирани около 1,2 млрд. лв. С тях ще бъдат реконструирани или изградени близо 350 обекта. Това са 19 пречиствателни станции за питейни и отпадъчни води, близо 1300 км водопроводи и канализация, 146 помпени станции и други съоръжения в 51 населени места. Предвижда се да бъдат обявени над 190 обществени поръчки. От подобрената инфраструктура и ВиК услуги ще се възползват над 2 млн. души. Инвестициите са ключови за отрасъла, който има огромна инфраструктура, включваща над 90 хил. км ВиК мрежа в страната в момента, над 5430 резервоара, 3370 помпени станции за питейни води, 67 пречиствателни станции за питейни води и още 97 за отпадъчни. Тази стратегическа инфраструктура трябва да се развива, модернизира и поддържа непрекъснато, за което са необходими огромни инвестиции.", "date": "2019.04.22", "title": "МРРБ: ВиК дружествата ще строят и реконструират близо 350 обекта в страната"}
{"url": "http://www.focus-news.net/news/2019/04/22/2649818/radostina-tsenova-balgarska-fondatsiya-bioraznoobrazie-temata-na-denya-na-zemyata-tazi-godina-obrashta-vnimanie-na-opazvaneto-na-vidovete-v-prirodata.html", "text": "Темата на Деня на Земята тази година обръща внимание на опазването на видовете в природата. Това каза за  Радио „Фокус“ – Бургас  Радостина Ценова от Българска фондация „Биоразнообразие“. По думите ѝ в днешния ден се повдигат въпросите, свързани с причините за изчезването на видовете.  \r\n„Радостни сме, че честването и отбелязването на този ден търпи особено голямо развитие. Благодарение на него много силно се разраства Световното движение за опазване на околната среда. В последните години темите, които се поставят в днешния ден, стават все по-важни“, отбеляза Ценова. Според нея причините за изчезването на видовете са няколко. „Това е, на първо място, прекомерната експлоатация на различните видове от човека – за храна, за спорт и други. Другата сериозна причина е загубата на местообитание. Ние, хората, не си даваме сметка, че с изсичането на гора или с пресушаването на река, не само физически унищожаваме мястото, но унищожаваме и дома на всички видове, които го обитават. Това е причината те да се преместват и след това да изчезват“, каза още Ценова. Тя добави, че друга сериозна и често неглижирана причина е свързана с глобалните метеорологични промени.  \r\n„Понякога не си даваме сметка какви са ефектите от това. Все още има цели държави, които неглижират този проблем. Освен това, друга важна причина за изчезването на видовете, която трябва да отбележим, е разпространението на неместни видове. Тази биологична хомогенизация, която се случва в света, благодарение на глобалния транспорт и лесното пренасяне на видове, би могла да се отрази неблагоприятно върху тях. Видовете започват да обитават места, където нямат естествени врагове, и така могат да навредят на местната флора и фауна. Всичко това може да се квалифицира като една глобална екологична катастрофа“, допълни още Ценова. Според нея на този проблем е важно да се обръща внимание всекидневно, не само в Деня на Земята, тъй като правилните действията на всеки един човек биха могли да повлияят за разрешаването му. \r\nМария ПОПЧЕВА", "date": "2019.04.22", "title": "Радостина Ценова, Българска фондация „Биоразнообразие“: Темата на Деня на Земята тази година обръща внимание на опазването на видовете в природата"}
{"url": "http://www.focus-news.net/news/2019/04/22/2649817/the-jerusalem-post-izraelski-deputati-kam-makron-ne-ni-iznasyayte-lektsii-kazhete-na-pa-da-prekrati-sponsoriraneto-na-teroristi.html", "text": "Франция поиска от Израел „да промени решението си за замразяване на прехвърлянето на средства към Палестинската автономия”. В отговор израелски депутати призоваха държавния глава на европейската страна Еманюел Макрон да не „изнася лекции, а да протестира пред палестинската автономна власт заради спонсориране на тероризма, а не заради опита на Израел да ограничи подобни действия“, съобщава вестник  The Jerusalem Post . \r\nДепутатът на „Ликуд“ Ави Дихтер, който стои зад израелски законопроект за спиране на паричните трансфери към Палестинската автономия, попита: „Как може [френският] президент [Еманюел] Макрон да не каже и дума за палестинския закон, който изисква от тях да плащат заплати на терористите?\" \r\nИзраел прие закона по-рано тази година, месеци, след като Кнесета го одобри с широка подкрепа. Той предвижда Министерството на отбраната да представя на кабинета доклад за сумите, които ПА изплаща на – според изданието – терористите в затвора или на семействата на онези, които са били убити, и да приспада тези суми от данъците, които Израел събира за автономията. Палестинските медийни наблюдения изчислиха, че ПА е похарчила най-малко 138 милиона щатски долара за заплати на подобни лица през 2018 г., въз основа на публично достъпни бюджетни документи. \r\nДепутат от „Съюза на десните партии“ (URP) Безалел Смотрич призова премиера Бенямин Нетаняху „агресивно да отхвърли френското лицемерие и да изпрати Макрон да окаже натиск [върху палестинския президент Махмуд Абас] да спре да изплаща заплати на терористи“. \r\nВ отговор на френския призив службата на Нетаняху заяви, че „Израел ще продължи да действа съгласно своята политика и законите, приети от Кнесета. Това искане е неморално и политически погрешно и противоречи на европейските политики срещу борбата срещу тероризма\".  Тереза Герова", "date": "2019.04.22", "title": "The Jerusalem Post: Израелски депутати към Макрон: Не ни изнасяйте лекции, кажете на ПА да прекрати спонсорирането на терористи"}
{"url": "http://www.focus-news.net/news/2019/04/22/2649821/sport-stana-yasno-koi-sa-parvite-sapernitsi-na-nadal-i-tsitsipas-v-barselona.html", "text": "Стана ясно кои са първите съперници на Рафаел Надал и Стефанос Циципас на турнира в Барселона. Първата ракета на Испания ще започне участието си в каталунската столица с двубой срещу Леонардо Майер от Аржентина, който елиминира Мариус Копил с 6:3, 6:7, 7:5. В общия баланс бившият номер едно в света води срещу аржентинеца с 5:0 победи. \r\nПървият си съперник научи и Стефанос Циципас. Това е Мартон Фучович, който победи Денис Кудла с 6:4, 6:1.", "date": "2019.04.22", "title": "Спорт: Стана ясно кои са първите съперници на Надал и Циципас в Барселона"}
{"url": "http://www.focus-news.net/news/2019/04/22/2649816/plovdiv-zapochva-restavratsiya-na-rodnata-kashta-na-polkovnik-vladimir-serafimov-v-selo-svezhen.html", "text": "Започва реставрация на родната къща на полковник Владимир Серафимов в село Свежен, община Брезово. Това съобщи за  Радио „Фокус”-Пловдив  кметът на селото Христо Енков. На 23 април, вторник, от 11.00 часа, в двора на къщата ще бъде даден старт на строително реставрационни дейности по проект „Консервация, реставрация и експониране на родната къща на полковник Владимир Серафимов, с интерактивен музей в село Свежен, община Брезово“, както и на проект „Консервация, реставрация и експониране на Аджарската книжовна школа в с. Свежен, община Брезово“. „Ще дадем старт за започване на реставрация на къщата, консервация на останките от изгорялата църква „Свети Георги”, възстановяване на костницата и строеж на новият интерактивен център със зали за полковник Серафимов и „Аджарска книжовна школа”, каза кметът на село Свежен. Гости ще бъдат евродепутати, народни представители, областни управители, кметове на общини, председатели на общински съвети, очакват се и министри.  \r\nТържеството ще уважат и видни общественици, архитекти, хора, работили много време за осъществяването на този проект. Кметът благодари на хората, които са подкрепили проекта – проф. Павлов, проф. Невяна Дончева-Панайотова и „Фондация Пловдив 2019”, както и на хората, които са работили за осъществяване на финансирането – проф. Любомир Стефанов, Муравей Радев, Стефан Стефанов и други. От кметството благодарят и на зам.-министъра на културата Амелия Гешева, архитект Мария Каразлатева, архитект Стефанова, както и на дарителите на земя, заради които е станало възможно цялостното осъществяване на проекта. „Искам да изкажа и голяма благодарност на хората които повярваха в проекта и отпуснаха средствата: Министъра на финансите Владислав Горанов, министъра на здравеопазването (и бивш заместник министър на финансите) Кирил Ананиев и най-вече на премиера Бойко Борисов”, посочи още кметът Христо Енков. \r\nПоканени са да присъстват всички жители на селището. \r\nПрез същия ден ще бъде открита и мемориална плоча, изработена и финансирана от инициативен комитет начело с евродепутата Андрей Ковачев, Симеон Попов, Муравей Радев и други, в памет на убитите жители на село Свежен по време на тоталитарния режим. \r\nЦветана ТОНЧЕВА", "date": "2019.04.22", "title": "Пловдив: Започва реставрация на родната къща на полковник Владимир Серафимов в село Свежен"}
{"url": "http://www.focus-news.net/news/2019/04/22/2649819/kyustendil-s-normalna-intenzivnost-e-trafikat-po-patishtata-v-oblastta.html", "text": "С нормална интензивност е трафикът по пътищата в областта. Това съобщи за  Радио „Фокус” – Кюстендил  дежурният в Областно пътно управление – Кюстендил. Пътните настилки са сухи. Към този час няма въведени допълнителни ограничения за движението на моторни превозни средства. Движението по автомагистрала „Струма“, главен път Е-79 и пътя Радомир – Кюстендил – ГКПП „Гюешево” се осъществява без проблеми. Трафикът е с нормална интензивност. \r\nВенцеслав ИЛЧЕВ", "date": "2019.04.22", "title": "Кюстендил: С нормална интензивност е трафикът по пътищата в областта"}
{"url": "http://www.focus-news.net/news/2019/04/22/2649824/kyustendil-retsidivist-otkradnal-trabi-sobstvenost-na-obshtinata-e-osaden-na-2-godini-zatvor.html", "text": "Рецидивист, откраднал тръби собственост на Община Кюстендил, беше осъден на 2 години затвор. Това съобщиха от пресцентъра на  Апелативна прокуратура- София . Районна прокуратура - Кюстендил е постигнала ефективна присъда по водено досъдебно производство срещу А.Д. за извършена от него кражба при условията на опасен рецидив. От 27 януари до 3 февруари в Кюстендил, подсъдимият Д. отнел чужди движими вещи – медни водосточни тръби от владението на Община Кюстендил. Деянието му било заснето от видеокамери. След извършената кражба А.Д. предал вещите в пункт за изкупуване на черни и цветни метали в града. Стойността на откраднатите вещи не е възстановена. А.Д. е осъждан многократно за престъпления от общ характер. Делото е решено при условията на съкратено съдебно следствие. Съдът е наложил на подсъдимия Д. наказание „лишаване от свобода“ за срок от 24 месеца при „строг“ режим на изтърпяване.", "date": "2019.04.22", "title": "Кюстендил: Рецидивист, откраднал тръби собственост на общината, е осъден на 2 години затвор"}
{"url": "http://www.focus-news.net/news/2019/04/22/2649827/kyustendil-osnovno-uchilishte-profesor-marin-drinov-provede-praznik-pod-nadslov-zemyata-nash-dom.html", "text": "Основно училище „Професор Марин Дринов” проведе празник под надслов „Земята – наш дом”, предаде репортер на  Радио „Фокус” – Кюстендил . Инициативата беше посветена на Международния ден на Земята. Възпитаници на петите класове в учебното заведение представиха факти за глобалното замърсяване на планетата Земя. Децата насочиха вниманието към начините за борба със замърсяването и постигането на един по-добър и зелен свят. В рамките на празника беше представено и ревю с оригинални еко-тоалети от отпадъчни материали. Учениците организираха и изложение на домашни любимци, в рамките на което бяха представени породи кучета, папагали, костенурки, хлебарки, кокошки и други животни. За доброто настроение на тържеството се погрижи мажоретен състав към училището с ръководител Изабела Зарева. \r\nВенцеслав ИЛЧЕВ", "date": "2019.04.22", "title": "Кюстендил: Основно училище „Професор Марин Дринов” проведе празник под надслов „Земята – наш дом”"}
{"url": "http://www.focus-news.net/news/2019/04/22/2649825/tanya-mareva-regionalen-istoricheski-muzey-stoyu-shishkov-smolyan-obnovena-e-ekspozitsiyata-na-kashta-muzey-laslo-nagi.html", "text": "Приключи изпълнението на дейностите по договор с Посолството на Унгария в България – Унгарски културен институт – София, за обновяване на техническата среда в експозицията на къща музей „Ласло Наги“ в Смолян. Това каза за  Радио „Фокус“ – Смолян  Таня Марева – директор на Регионален исторически музей „Стою Шишков“ – Смолян. тя поясни, че тези дейности са част от мащабен проект за реновиране на откритата през 1981 г. музейна експозиция, посветена на Ласло Наги – унгарски поет и преводач на български народни песни и класическа и съвременна българска поезия на унгарски език. Той е носител на редица престижни отличия, сред които и български, като награда на ПЕН-клуб България (1959), орден “Кирил и Методий”, ІІІ степен (1969), Международната Ботевска награда (1976) и Почетен граждани на Смолян (1976). \r\nПо думите на Марева, проектът за реновиране на експозицията на Къща музей „Ласло Наги“ – Смолян, е защитен от Унгарски културен институт в София пред Национален фонд за Култура – Будапеща. В изпълнението са ангажирани експерти от Литературен музей „Петьофи“ в Будапеща, които да представят съвременен музеен разказ за живота и творчеството на Ласло Наги, както и експерти от РИМ „Стою Шишков“ – Смолян, чиято задача е да представят Родопите – гостоприемно място за твореца и човека Ласло Наги. \r\n„Това е втори етап в процеса за реновирането на музея на Ласло Наги в Смолян, след като през 2016 г. със средства, предоставени от Министерство на Културата на България е направен основен ремонт на покрива на къщата, в която се помещава експозицията. Сградата е архитектурна недвижима културна ценност с местно значение, строена през 1870-73 г. за жилищни и стопански нужди на фамилия Гьорджеви, занимаващи се с абаджийство и конкретно с боядисване на аби (домашно тъкани вълнени платове за шиене на традиционно облекло). Техническото преоборудване възлиза на 13 800 лв. и включва съвременно осветление, мултимедийни прожектори и друга техника“, каза още Марева. \r\nНели ГЕРГЬОВСКА", "date": "2019.04.22", "title": "Таня Марева, Регионален исторически музей „Стою Шишков“ – Смолян: Обновена е експозицията на къща музей „Ласло Наги“"}
{"url": "http://www.focus-news.net/news/2019/04/22/2649822/sofiya-protestirashtite-sreshtu-prietata-natsionalnata-strategiya-za-deteto-se-nasochvat-kam-sgradata-na-ministerstvoto-na-obrazovanieto.html", "text": "Протестиращите пред сградата на Министерството на труда и социалната политика срещу предложената и приета от Държавната агенция за закрила на детето „Национална стратегия за детето 2019-2030 г.“ се насочват към Министерството на образованието, предаде репортер на  Агенция \"Фокус” . Шествието ще премине мирно. Организаторите увериха, че няма да се пречи на движението. Протестиращите са придружавани от служители на МВР, който следят за безопасното провеждане на събитието. По-рано недоволни родители заявиха, че няма да спрат с протестните действия, докато не се оттегли новата стратегия.  \r\nДаяна ДЮЛГЕРОВА", "date": "2019.04.22", "title": "София: Протестиращите срещу приетата „Националната стратегия за детето“ се насочват към сградата на Министерството на образованието"}
{"url": "http://www.focus-news.net/news/2019/04/22/2649829/api-na-23-april-dvizhenieto-v-tunel-trayanovi-vrata-na-am-trakiya-shte-e-dvuposochno-v-trabata-za-sofiya.html", "text": "На 23 април движението в тунел „Траянови врата“ на АМ „Тракия“ ще се осъществява само в тръбата в посока София. Това съобщиха от пресцентъра на  Агенция „Пътна инфраструктура“ . Временната организация на движението е поради почистване на пътната настилка в тунелната тръба в посока Бургас. Необходимо е шофьорите да карат с повишено внимание и съобразена скорост, като спазват стриктно поставената сигнализация. Всички граждани и транспортни фирми могат да получават информация за актуалната пътна обстановка от интернет страницата на АПИ – www.api.bg, както и по всяко време от денонощието на тел. 0700 130 20 в АПИ.", "date": "2019.04.22", "title": "АПИ: На 23 април движението в тунел „Траянови врата“ на АМ „Тракия“ ще е двупосочно в тръбата за София"}
{"url": "http://www.focus-news.net/news/2019/04/22/2649823/afp-riyad-shte-stabilizira-pazara-na-petrol-sled-poslednoto-reshenie-na-sasht-za-klientite-na-iranskiya-petrol.html", "text": "Рияд се ангажира да „стабилизира\" петролния пазар след решението на САЩ да не освобождава от санкции клиентите на иранския петрол в опит да ограничи износа на суровината от близкоизточната република, предава  AFP . \r\nСъответното заяви енергийният министър на Саудитска Арабия Халид ал Фалих. \r\n„Кралството потвърждава своята дългогодишна политика, която се стреми да стабилизира пазарите по всяко време\", се казва в изявление, разпространено от официалната пресслужба на министъра. \r\nПо-рано Белият дом обяви, че занапред няма да освобождава от санкции клиентите на иранския петрол.  „Президентът Доналд Тръмп е решил да не преиздава значителните изключения след изтичането им в началото на май“, се казва в изявление на администрацията.„Това решение има за цел да сведе до нула износа ирански петрол, като отреже основен източник на приходи за режима\", става ясно още от разпространеното съобщение. Тереза Герова", "date": "2019.04.22", "title": "AFP: Рияд ще „стабилизира“ пазара на петрол след последното решение на САЩ за клиентите на иранския петрол"}
{"url": "http://www.focus-news.net/news/2019/04/22/2649830/kardzhali-mezhdunaroden-seminar-po-proekta-za-speshna-meditsinska-pomosht-v-granichnite-rayoni-na-balgariya-i-gartsiya-se-provezhda-v-grada.html", "text": "Международен семинар по проекта за спешна медицинска помощ в граничните райони на България и Гърция се провежда в града, предаде кореспондентът на  Радио Фокус . Директорът на ЦСМП–Кърджали д-р Атанас Митков представи приоритетите на трансграничния проект „Получаване на спешна/ежедневна медицинска помощ чрез насърчаване на иновациите в  трансграничния регион Гърция – България“ по програма за трансгранично сътрудничество ИНТЕРРЕГ V-A Гърция – България 2014 – 2020. Участници в тридневния семинар са медицински специалисти от съседните региони Кърджали и Кавала. На откриването присъстваха областният управител Никола Чанев, изпълнителният директор на МБАЛ „Д-р Атанас Дафовски” и директора на пожарната служба комисар Сергей Заимов. Д-р Евангелос Кампуридис ще представи Многопрофилната главна болница в Кавала, а д-р Антониос Костас ще представлява Медицинската асоциация на Кавала, които са партньори на кърджалийския Център за спешна медицинска помощ. Ръководителят на проекта Светла Размова ще изнесе основния доклад по темата на конференцията „Получаване на спешна/ежедневна медицинска помощ чрез насърчаване на иновациите в трансграничния регион Гърция – България“. Ще бъде представен и анализ на резултатите от проведеното проучване на условията на труд в Центъра за спешна медицинска помощ в Кърджали. Конференцията ще завърши с посещение на Центъра по спешна помощ в Кърджали и филиала му в Кирково. Д-р Митков съобщи, че се предвижда обменна визита за представители на партньорите и специалисти в областта на здравословните и безопасни условия на труд в спешната медицина и други експерти от здравното и социалното министерство. Предстои през лятото да се проведе упражнение/симулация за готовност при спешни медицински случаи и извънредни бедствени ситуации в граничния регион на Родопите, след което ще се анализират резултатите и проектът ще приключи в края на месец септември тази година.  \r\nДарина ДЕЕНИЧИНА", "date": "2019.04.22", "title": "Кърджали: Международен семинар по проекта за спешна медицинска помощ в граничните райони на България и Гърция се провежда в града"}
{"url": "http://www.focus-news.net/news/2019/04/22/2649832/sofiyskiyat-gradski-sad-potvardi-prisadata-na-konstantin-kamenarov-ot-1-godina-i-3-mesetsa-zatvor-za-shofirane-s-16-promila-alkohol.html", "text": "Софийски градски съд потвърди изцяло присъдата на първоинстанционния съд, с която подсъдимият Константин Каменаров бе признат за виновен в това, че е шофирал с 1,6 промила алкохол в кръвта. Това съобщиха от  СГС . С решение от днес Х-ти въззивен състав на СГС потвърди и наложеното наказание от 1 година и 3 месеца „лишаване от свобода“ с 3 години изпитателен срок и 600 лв. глоба. Решението е окончателно и не подлежи на обжалване и протест.", "date": "2019.04.22", "title": "Софийският градски съд потвърди присъдата на Константин Каменаров от 1 година и 3 месеца затвор за шофиране с 1,6 промила алкохол"}
{"url": "http://www.focus-news.net/news/2019/04/22/2649828/bsp-elena-yoncheva-shte-vnese-zhalbata-po-aferata-alo-banov-sam-na-24-april.html", "text": "Подготвяме жалбата съобразно събраните доказателства, които включват и оригиналния звуков файл. В сряда жалбата ще бъде внесена в Апелативната специализирана прокуратура”, обяви водачът на листата на „БСП за България” Елена Йончева във „Фейсбук“ страницата си, съобщиха от пресцентъра на  партията .", "date": "2019.04.22", "title": "БСП: Елена Йончева ще внесе жалбата по аферата „Ало, Банов съм” на 24 април"}
{"url": "http://www.focus-news.net/news/2019/04/22/2649826/ministerstvo-na-zdraveopazvaneto-sformiran-e-natsionalen-koordinatsionen-savet-za-kontrol-na-morbili-sluchaite-sa-463.html", "text": "Със заповед на министъра на здравеопазването е сформиран Национален координационен съвет за контрол на морбили, който ще го подпомага при осъществяване на дейностите по ограничаване разпространението на заболяването. Също така ще изпълнява дейности, свързани с анализирането и контрола на предприетите мерки. Това съобщиха от пресцентъра на  министерството .  \r\nКъм 22 април в Министерство на здравеопазването са съобщени 463 случая на морбили. Териториално са засегнати единадесет области в страната: София-област – 165 заболели, Благоевград – 136 заболели, София-град – 134 заболели, Пазарджик и Перник – по 6 заболели, Бургас – 5 заболели, Велико Търново и Кюстендил – по 4 заболели, Ловеч, Монтана и Пловдив – по 1 заболял. През последната 16-та седмица на 2019 г. най-много случаи са съобщени от София-град -30 случая, София-област – 16 случая и Благоевград – 12 случая.  \r\nПо възрастови групи случаите са разпределени както следва: 0 г. – 81 сл.; 1-4 г. – 153 сл.; 5-9 г. – 110 сл.; 10-14 г. – 17 сл.; 15-19 г. – 17 сл.; 20-24 г. – 15 сл.; 25-29 г. – 22 сл.; 30-34 г. – 7 сл.; 35-39 г. – 20 сл;, над 40 г. – 21 сл.  \r\n91 случая са при лица под 13-месечна възраст, при които не е проведена имунизация поради недостигната ваксинална възраст, съгласно Имунизационния календар. Регистрирани са случаи на заболял персонал в лечебни заведения за болнична помощ, поради осъществен контакт с болни от морбили при изпълнение на професионалните си задължения. Министерството на здравеопазването още след първите регистрирани случаи на морбили в страната даде указания до Регионалните здравни инспекции медицинският персонал на лечебните заведения за болнична помощ, обслужващ заболели от морбили, да е с данни за протективен имунитет срещу заболяването. Тези от тях, които са неимунни към вируса на морбили, да се имунизират с трикомпонентна ваксина срещу морбили, паротит и рубеола. Дадени са указания и за стриктно прилагане и спазване на противоепидемичните мерки за недопускане на вътреболнично разпространение на морбили. За засилване на контрола е разпоредено на общопрактикуващите лекари да извършат преглед на пациентските листи за неимунизирани деца и за приоритетно обхващане на всички подлежащи през годината и на необхванати деца. По отношение на имунизационния статус на деца от най-засегнатите райони на страната е разпоредено провеждането на серопревалентно проучване за наличието на защитен имунитет срещу морбили, паротит и рубеола, като резултатите от него ще покажат дали децата са реално имунизирани.  \r\nСъгласно Имунизационния календар на Република България на децата се поставят задължителна профилактична имунизация с комбинирана ваксина срещу морбили, паротит и рубеола от тринадесетия месец (след навършване на 13-месечна възраст) и реимунизация срещу морбили, паротит, рубеола на 12-годишна възраст.  \r\nМинистерството призовава всички родителите да проверят имунизационния статус на децата си за морбили и при установяване на пропуск или при съмнение за морбили да се обръщат към общопрактикуващия си лекар.", "date": "2019.04.22", "title": "Министерство на здравеопазването: Сформиран е Национален координационен съвет за контрол на морбили, случаите са 463"}
{"url": "http://www.focus-news.net/news/2019/04/22/2649834/radostina-tsenova-balgarska-fondatsiya-bioraznoobrazie-ochakvanoto-masovo-izchezvane-na-vidove-shte-se-sluchi-nay-veroyatno-do-100-godini.html", "text": "Очакваното масово изчезване на видове ще се случи най-вероятно до 100 години. Това каза за  Радио „Фокус“ – Бургас  Радостина Ценова от Българска фондация „Биоразнообразие“. По думите ѝ в последните години ставаме свидетели на може би най-високата степен на изчезване на видове, след това на динозаврите преди около 60 милиона години.  \r\n„При другите изчезвания, причините са били естествени – промяна в климата или в условията на живот, докато днешните промени са причинени от човека и съответно, периодът на адаптация, на който са подложени видовете, е много по-кратък“, отбеляза Ценова. Тя добави, че фактите в тази насока са особено тревожни. „Едно проучване показва, че насекомите, например, са намалели с над 75 % в Германия през последните тридесетина години. Знаем какво е значението на насекомите и за опрашването на растенията, и като храна за други видове. Освен това, унищожаването на местообитанията и изменението на климата са причина за загуба на половината от популацията на дивите животни в света“, посочи още Ценова. По думите ѝ друг пример е свързан с приматите, от които близо 60% са застрашени от изчезване.  \r\n„Повече от 650 хиляди морски бозайници са уловени или сериозно наранени при риболовни действия в световния океан. Много сериозни са пораженията и върху китовете. Освен това, 40 % от популацията на птиците намалява“, каза още Ценова. Според нея добрата новина все пак е, че това изчезване на видове може да бъде забавено. „Много от застрашените видове имат шанс да бъдат възстановени или запазени, ако се случат обаче редица условия. Ако се обединят усилията на всички, най-вече на правителствата и политиците – тези от чиито решения зависи оцеляването на видовете и опазването на планетата“, допълни още Ценова. \r\nМария ПОПЧЕВА", "date": "2019.04.22", "title": "Радостина Ценова, Българска фондация „Биоразнообразие“: Очакваното масово изчезване на видове ще се случи най-вероятно до 100 години"}
{"url": "http://www.focus-news.net/news/2019/04/22/2649833/plovdiv-zatrudneno-e-dvizhenieto-pri-hotela-na-bul-ruski-70-zaradi-katastrofa-pri-koyato-nyama-postradali-hora.html", "text": "Затруднено е движението при хотела на бул „Руски“ №70 в Пловдив заради катастрофа, при която няма пострадали хора. Това съобщи за  Радио „Фокус“-Пловдив  говорителят на ОДМВР-Пловдив. Катастрофата е станала в 16.30 часа. При удара едната от колите се е обърнала и в момента екип на пожарната предприема действия по изместването й, а след това и за почистване на пътното платно от разлятата течност. Двамата шофьори са тествани с дрегер, резултатите са отрицателни. На място са пътни полицаи, които обработват сигнала и регулират движението. Необходимо е водачите на моторни превозни средства да преминават с повишено внимание. \r\nЦветана ТОНЧЕВА", "date": "2019.04.22", "title": "Пловдив: Затруднено е движението при хотела на бул „Руски“ №70 заради катастрофа, при която няма пострадали хора"}
{"url": "http://www.focus-news.net/news/2019/04/22/2649837/ministar-nikolina-angelkova-shte-uchastva-v-shestata-godishna-sreshta-na-natsionalniya-bord-po-turizam-na-23-april.html", "text": "На 23 април министърът на туризма Николина Ангелкова ще открие шестата годишна среща на Националния борд по туризъм (НБТ) в София. Форумът се провежда със съдействието на Министерството на туризма. Това съобщиха от пресцентъра на  министерството . В дневния ред  са предвидени обсъждания за факторите за насърчаване на инвестициите в сектора, ролята на конгресния туризъм и дигитализацията за устойчивото развитие на отрасъла, приноса на умните градове за растежа на градския туризъм, влиянието  на туризма върху българското производство и др. \r\nСъбитието ще се проведе на 23 април от 10.00 ч. в столичния хотел „Хилтън“.", "date": "2019.04.22", "title": "Министър Николина Ангелкова ще участва в шестата годишна среща на Националния борд по туризъм на 23 април"}
{"url": "http://www.focus-news.net/news/2019/04/22/2649831/ukrainskaya-pravda-zelenski-si-tarsi-prepodavatel-po-ukrainski-ezik.html", "text": "Бъдещата първа дама на Украйна увери, че съпругът й Владимир Зеленски полага усилия, за да усъвършенства познанията си по украински език и че дори си търси добър преподавател, отбелязва електронното издание  „Украинская правда“ . \r\nОт редакцията припомнят, че Зеленски бе сериозно критикуван заради това, че говори на руски, а не на украински език. „Разбира се, знаем украински език и общуваме на него. Но едно е, когато говориш в неформална обстановка – лесно намираш думи и всичко е добре. В последно време той постоянно е под стрес, напрежение и психологически натиск. Затова му е трудно“, твърди госпожа Зеленска. \r\nСамата тя призна, че за първи път е чула украинска реч във втори клас. „Сега, разбира се, Владимир се опитва да задълбочи своите знания, учи. Търсим преподавател, който да му помогне да набере скорост“, заяви съпругата на спечелилия президентските избори в Украйна. \r\nЕлена Зеленска сравни съпруга си с Порошенко: „Виждате, Пьотр Алексиевич винаги говори бавно, с ясни паузи, разделя фразите. И Владимир може да говори така, но това не е характерното му темпо. Той говори бързо и в подобни моменти, когато превежда, се появяват задръжки и усещане, че сякаш не говори на своя език“.  \r\nПри това бъдещата първа дама на Украйна бе категорична, че всички в предизборния щаб на Зеленски говорят на украински език. Тереза Герова", "date": "2019.04.22", "title": "„Украинская правда“: Зеленски си търси преподавател по украински език"}
{"url": "http://www.focus-news.net/news/2019/04/22/2649838/ministar-petya-avramova-i-zam-ministar-nikolay-nankov-shte-prisastvat-na-starta-na-stroitelstvoto-na-nov-uchastak-ot-am-hemus.html", "text": "Министърът на регионалното развитие и благоустройството Петя Аврамова и заместник-министър Николай Нанков ще участват в инспекцията на участъка от Ябланица до п.в. „Боаза“ на автомагистрала „Хемус“, който се изгражда в момента. Това съобщиха от  пресцентъра на МРРБ.  След края на проверката те ще присъстват на старта на поетапното строителство на  магистралата в 134-километровия участък от п.в. „Боаза“ до разклона с пътя Русе – Велико Търново.", "date": "2019.04.22", "title": "Министър Петя Аврамова и зам.-министър Николай Нанков ще присъстват на старта на строителството на нов участък от АМ „Хемус“"}
{"url": "http://www.focus-news.net/news/2019/04/22/2649840/yambol-kampaniya-pod-nadslov-sport-sreshtu-narkotitsi-shte-se-provede-na-24-april.html", "text": "На 24 април от 18.00 часа пред Младежки дом „Георги Братанов“ ще се проведе училищен турнир по канадска борба. Това съобщиха от пресцентъра на общината. Събитието се провежда под мотото „Спорт срещу наркотици“ и е инициатива на Общински съвет по наркотични вещества при община Ямбол и Превантивно информационен център за борба с наркоманиите към него. Чрез това събитие организаторите се стремят да разширят възможностите на младите хора за активно включване в различни форми на неформалното образование с цел развиване на техните интереси и способности. Желаещите да премерят сили в надпреварата могат да се запишат за участие на място в деня на събитието. Участниците ще бъдат разделени в четири категории спрямо пола и килограмите:  \r\n1.Момчета – до 75 кг. 1. Момичета – до 60 кг. \r\n2.Момчета – над 75 кг. 2. Момичета – над 60 кг. \r\nКампанията се организира съвместно с Младежки дом „Георги Братанов“, Обединен спортен клуб по канадска борба „Давид“- Ямбол и Мото клуб „The Riders“- Ямбол.", "date": "2019.04.22", "title": "Ямбол: Кампания под надслов „Спорт срещу наркотици“ ще се проведе на 24 април"}
{"url": "http://www.focus-news.net/news/2019/04/22/2649839/sport-grigor-dimitrov-zapochva-v-barselona-s-dvuboy-sreshtu-fernando-verdasko.html", "text": "Първият съперник на Григор Димитров на турнира в каталунската столица Барселона ще бъде срещу Фернандо Фердаско. На старта на надпреварата испанският тенисист отстрани сънародника си Фелисиано Лопес с 6:4, 6:3 след час и двадесет и две минути игра, с което си осигури мач срещу най-добрият български тенисист. \r\nФердаско заема 37-о място в световната ранглиста, а от днес първата ракета на България Григор Димитров е извън „Топ 40“.", "date": "2019.04.22", "title": "Спорт: Григор Димитров започва в Барселона с двубой срещу Фернандо Вердаско"}
{"url": "http://www.focus-news.net/news/2019/04/22/2649841/zam-ministar-denitsa-nikolova-shte-otkrie-obnoveni-s-evropeysko-finansirane-zhilishtni-blokove-v-berkovitsa.html", "text": "Заместник-министърът на регионалното развитие и благоустройството и ръководител на Управляващия орган на ОПРР Деница Николова ще открие санирани жилищни блокове в Берковица. Това съобщиха от пресцентъра на  МРРБ.  Събитието ще се състои утре – 23 април 2019, от 11.00 часа, пред сградата на ул. „Николаевска“ № 31. \r\nОбщо 10 блока в града са енергийно обновени по проект „Повишаване на енергийната ефективност на жилищни сгради в град Берковица“, финансиран по Оперативна програма „Региони в растеж“ 2014-2020 г.", "date": "2019.04.22", "title": "Зам.-министър Деница Николова ще открие обновени с европейско финансиране жилищни блокове в Берковица"}
{"url": "http://www.focus-news.net/news/2019/04/22/2649844/kardzhali-vzeto-e-reshenie-za-promyana-na-statuta-na-imot-s-plosht-nad-7-000-kv-m-otreden-za-stroitelstvo-na-sportna-zala-v-grada.html", "text": "Взето е решение за промяна на статута на имот с площ над 7 000 кв. м, отреден за строителство на спортна зала в града, предаде кореспондентът на  Радио Фокус . На редовна сесия днес Общинският съвет в Кърджали единодушно даде зелена линия за уреждане на статута на поземленият имот, на който да се построи нова спортна зала в града. Общинска собственост с площ 7 310 квадратни метра, намиращ се в комплекс „Арпезос”, ще бъде безвъзмездно прехвърлена на държавата. Предложението е във връзка с писмо от министъра на младежта и спорта с искане за придобиване и право на управление на част от общински поземлен имот и изразяване на съгласие за изграждане на многофункционална спортна зала. Ще бъде извършена промяна на статута на частта от имота от публична общинска собственост в частна общинска собственост. Така ще може да започнат процедурите по изграждането на залата. \r\nДарина ДЕЕНИЧИНА", "date": "2019.04.22", "title": "Кърджали: Взето е решение за промяна на статута на имот с площ над 7 000 кв. м, отреден за строителство на спортна зала в града"}
{"url": "http://www.focus-news.net/news/2019/04/22/2649842/stara-zagora-izlozhbata-sharen-pastar-velikden-beshe-podredena-v-grada.html", "text": "За поредна година Община Стара Загора организира изложба по случай Великден - един от най-светлите християнски празници. Това съобщиха от пресцентъра на  общината . Празнична изложба „Шарен, пъстър Великден“ наредиха днес във фоайето на сградата на общинска администрация малчуганите от 17 детски градини. Децата и техните учители са показали различни техники за боядисване на яйца, както и за изработване на различни великденски украси. Всяка детска градина се е постарала да представи своето виждане на украсата за Великден. Възпитаници на три детски градини №4 „Бреза“, №7 „Светулка“ и №33 „Люляк“ пяха и танцуваха на откриването. Децата изпълниха песнички свързани с настъпващия празник, както и танци пресъздаващи различни обичаи за Великден. Зам.-кметът Иванка Сотирова похвали децата за красивата украса и им пожела много радост и веселие за празника. На учителите и родителите пък поръча да възпитават децата в нашите български ценности. Всички участници в изложбата получиха грамоти и подаръци, а малките певци и танцьори си тръгнаха с пакети с лакомства.  Изложбата може да бъде посетена до 25 април.", "date": "2019.04.22", "title": "Стара Загора: Изложбата „Шарен, пъстър Великден“ беше подредена в града"}
{"url": "http://www.focus-news.net/news/2019/04/22/2649845/nikolay-zlatanov-predsedatel-na-obshtinski-savet-kazanlak-povedenieto-na-bsp-v-mestniya-parlament-e-predizborno.html", "text": "Поведението на БСП в местния парламент е предизборно. Това каза председателят на Общинския съвет в Казанлък Николай Златанов, предаде репортер на  Радио \"Фокус\" . Той подчерта, че групата на БСП отдавна е изолирана в Общинския съвет в Казанлък. Всички решения, които приема местният законодателен орган са в синхрон с останалите четири групи: „В този смисъл, не съм учуден от тяхното поведение – то е абсолютно предизборно и целенасочено.” \r\nПо отношение на твърдението от съветниците на БСП, че имат основание да оспорват решенията, Златанов отговори, че всеки има законно право да оспори това, което не му харесва. Той поясни, че основанието, което те посочват като нарушение, е прието точно в този мандат с единствената идея, когато заседанията се падат в празнични дни, да може да се реагира с датата, която е определена в Правилника, а именно всеки последен четвъртък на месеца: „В случая, предвид предстоящите празници -  Великден, нямаше как заседанието да бъде в последния четвъртък на месеца и затова прибегнахме до тази разпоредба, която ни помага да бъдем по – гъвкави, защото служителите имат седемдневен срок, в който да изпишат решенията и да ги изпратят на Областна администрация и на Прокурор. Още повече, че всички наши решения минават през Прокуратура, през Областен управител, и ако има нещо нередно, те ще ни уведомят.” \r\nЗлатанов бе категоричен, че няма никакво правно нарушение в случая и, че от БСП атакуват по – скоро технически, че не са изпратени съобщения до съветниците за датата, която е била насрочена. Той заяви, че поканата е обнародвана на сайта на Общинския съвет на Казанлък. Всички доклади и решението за сесията са публикувани на този сайт и всеки общински съветник може да се уведоми за датата, на която е насрочено заседанието и за дневния му ред. \r\nИзказването на Златанов дойде в отговор обвиненията и поведението на БСП в местния парламент.  Петимата съветници  от групата на „БСП – Лява България” напуснаха днешното 53 – то заседание на Общинския съвет в Казанлък, под предлог, че то е свикано в нарушение на Правилника за дейността на Общинския съвет. За това свое решение те не уведомиха председателя и колегите си от останалите групи в ОбС, а решението си съобщиха на медиите. Председатeлят на БСП – Казанлък Румяна Друмева заяви, че според тях е направена е странна комбинация между самите членове, които визират начините на свикване на заседанията: „Още на сесията на 28 март стана ясно, че Председателският съвет е взел решение датата на заседанията да бъде 22 април, но дневният ред за днешното заседание е публикуван три дни преди заседанието, а не най – малко пет. Председателският съвет е заседавал не шест дни преди това, а четири.” Друмева подчерта, че не са налице и някакви извънредни обстоятелства за свикване или важен и значим обществен интерес. Според нея, има нарушение на правилника, което води до угрозата взетите на днешното заседание решения да бъдат оспорени по съдебен ред.  \r\nСлавяна ГАЙДАРОВА", "date": "2019.04.22", "title": "Николай Златанов, председател на Общински съвет - Казанлък: Поведението на БСП в местния парламент е предизборно"}
{"url": "http://www.focus-news.net/news/2019/04/22/2649843/sds-nastoyava-natsionalnata-strategiya-za-deteto-da-bade-redaktirana-taka-che-da-bade-pripoznata-kato-golyama-i-pravilna-stapka-za-badeshteto-na-detsata.html", "text": "Във връзка с протестите на родители срещу Проекта за Национална стратегия за детето 2019-2030 г., от СДС призовават институциите, които имат отношение към нейното разработване и приемане, да чуят притесненията и несъгласията с този документ. Това се посочва в  позиция на партията  по темата. От СДС посочват, че децата са най-голямата ценност на всяко демократично и хуманно общество и хяхното бъдеще е въпрос на национална сигурност, защото не е все едно какви граждани създават и възпитават семействата и обществото в една държава. \"Вероятно създателите на стратегията са направили опит да обхванат максимално всички сфери и етапи от развитието на нашите деца, да предвидят рисковете и да предложат превенция, да посочат решения на проблемите и да ги адресират към съответните институции. Но фактът, че в обществото възниква напрежение спрямо тази стратегия, говори, че има сериозен проблем със съдържанието й. Не може нещо толкова важно за всички нас да бъде налагано, без мнозинството да е убедено в неговата стойност и полезност, изтъкват от СДС, като допълват, че българското общество е по-консервативно като мислене. \"То е високо чувствително към практики, които противоречат на нашите традиции и отношения в семейството. Реакциите спрямо Истанбулската конвенция бяха показателни, че привнасянето на неразбираеми и неестествени понятия, които не отговарят на националните ни традиции, води до отхвърляне на целия документ, макар че основно беше насочен срещу домашното насилие\", посочват още от партията. \"Същото ще се случи и с предлаганата стратегия за детето. В нея много от критиците й виждат прекалена намеса от страна на държавата и неясни организации, както и заплаха за правата на родителите и развитието на децата. Съзират опасност от прокарване на неестествени за нас практики, характерни за Скандинавските страни, които предизвикват в България възмущение и порицание\", допълват от СДС. \"България ясно показа, че не приема „родител едно“  и „родител две“, не разбира понятието „трети пол“, освен в медицинския му смисъл, не позволява семейните устои, възпитали силни и достойни личности през вековете, да бъдат заменени от криворазбрани европейски директиви и синхронизации с регламенти и правилници\", подчертават те. \"Ние, като християндемократическа партия, която държи на традициите и ценностите в нашето общество, също не приемаме папагалското налагане на европейски опит. И сме сигурни, че Европа не иска това от нас. Не бива да се подминава и становището на Светия синод на Българската православна църква,който e готов да предостави критични бележки и препоръки\", заявяват СДС в позицията си. \r\n\"Затова СДС настоява Проекта за Национална стратегия за детето 2019-2030 г. да бъде редактиран и написан така, че да бъде припознат наистина като голяма и правилна стъпка за бъдещето на нашите деца, а не като формален документ, целящ  да угоди на Европа, но неприет и отхвърлена от българските родители, като неработещ, и дори опасен за децата и устоите на нашето общество\", допълват те.", "date": "2019.04.22", "title": "СДС настоява Националната стратегия за детето да бъде редактирана така, че да бъде припозната като голяма и правилна стъпка за бъдещето на децата"}
{"url": "http://www.focus-news.net/news/2019/04/22/2649836/donald-tramp-kongresat-ne-mozhe-da-me-ostrani-ot-vlast.html", "text": "Държавният глава на САЩ Доналд Тръмп бе категоричен, че Конгресът не може да го отстрани от власти заради доклада на специалния прокурор Робърт Мюлер за руската намеса в президентските избори от 2016 г. и опитите му да възпрепятства разследването, съобщава вестник  The Hill . \r\n„Само тежки престъпления и простъпки могат да доведат до импийчмънт. Няма никакви престъпления от моя страна (без тайни споразумения, без възпрепятстване), така че не можете да ме отстраните\", написа Тръмп в социалната мрежа „Туитър“. \r\n„Демократите са извършили престъпления, а не вашият президент от Републиканската партия! Масите най-накрая се обръщат към лова на вещици!“, гласи още „туитът“ на американския президент. \r\nОт редакцията подчертават, че в последните дни Тръмп се опитва да отклони дискусиите за възможно задействане на процедура по отстраняването му от президентския пост. Демократите все още обмислят дали да предприемат стъпки в тази насока след публикуването на преработения доклад на Мюлер. \r\nВ документа на специалния прокурор, представен миналата седмица, се подчертава, че след близо двугодишно разследване не е установено Тръмп да е сключвал споразумение с руското правителство. Мюлер нито оправда, нито намеси президента по въпроса за възможно възпрепятстване на правосъдието, но заяви, че Конгресът има право да провежда собствено разследване по този въпрос. Тереза Герова", "date": "2019.04.22", "title": "Доналд Тръмп: Конгресът не може да ме отстрани от власт"}
{"url": "http://www.focus-news.net/news/2019/04/22/2649835/sofiya-na-23-april-shte-se-provede-proverka-na-zalite-za-evroizborite.html", "text": "На 23 април по инициатива на Областна управа Област София ще се проведе проверка на място на залите за Евроизбори 2019 г. Това съобщиха от  пресофиса на областния управител . Целта на срещата е да се осъществи координация между страните по отношение на осигуряването на пълна сигурност на процеса и безопасност на членовете на избирателните комисии в изборната нощ. Огледът ще извършат представители на: Областна управа Област София, Централната избирателна комисия, председателите на всички РИК-София, Столична община,  \r\nСтолична дирекция „Пожарна безопасност и защита на населението“, СДВР. Проверката ще бъде от 11.00 часа в зала „Арена Армеец“ и от 12.30 часа в зала „Универсиада“.", "date": "2019.04.22", "title": "София: На 23 април ще се проведе проверка на залите за евроизборите"}
{"url": "http://www.focus-news.net/news/2019/04/22/2649847/vitseprezidentat-iliyana-yotova-shte-uchastva-v-konferentsiya-evro-vektorite-kam-geopoliticheskiya-triagalnik-sasht-kitay-rusiya-na-23-april.html", "text": "На 23 април от 10.00 часа в зала „Средец“ на „София Хотел Балкан“ вицепрезидентът Илияна Йотова ще участва в конференция „Евро-векторите към геополитическия триъгълник САЩ – Китай – Русия“. Това съобщиха от  прессекретариата на държавния глава . Събитието се организира от Фондация „Фридрих Еберт“ и Институт за икономика и международни отношения.", "date": "2019.04.22", "title": "Вицепрезидентът Илияна Йотова ще участва в конференция „Евро-векторите към геополитическия триъгълник САЩ – Китай – Русия“ на 23 април"}
{"url": "http://www.focus-news.net/news/2019/04/22/2649848/haskovo-otkrivat-obnovenata-stsena-na-chitalishte-zarya.html", "text": "Обновената сцена на ОНЧ „ Заря“ ще бъде открита тази вечер в 19.00 часа. Минути преди началото на концерта  „Младите в музиката“ . Тогава ще бъдат демонстрирани възможностите на новото осветление. Това съобщиха от пресцентъра на Община Хасково.  За последните три години за ремонти в читалището са вложени над  700 хиляди лева. Една от най-големите инвестиции на Общината е пълното обновяване на отоплението на залата. Над 220 хиляди лева от бюджета на Общината струва подмяната на котела, газификацията , реконструкцията на отоплителната инсталация, подмяна на радиатори, така също е изградена климатизация и вентилация на залата. Повече от 30 години най-голямата подобна зала в Хасково не се използваше през зимата заради липса на отопление. \r\nДруги около 100 хиляди лева  са вложени  в ремонт на тоалетни и покрива на читалището \r\nОбщина Хасково разработи и спечели финансиране по програма за Транстранично сътрудничество „ България – Гърция“   за  близо 370 хиляди лева. С тези средства е доставено Ново художествено осветление  за сцената, така също ново звуко-техническо оборудване. Подменена е изцяло сцената в залата. По друг проект е изградена рампа за достъп на хора с двигателни проблеми и е монтиран асансьор.", "date": "2019.04.22", "title": "Хасково: Откриват обновената сцена на читалище „Заря“"}
{"url": "http://www.focus-news.net/news/2019/04/22/2649846/nfsb-shte-registrira-listata-si-za-evropeyskite-izbori-na-23-april.html", "text": "Коалиция „Патриоти за Валери Симеонов (НФСБ и Средна Европейска класа)“ ще регистрира в ЦИК листата си за изборите за членове на Европейския парламент на 23 април в 11.00 часа. Това съобщиха от пресцентъра на  НФСБ .", "date": "2019.04.22", "title": "НФСБ ще регистрира листата си за европейските избори на 23 април"}
{"url": "http://www.focus-news.net/news/2019/04/22/2649854/kyustendil-zapochna-avariynoto-ukrepvane-na-patya-za-rilskiya-manastir.html", "text": "Започнаха аварийно-възстановителните работи по укрепването на скатовете в 250-метровия участък при 27-ми километър на третокласния път III-107 Кочериново - Рила - Рилски манастир. Това съобщиха от пресцентъра на  Агенция „Пътна инфраструктура“ . До 25 април ще се разчиства платното от скалните късове. За да не се затруднява трафикът към Римския манастир в почивните дни за Великден няма да се изпълняват никакви дейности. Предвидените строителни работи ще продължат след празниците и ще се извършват само в делничните дни, от понеделник, до 13.00 ч. в петък. В събота и неделя, както и на официални празници, няма да се извършват строителни дейности.  \r\nЗа безпроблемното преминаване на моторните превозни средства при извършването на аварийно-възстановителните работи е въведена временна организация за движение. Трафикът се пропуска чрез светофарна уредба, а при необходимост ще се спира от сигналисти за времеви интервали не по-големи от един час. Необходимо е шофьорите да карат внимателно и да спазват поставената сигнализация и ограничението на скоростта от 40 км/ч. \r\nПредвидените дейности включват обрушване на скатовете и монтаж на високоякостна защитна система. Срокът за приключване на укрепителните работи е до началото на юни т. г.", "date": "2019.04.22", "title": "Кюстендил: Започна аварийното укрепване на пътя за Рилския манастир"}
{"url": "http://www.focus-news.net/news/2019/04/22/2649820/prokuraturata-poiska-30-godini-zatvor-za-severin-krasimirov-obvinen-v-ubiystvoto-na-televizionnata-vodeshta-viktoriya-marinova.html", "text": "30 години затвор поиска прокуратурата за Северин Красимиров – сочен за убиец на телевизионната водеща Виктория Маринова, предаде  Нова телевизия . Той ще избегне най-тежкото наказание доживотен затвор, след като се призна за виновен и делото тръгна по съкратената процедура. Адвокатът му поиска само 15 години лишаване от свобода. Три са обвиненията срещу Северин Красимиров - за блудство, за изнасилване и за убийство по особено жесток и мъчителен начин. Близки на убитата Виктория заведоха и граждански искове за общо 450 хиляди лева кръвнина.  Роднини на Северин дойдоха в съда, а майка му изпадна в истерия. Той запази мълчание. Близките на убитата Виктория Маринова, пък поискаха законодателни промени.", "date": "2019.04.22", "title": "Прокуратурата поиска 30 години затвор за Северин Красимиров, обвинен в убийството на телевизионната водеща Виктория Маринова"}
{"url": "http://www.focus-news.net/news/2019/04/22/2649852/ria-novosti-rusiya-i-sarbiya-se-dogovoriha-da-zapochnat-rabota-po-premahvaneto-na-rouminga.html", "text": "Федералната антимонополна служба (ФАС) на Руската федерация и Агенцията за регулиране на електронните съобщения и пощенските услуги на Сърбия се договориха да започнат съвместна работа за отмяна на роуминга между двете страните, съобщиха от руското ведомство след посещението на заместник-председателя на регулатора Анатолий Голомолзин в Белград, предава  РИА Новости . \r\n„Страните постигнаха споразумение за обмен на материали и информация в областта на телекомуникациите и пощенските услуги, развитието на универсалните далекосъобщителни услуги, както и за започване на съвместна работа по премахването на роуминга между Руската федерация и Република Сърбия\", се казва в съобщението. \r\nСпоразумението бе постигнато по време на среща на Голомолзин и ръководителя на Агенцията за регулиране на електронните съобщения и пощенските услуги на Република Сърбия Владица Тинтер. \r\nСтраните обсъдиха и перспективите за по-нататъшно сътрудничество. Тереза Герова", "date": "2019.04.22", "title": "РИА Новости: Русия и Сърбия се договориха да започнат работа по премахването на роуминга"}
{"url": "http://www.focus-news.net/news/2019/04/22/2649851/varna-protest-sreshtu-natsionalnata-strategiya-za-deteto-se-provezhda-v-grada.html", "text": "Близо 30 души се събраха на протест пред сградата на Община Варна срещу приемането на „Национална стратегия за детето 2019-2030 г.“, предаде репортер на  Радио „Фокус“ – Варна . Протестиращите обявиха, че документът не решава, а задълбочава много от съществуващите проблеми в страната. Според тях част от предложенията в стратегията са незаконосъобразни. Павлина Тодорова, участник в протеста, съобщи, че родителите са против създаването на детски съдилища. „Това е така наречената ювенална юстиция, която е практика в европейските страни, а стратегията иска да приложим наложени международни практики. Такава практика в България ние категорично не искаме. Тя е дала много негативни примери в Европа. Знаем всички за Норвегия и за множеството протести на родители, които вече са загубили децата си. Знаем за протести в Русия, които въпреки, че не бяха приели със закон ювеналната юстиция, около 1300  деца бяха иззети. Държавата направи разследване и намериха само 5 от тях осиновени в Италия“, каза Павлина Тодорова.  \r\nТя посочи, че искането на участниците в протестите, е да се създават закони от български съдилища и организации, а не неправителствени организации с чуждестранно участие. Според нея, предложената стратегия трябва да бъде отхвърлена, а всяко последващо предложение трябва да бъде написано с участието на граждански организации и родители от страната. Друго изискване на родителите, което Павлина Тодорова представи, е за наказателна отговорност за социалните служби в България. „Искаме социалните служби да бъдат подложени на наказателна отговорност, защото в момента има много бързо отнемане на деца по параметри и по правила, които не са описани в закона. Изключително се бърза детето да бъде отнето, преди да бъдат направени всички възможни мерки, както е по закон, то да бъде интегрирано в домашната си среда, да бъде изведен насилникът, ако има такъв в семейството, а не първо и веднага детето“, отбеляза Павлина Тодорова.  \r\nПо думите й контрол трябва да бъде осъществен и относно приемната грижа в страната. Освен това, протестиращите поискаха премахването на телефон 116 111. „Във всички наши училища, във всички наши болници са сложени и разлепени плакати, към децата, медицинските работници и директорите, се обръща призив да се обаждат на този телефон, да споделят своите проблеми. Тези проблеми не се споделят с неправителствена организация, те се споделят с органите на властта, с родители, детска градина, училище и болница“, заяви Павлина Тодорова. Тя допълни, че протестиращите дават срок до 7 май на Държавната агенция за закрила на детето да се откаже от „Национална стратегия за детето 2019-2030 г.“ и от придвижването на документа към следващи институции, или на 11 май ще има нова серия протести в различни градове на страната. \r\nБояна АТАНАСОВА", "date": "2019.04.22", "title": "Варна: Протест срещу Националната стратегия за детето се провежда в града"}
{"url": "http://www.focus-news.net/news/2019/04/22/2649853/veliko-tarnovo-nay-starata-detska-gradina-v-grada-e-osnovno-remontirana.html", "text": "Най-старата детска градина във Велико Търново - „Пролет“, която се намира на метри от Музей „Възраждане и Учредително събрание“ и от крепостта Царевец, е основно ремонтирана, съобщиха от пресцентъра на  общината . Това е първата основна реконструкция на сградата, която е и паметник на културата, от десетилетия насам. Кметът на старопрестолния град Даниел Панов уважи церемонията по откриване на детското заведение и преряза лентата заедно с директората Петя Цикалова. Благослов отслужиха отец Славчо и отец Асен, а децата зарадваха всички присъстващи с изпълнения на песни и танци. „Дойде време, 82 години от създаването на тази детска градина, тя да придобие съвременен и европейски вид, който всички сме искали да има. Радвам се, че днес даваме края на проекта за модернизация. Ако сградата не беше дарена през далечната 1952 година от една великотърновка  с добро сърце, нямаше как днес да бъдем тук. Благодаря на строителната фирма, на учителите и целия персонал, че дават нужното внимание и всеотдайност на нашите деца“, поздрави кметът Даниел Панов присъстващите. Благодарствени думи отправи и директорката Петя Цикалова. Фасадата на сградата е укрепена и топлоизолирана, монтирана е нова дограма, подменена е отоплителната инсталация. Обновени са всички вътрешни помещения – общите стаи на децата, спалните, санитарните възли, кухнята и салонът, коридорите, заедно с обзавеждането. Облагороден е и дворът.  Дейностите са част от големия проект на Община Велико Търново по ОП „Региони в растеж“ за образователна инфраструктура, по който са модернизирани и основно ремонтирани три училища и детски градини. За ОДЗ „Пролет“ инвестициите надхвърлят 432 000 лева. Цялата стойност на проекта за шестте учебни институции е близо 8,7 милиона лева, от които 6,7 милиона лева е безвъзмездното финансиране по ОП „Региони в растеж“, 1,2 милиона лева е съфинансирането от републиканския бюджет, а над 805 000 лева е собственото участие на Община Велико Търново.", "date": "2019.04.22", "title": "Велико Търново: Най-старата детска градина в града е основно ремонтирана"}
{"url": "http://www.focus-news.net/news/2019/04/22/2649849/dazd-obshtestvenite-konsultatsii-po-proekta-na-natsionalna-strategiya-za-deteto-prodalzhavat.html", "text": "Във връзка с породилата се активност от групи граждани в процеса на обществени консултации от ДАЗД сме готови да чуем още предложения за Националната стратегия за детето на отворения за целта имейл Strategia.Consult@sacp.government.bg. Срокът е 31 май 2019 г. Това съобщиха от  Държавната агенция за закрила на детето . Напомняме, че работата по документа стартира от миналата година и бе периодично оповестявана публично. Документът е разработен от експерти от 9 министерства (МТСП, МЗ, МОН, МП, МВР, МВнР, МК, ММС, МФ), АСП, НОИ, Националната комисия за борба с трафика на хора, Националния съвет по наркотичните вещества, Националния статистически институт, Централната комисия за борба срещу противообществените прояви на малолетните и непълнолетните, Националното сдружение на общините в Р България и 12 НПО, членове на най-големия консултативен орган – Националния съвет за закрила на детето в България. Диалогът е открит, както досега. Не сме отказали и няма да откажем на никого среща и консултация. От месец май 2018 година се проведоха редица тематични работни срещи, фокус-групи, допитвания, обществени обсъждания и консултации, кръгли маси, национална консултативна среща с представители на различни професионални области, свързани с политиките за деца. Включиха се всички заинтересованите страни: професионалисти; образователни институции; родителски организации; органи по закрила на детето; НПО; доставчици на социални услуги; синдикални и професионални организации; обществени съвети към детски градини и училища; академична общност; министерства; законодателна и съдебна власт; регионални и местни власти; представителства в България на международни организации; медии и др. В широкия консултативен процес участваха и децата чрез Съвета на децата към ДАЗД, детски и младежки организации. Проектът получи подкрепата на повече от 250 граждански организации, асоциации и сдружения. Част от пътя е различието, но за всички нас е важно да имаме общо разбиране и единомислие за най-важната политика в България – тази за детето. Вярваме, че с продължаването на консултативния процес ще се постигне обществено съгласие за ангажиментите на родителите, професионалистите, гражданите и общността за бъдещето на децата. В резултат на постигнатото съгласие, проектът ще отрази цялостната визия на българската държава и на гражданското общество за развитието на следващите поколения граждани на страната ни.", "date": "2019.04.22", "title": "ДАЗД: Обществените консултации по проекта на Национална стратегия за детето продължават"}
{"url": "http://www.focus-news.net/news/2019/04/22/2649855/krum-donchevbsp-motivatsiyata-mi-e-energiyata-na-mladostta-koyato-zastava-ramo-do-ramo-s-opita.html", "text": "Кандидатът за евродепутат от \"БСП за България\" Крум Дончев се срещна с жителите на Община Гулянци. Това съобщиха от пресцентъра на  Националния съвет на БСП.  С тях той сподели  своите основни приоритети, по които възнамерява да работи, ако бъде избран за член на ЕП. Дончев и всички присъстващи на срещата стигнаха до извода, че Община Гулянци има изключително успешно реализиране на социалните си и инфраструктурни проекти, но е необходимо създаването на икономически такива, което да даде старт на една независима среда за самофинансиране и потенциална независимост за населението на Гулянци. \r\nМладежкият председател Иван Мандински сподели, че с такива кандидати като Крум Дончев, успяващи да намерят баланса между енергията и динамиката на младостта, БСП ще победи.", "date": "2019.04.22", "title": "Крум Дончев,БСП: Мотивацията ми е енергията на младостта, която застава рамо до рамо с опита"}
{"url": "http://www.focus-news.net/news/2019/04/22/2649858/meditsinskiyat-universitet-varna-e-kompleksen-pobeditel-v-20-ata-varnenska-universiada.html", "text": "Медицинският университет-Варна е комплексен победител в 20-атa Варненска универсиада, в която участие взеха 6-те висши учебни заведения в града. Това съобщиха от пресцентъра на  висшето учебно заведение . Спортните надпревари се проведоха от 4 до 19 април, а награждаването се състоя в Юнашкия салон в присъствието на ректора на Медицинският университет-Варна проф. д-р Красимир Иванов, инж. Деян Грънчаров – помощник-ректор, и Жулиета Виденова – ръководител на сектор „Спорт“ в университета. Кристиан Димитров – директор на Дирекция „Спорт“ в Община Варна, връчи шампионската купа на безапелационния победител на Универсиада '2019 – Медицински университет-Варна. \r\nСтудентите от университета са комплексни победители в дисциплините плуване и тенис на корт и втори в отборното комплексно класиране в лекоатлетическия крос. Бъдещите медици завоюваха призови места при мъжете и жените и в надпреварите по тенис на маса, волейбол, шахмат, мини футбол и баскетбол. \r\nВтори в своеобразната класация между университетите е Икономически университет-Варна, следвани от Техническия университет, а четвърто място останаха студентите на Висшето военноморско училище, пети - Варненския свободен университет и Висшето училище по мениджмънт. Всички призьори получиха от организаторите от Община Варна купи, медали, плакети и предметни награди.", "date": "2019.04.22", "title": "Медицинският университет-Варна е комплексен победител в 20-aта Варненска универсиада"}
{"url": "http://www.focus-news.net/news/2019/04/22/2649856/pregled-na-mezhdunarodnite-novini-do-18-chasa-agentsiya-fokus.html", "text": "Федералната антимонополна служба (ФАС) на Руската федерация и Агенцията за регулиране на електронните съобщения и пощенските услуги на Сърбия се договориха да започнат съвместна работа за отмяна на роуминга между двете страните, съобщиха от руското ведомство след посещението на заместник-председателя на регулатора Анатолий Голомолзин в Белград, предава  РИА Новости . \r\n„Страните постигнаха споразумение за обмен на материали и информация в областта на телекомуникациите и пощенските услуги, развитието на универсалните далекосъобщителни услуги, както и за започване на съвместна работа по премахването на роуминга между Руската федерация и Република Сърбия\", се казва в съобщението. \r\nСпоразумението бе постигнато по време на среща на Голомолзин и ръководителя на Агенцията за регулиране на електронните съобщения и пощенските услуги на Република Сърбия Владица Тинтер. \r\nСтраните обсъдиха и перспективите за по-нататъшно сътрудничество. \r\n***  Броят на задържаните за серията бомбени атентати в Шри Ланка достигна до 29 души, предава  TACC , като се позовава на информация от местни медии.  \r\nПо-рано се съобщаваше за 24-ма арестувани. Пояснява се, че още един заподозрян е задържан в предградие на столицата Коломбо, а останалите четирима са арестувани в други градове в централната част на островната държава. \r\nПри вълната от бомбени атентати навръх Католическия Великден в неделя загинаха около 290 души, а други 450 бяха ранени, припомня агенцията. \r\nПо-рано бе съобщено, че полицията в Шри Ланка е открила 87 бомбени детонатора в столицата Коломбо. В изявление се казва, че полицията е открила детонаторите в автогара, като 12 от тях са били разпръснати на земята, а други 75 в близко разположено сметище. \r\nВластите на Шри Ланка обявиха и въвеждането на извънредно положение от полунощ в понеделник в отговор на вълната от смъртоносни нападения в столицата Коломбо навръх Великден. Специалните мерки се въвеждат, „за да се позволи на полицията и трите сили (армията, флота и Военновъздушните сили) да осигурят обществена сигурност\", се казва в изявление от президента на островната държава. \r\n***  Рияд се ангажира да „стабилизира\" петролния пазар след решението на САЩ да не освобождава от санкции клиентите на иранския петрол в опит да ограничи износа на суровината от близкоизточната република, предава  AFP . \r\nСъответното заяви енергийният министър на Саудитска Арабия Халид ал Фалих. \r\n„Кралството потвърждава своята дългогодишна политика, която се стреми да стабилизира пазарите по всяко време\", се казва в изявление, разпространено от официалната пресслужба на министъра. \r\nПо-рано Белият дом обяви, че занапред няма да освобождава от санкции клиентите на иранския петрол.  „Президентът Доналд Тръмп е решил да не преиздава значителните изключения след изтичането им в началото на май“, се казва в изявление на администрацията.„Това решение има за цел да сведе до нула износа ирански петрол, като отреже основен източник на приходи за режима\", става ясно още от разпространеното съобщение. \r\n***  Държавният глава на САЩ Доналд Тръмп бе категоричен, че Конгресът не може да го отстрани от власти заради доклада на специалния прокурор Робърт Мюлер за руската намеса в президентските избори от 2016 г. и опитите му да възпрепятства разследването, съобщава вестник  The Hill . \r\n„Само тежки престъпления и простъпки могат да доведат до импийчмънт. Няма никакви престъпления от моя страна (без тайни споразумения, без възпрепятстване), така че не можете да ме отстраните\", написа Тръмп в социалната мрежа „Туитър“. \r\n„Демократите са извършили престъпления, а не вашият президент от Републиканската партия! Масите най-накрая се обръщат към лова на вещици!“, гласи още „туитът“ на американския президент. \r\nОт редакцията подчертават, че в последните дни Тръмп се опитва да отклони дискусиите за възможно задействане на процедура по отстраняването му от президентския пост. Демократите все още обмислят дали да предприемат стъпки в тази насока след публикуването на преработения доклад на Мюлер. \r\nВ документа на специалния прокурор, представен миналата седмица, се подчертава, че след близо двугодишно разследване не е установено Тръмп да е сключвал споразумение с руското правителство. Мюлер нито оправда, нито намеси президента по въпроса за възможно възпрепятстване на правосъдието, но заяви, че Конгресът има право да провежда собствено разследване по този въпрос. \r\n***  Рияд се ангажира да „стабилизира\" петролния пазар след решението на САЩ да не освобождава от санкции клиентите на иранския петрол в опит да ограничи износа на суровината от близкоизточната република, предава  AFP . \r\nСъответното заяви енергийният министър на Саудитска Арабия Халид ал Фалих. \r\n„Кралството потвърждава своята дългогодишна политика, която се стреми да стабилизира пазарите по всяко време\", се казва в изявление, разпространено от официалната пресслужба на министъра. \r\nПо-рано Белият дом обяви, че занапред няма да освобождава от санкции клиентите на иранския петрол.  „Президентът Доналд Тръмп е решил да не преиздава значителните изключения след изтичането им в началото на май“, се казва в изявление на администрацията.„Това решение има за цел да сведе до нула износа ирански петрол, като отреже основен източник на приходи за режима\", става ясно още от разпространеното съобщение. \r\n***  Бъдещата първа дама на Украйна увери, че съпругът й Владимир Зеленски полага усилия, за да усъвършенства познанията си по украински език и че дори си търси добър преподавател, отбелязва електронното издание  „Украинская правда“ . \r\nОт редакцията припомнят, че Зеленски бе сериозно критикуван заради това, че говори на руски, а не на украински език. „Разбира се, знаем украински език и общуваме на него. Но едно е, когато говориш в неформална обстановка – лесно намираш думи и всичко е добре. В последно време той постоянно е под стрес, напрежение и психологически натиск. Затова му е трудно“, твърди госпожа Зеленска. \r\nСамата тя призна, че за първи път е чула украинска реч във втори клас. „Сега, разбира се, Владимир се опитва да задълбочи своите знания, учи. Търсим преподавател, който да му помогне да набере скорост“, заяви съпругата на спечелилия президентските избори в Украйна. \r\nЕлена Зеленска сравни съпруга си с Порошенко: „Виждате, Пьотр Алексиевич винаги говори бавно, с ясни паузи, разделя фразите. И Владимир може да говори така, но това не е характерното му темпо. Той говори бързо и в подобни моменти, когато превежда, се появяват задръжки и усещане, че сякаш не говори на своя език“.  \r\nПри това бъдещата първа дама на Украйна бе категорична, че всички в предизборния щаб на Зеленски говорят на украински език. \r\n***  Близкоизточната радикална групировка „Ислямска държава“ може и да е загубила последната си „зона на териториален контрол“ миналия месец, но „План Б“ на джихадистите набира скорост, пише американското издание  Washington Examiner . \r\nПозовавайки се на анализ Института за изследване на войната, Washington Examiner предупреждава, че „Ислямска държава“ постепенно набира сили. Нова карта, подготвена от института, показва действията на джихадистите в три зони: малка „контролна зона“, където групировката все още упражнява някаква форма на физически или психологически натиск върху местното население, различни „зони за подкрепа“, в които няма значителни военни сили, които да я заплашват, и „зони на нападение“, където „Ислямска държава“ извършва офанзивни маневри. \r\n***", "date": "2019.04.22", "title": "Преглед на международните новини до 18 часа (Агенция „Фокус“)"}
{"url": "http://www.focus-news.net/news/2019/04/22/2649862/smolyan-normalno-se-osashtestvyava-dvizhenieto-po-patishtata-v-oblastta.html", "text": "Нормално проходими са пътищата в област Смолян, съобщи за  Радио „Фокус“ – Смолян  дежурният в Областно пътно управление (ОПУ) – Смолян. Времето е облачно, с добра видимост. Пътните настилки са сухи. Няма въведени ограничения по проходите и републиканските направления в областта, с изключение на Пампорово, където целогодишно е забранено движението на товарни автомобили над 3,5 тона. През деня не са получавани сигнали за инциденти по пътищата в областта. Повишена е опасността от падащи камъни и свличане на земни маси по всички направления в областта, затова водачите трябва да шофират внимателно и със съобразена скорост. \r\nДвижението по път ІІ-86 Средногорци – Рудозем се осъществява след изчакване заради ремонтни дейности. Движението по пътя Проглед – Пампорово се осъществява в една лента поради направа на подпорна стена на аварирал участък. Участъкът е сигнализиран с пътни знаци. С повишено внимание трябва да се шофира по пътя от Михалково до границата с ОПУ – Пловдив заради осъществяване на рехабилитация на пътя и извършване на ремонтни дейности, като на места се преминава след изчакване. Движението по пътя Смолян – Мадан, при срутището на разклона за село Тикале се регулира със светофарна уредба и скоростта е ограничена до 20 км/ч. Трафикът се осъществява в дясната пътна лента. \r\nВ Смолян пътните настилки са частично мокри на места заради краткотрайния дъжд от следобедните часове. Автомобилният трафик в края на работния ден е интензивен по централния бул. „България“, прилежащите към него улици и кръстовища и по входно-изходните артерии на града. \r\nНели ГЕРГЬОВСКА", "date": "2019.04.22", "title": "Смолян: Нормално се осъществява движението по пътищата в областта"}
{"url": "http://www.focus-news.net/news/2019/04/22/2649860/stara-zagora-studenti-predstaviha-arhitekturni-proekti-za-razvitie-na-grada.html", "text": "Разработки на идеи и визия за урбанистично устойчиво развитие на Стара Загора представиха студенти от Висшето училище по архитектура „Ла Вилет“ в Париж и техни колеги от Университета по архитектура, строителство и геодезия – София в общинската зала „П. Р. Славейков“. Те са резултат от проведеното съвместно „Архитектурно ателие 2018-2019 г.“. Това съобщиха от пресцентъра на  Община Стара Загора . \r\nПо покана на Община Стара Загора, съвместното архитектурно ателие на френски и български студенти започна работа в Стара Загора на 12 октомври, 2018 г. Над 30 бъдещи архитекти от Университета „Ла Вилет“ и пет техни български колеги от УАСГ, под ръководството на арх. Цвета Кирова прекараха 5 дни в града, за да се запознаят с него. Основната тема на ателието в Стара Загора беше възстановяването и трансформацията на стари сгради, на античните пространства в града и неговото културно наследство. \r\nПартньори на Община Стара Загора са Тракийският университет, Търговско-промишлена палата Стара Загора и Кооперативното дружество „Цветоскоп“, Париж, Франция. \r\n„Кметът на Община Стара Загора Живко Тодоров, който вече видя проектите, е очарован от представените идеи и е с големи очаквания, творбите, които журито ще отличи, в следващите години да бъдат реализирани“, каза при откриването на форума зам.-кметът Иванка Сотирова. \r\nГлавният архитект на общината Виктория Грозева, която е присъствала на защитата на проектите в Париж, разказа, че студентите са приложили интересен, модерен и различен подход в проектите, а анализите им са достойни за похвала и подражание. \r\n„Не само сградите са важното нещо в нашата история. Ролята на архитекта е много по-голяма. Ние сме задължени да вземем под внимание развитието на обществото и социалната среда, икономиката, урбанизацията и всичко това създава началото на урбанистичните проекти. Ние сме задължени да продължим и материалното, и нематериалното богатство“, обясни Мария Лопес  Диас, преподавател във Висшето училище по архитектура  „Ла Вилет“ и ръководител на студентите. \r\nСпециално жури в състав: Красимира Чахова, зам.-кмет на Община Стара Загора, арх. Иван Иванов, председател на Съюза на българските архитекти, клон Стара Загора, Олег Стоилов, председател на Търговско-промишлена палата Стара Загора и инж.  Димитър Николов,  председател на Съюза на ландшафтните архитекти, клон Стара Загора, оцени проектите. \r\nБяха връчени две награди на Община Стара Загора. \r\nЗа урбанистична разработка колективната награда е за проекта „Да изградим преходите през епохите в Стара Загора. Да възродим града“ на екип в състав: Алис Бартелеми, Каролин Басагал, Сара Кюине, Анаис Дюкре и Карен Сото. Грамота и парична премия връчи зам.-кметът Красимира Чахова. \r\nЗа индивидуален проект на сграда и градско пространство награда бе присъдена на Джен Брай за проекта за изграждане на ресторант в старото котелно помещение на УМБАЛ „Проф. Стоян Киркович“. Грамота и парична премия връчи арх. Виктория Грозева. \r\nКамарата на архитектите в Стара Загора също връчи колективна награда „За  принос в архитектурата на Стара Загора“.  \r\nПроектите на студентите са представени в специална изложба на изложбената алея в парк „Пети октомври“.", "date": "2019.04.22", "title": "Стара Загора: Студенти представиха архитектурни проекти за развитие на града"}
{"url": "http://www.focus-news.net/news/2019/04/22/2649861/sport-elitsa-kostova-zapochva-uchastie-na-turnira-v-kitay-sreshtu-postavenata-pod-nomer-edno-v-osnovnata-shema.html", "text": "Елица Костова започва участието си в турнира на червени кортове в китайския град Анин срещу поставената под номер едно в основната схема представителка на домакините Шуай Чжан. \r\nДвубоят е трети в програмата на централния корт и се очаква да започне във вторник след 9.00 часа.", "date": "2019.04.22", "title": "Спорт: Елица Костова започва участие на турнира в Китай срещу поставената под номер едно в основната схема"}
{"url": "http://www.focus-news.net/news/2019/04/22/2649864/aktsenti-v-sutreshniya-blok-dobro-utro-balgariya-po-radio-fokus-na-23-april.html", "text": "На фона на терористичните нападения срещу три църкви и четири хотела в Шри Ланка и смъртта на близо 300 души, логично изглежда мотото на апостолическото пътуване на папа Франциск в България и Северна Македония да е \"Мир на Земята\". Каква е програмата на светия отец и какви послания ще отправи към света, в сутрешния блок  „Добро утро, България“  на  Радио „Фокус“  ще разберем от монсеньор Христо Пройков- апостолически екзарх и председател на Епископската конференция на Католическата църква в България. Институцията на Омбудсмана получи най-високия статут – „А“ за правозащитна организация и пряк достъп до ООН, освен сериозно признаване за работата, индикатор за какво е това признание, по темата ще разговаряме с омбудсмана Мая Манолова. С нея ще говорим и за започналата кампания „Великден за всеки – дари празник на баба и дядо“. Как реализираните проекти свързани с туризма са се отразили на туристическите посещения в Община Трън, по какви нови проекти работи общината ще разберем от инж. Евгения Такова, директор на Дирекция „Устройство на територията общинска собственост и инвестиционна политика“. Община Благоевград започва нов проект за разработването и прилагането на нови технологии за оптимално управление на водните ресурси в градската среда. Още по темата допълва в следващите минути колегата от Радио „Фокус“ – Пирин Ливия Нинова. Праисторическа настолна игра е основният акцент в организираната през месец април детска музейна работилница в Кюстендил. Тя е част от новата образователна програма на музея - \"Култура и изкуство в древността\", насочена към надграждане на образователната среда в културния институт за осъществяване на музейно възпитание. Колегата от Радио „Фокус” – Кюстендил Венцеслав Илчев допълва информацията. \r\nТези и още теми - в сутрешния блок  „Добро утро, България“  на  Радио „Фокус“  от 06.00 до 10.00 часа, с водещ Елеонора Чолакова.", "date": "2019.04.22", "title": "Акценти в сутрешния блок „Добро утро, България“ по Радио „Фокус“ на 23 април"}
{"url": "http://www.focus-news.net/news/2019/04/22/2649866/gd-granichna-politsiya-intenziven-e-trafikat-na-gkpp-dunav-most-ruse-i-gkpp-dunav-most-vidin-na-izhod-za-tovarni-avtomobili.html", "text": "Интензивен е трафикът на ГКПП \"Дунав мост - Русе\" и ГКПП \"Дунав мост - Видин\" на българо-румънската граница на изход за товарни автомобили по данни към 18.00 часа. Това съобщиха от  ГД \"Гранична полиция\" . \r\nПреминаването през всички останали български гранични контролно-пропускателни пунктове се осъществява нормално.", "date": "2019.04.22", "title": "ГД \"Гранична полиция\": Интензивен е трафикът на ГКПП \"Дунав мост - Русе\" и ГКПП \"Дунав мост - Видин\" на изход за товарни автомобили"}
{"url": "http://www.focus-news.net/news/2019/04/22/2649863/blagoevgrad-s-normalna-intenzivnost-e-trafikat-po-glaven-pat-e-79-i-vtoroklasen-pat-19-simitli-gotse-delchev.html", "text": "Необходимо е шофьорите да се движат с повишено внимание по главен път Е-79 в участъка от Благоевград до отклонението за село Стара Кресна от км 360+000 до км 392+500, поради косене на трева. Това съобщи за  Радио „Фокус“-Пирин  дежурният служител в Областно пътно управление-Благоевград. С нормална интензивност е трафикът по главен път Е-79 и второкласен път 19 Симитли-Гоце Делчев. Ограничено е движението за тежкотоварни автомобили над 12 тона на третокласен път 108 в района на село Рибник поради аварийни ремонтни дейности. Обходният маршрут е през третокласен път 198 – село Дрангово-село Ръждак-Петрич. Срокът за приключване на ремонта е до 31 юли. Повишена е опасността от падащи камъни в района на Кресненското дефиле и прохода Предел. Необходимо е шофьорите да се движат с повишено внимание и съобразена скорост на второкласен път 19 Симитли-Разлог в участъка от град Симитли до прохода Предел, от км 0+000 до км 21+400, поради косене на трева и изрязване на храсти в участъка. От Областно пътно управление-Благоевград отправят апел към водачите на моторни превозни средства да шофират внимателно, съобразявайки се с пътната обстановка и метеорологичните условия, като спазват дистанция. \r\nНатоварено е движението на моторни превозни средства в областния център. Всички светофарни уредби в града са изправни. Колони от автомобили се образуват на кръстовището между бул. „Св. св. Кирил и Методий“ и бул. „Св. Димитър Солунски“. Задръстване има на кръговото кръстовище между улица „14-ти полк“, булевард „Джеймс Баучер“ и улица „Александър Стамболийски“. Задръствания се образуват на моменти и на кръговото кръстовище на булевард „Св. св. Кирил и Методий“, на кръстовището на булевард „Васил Левски“ и булевард „Свети Димитър Солунски“, на кръстовището под Първи корпус на Югозападен университет „Неофит Рилски“ между улиците „Славянска“, „Иван Михайлов“ и булевард „Св. Димитър Солунски“, на кръстовището на улица „Славянска“ под МБАЛ-Благоевград, на улица „Яне Сандански“ на влизане в квартал „Струмско“ и на улица „Стефан Стамболов“. \r\nНатали СТЕФАНОВА", "date": "2019.04.22", "title": "Благоевград: С нормална интензивност е трафикът по главен път Е-79 и второкласен път 19 Симитли-Гоце Делчев"}
{"url": "http://www.focus-news.net/news/2019/04/22/2649868/rumen-petkov-abv-prof-boyan-durankev-v-po-silniyat-vodach-na-lista-v-sravnenie-s-elena-yoncheva.html", "text": "Проф. Боян Дуранкев в по-силният водач на листа в сравнение с Елена Йончева. Това каза лидерът на АБВ Румен Петков в предаването „Плюс-Минус“ по  Нова телевизия . Лидерът на АБВ обяви, че проф. Дуранкев ще покани на дебат другите водачи на листи.  \r\n „На мен ще ми е интересно кой от тях ще се съгласят./…/ Боян Дуранкев е по-силният водач на листа в сравнение с Елена Йончева. Той е изключителен специалист, макроикономист. Човек, който много добре познава социалната тематика и човек, който има конкретни решения каква България искаме в ЕС и какъв ЕС искаме за България”, каза Петков. \r\nЛидерът на АБВ заяви, че голямата битка за европейските избори е срещу ГЕРБ. Петков коментира и листата на БСП за европейските избори: „Когато председателят на една партия вади председателя на европейското семейство от листата – това не е демократичност, това е омраза. Когато след това същият председател казва: „Щом не приехте изваждането на председателя на ПЕС от листата, аз не нося отговорност  за изборния резултата. Отговорността за него е в Националния съвет” – това не е демократично, а политически безотговорно. Така казваш на избирателите, че всичко е въпрос на вътрешна битка, а те като цяло не те интересуват”, допълни още той.", "date": "2019.04.22", "title": "Румен Петков, АБВ: Проф. Боян Дуранкев в по-силният водач на листа в сравнение с Елена Йончева"}
{"url": "http://www.focus-news.net/news/2019/04/22/2649869/ministar-temenuzhka-petkova-energiynata-borsa-e-stabilna.html", "text": "Борсата електроенергия е стабилна, заяви министър Теменужка Петкова след поредната среща при премиера Бойко Борисов с бизнес и синдикати, на която се обсъжда ситуацията в сектор енергетика, предаде  БНР . По думите на Петкова ежедневно на борсата се предлагат около 25 хил. мегаватчаса електроенергия. „Дружествата от държавната енергетика ежедневно предлагат по над 680 мегаватчаса на всеки час на платформа \"Ден напред\" на цена от 44,10 лева. Това е цена, която е определена от Европейската комисия, ангажимент, който ние стриктно спазваме\", посочи тя. От бизнеса отчитат поредно колебание на борсата за електроенергия от началото на април, но според Васил Велев, след приемането на промените в закона за енергетиката до средата на май, предлагането ще се увеличи: „Ще излязат и веитата между 1 и 4 мегавата\". След празниците се очаква и отговор от Брюксел дали на държавната ТЕЦ \"Марица-Изток 2\" ще може да се предостави държавна помощ. Основната мощност губи заради разходите за вредни емисии, които купува. „Около 200 млн. всъщност ни делят от декапитализацията на дружеството. Ние сме отправили искане до Европейската комисия именно с този размер на дълга да бъде увеличен капитала на ТЕЦ \"Марица-Изток 2\", посочи Теменужка Петкова. За държавната топлоцентрала от синдикатите, освен държавна помощ, предлагат и включване на парите за вредни емисии в крайната цена на тока. „Искаме правителството да разширява подпомаганите лица и въвеждането на дефиниция \"енергийно бедни\", които не могат да бъдат директно подпомагани, а не тези, които си топлят басейните с евтин ток\".", "date": "2019.04.22", "title": "Министър Теменужка Петкова: Енергийната борса е стабилна"}
{"url": "http://www.focus-news.net/news/2019/04/22/2649870/burgas-normalna-e-patnata-obstanovka-v-oblastta.html", "text": "Нормална е пътната обстановка в област Бургас. Това съобщиха за  Радио „Фокус“ – Бургас  от Областното пътно управление. Условията за шофиране са добри – пътните настилки са сухи, видимостта е отлична. Движението се осъществява интензивно, както по пътищата в областта, така и по основните пътни артерии на Бургас.  \r\nЗатруднено е преминаването в района на пътен възел „Юг“ в посока от и към ж. к. „Меден Рудник“ в областния град поради ремонтни дейности на бул. „Захари Стоянов“. Струпване на автомобили се наблюдава и при кръстовището с кръгово движение „Трапезица“, кръстовището между бул. „Сан Стефано“ и ул. „Христо Ботев“, както и по някои участъци от „24-ти Черноморски пехотен полк“. \r\nМария ПОПЧЕВА", "date": "2019.04.22", "title": "Бургас: Нормална е пътната обстановка в областта"}
{"url": "http://www.focus-news.net/news/2019/04/22/2649872/veliko-tarnovo-usloviyata-za-patuvane-v-regiona-sa-normalni.html", "text": "В едната лента с последователно пропускане в двете посоки се осъществява движението по  път III-5302 Миндя – Присово поради извършване на основен ремонт в участъка. Дейностите ще продължат до края на май, а към момента трафикът се регулира със светофарна уредба. Това съобщиха за  Радио „Фокус“ – Велико Търново  от Областно пътно управление – Велико Търново. Условията за пътуване в региона са нормални. Времето е ясно, а настилките – сухи. През изминалото денонощие няма регистрирани тежки инциденти и нововъведени ограничения за движения по пътищата в област Велико Търново. Ограничено е движението на товарни автомобили над 10 тона по пътя Дебелец – Средни колиби – Елена поради намален габарит на пътното платно. В участъка се извършват ремонтни дейности, които трябва да приключат до края на май. Обходният маршрут е през Дебелец – Велико Търново – Лясковски кантон – Миндя – Елена и обратно. Ремонтни дейности се осъществяват и по пътя между Твърдица и Елена. В участъка от км 47+800 до км 48+000 движението се осъществява в една лента поради пропадане на пътното платно и образувало се свлачище. Срокът за временната организация на движението също е до края на май. Ограничено е движението по пътя между селата Царски извор и Драганово. От км 0+000 до км 5+500 има свлачище, чието укрепване ще продължи до 31 май. Забранено е преминаването на автомобили над 3.5 тона по пътя Чешма – Кесарево, където се разширява платното. Обходният маршрут е през  Сливовица – Горско Ново село – Джулюница. Отворен за движение на всички превозни средства е Проходът на Републиката, но там остава в сила предупреждението за опасност от падащи камъни. \r\nЛуиза ТРАНЧЕВА", "date": "2019.04.22", "title": "Велико Търново: Условията за пътуване в региона са нормални"}
{"url": "http://www.focus-news.net/news/2019/04/22/2649865/kardzhaliyskiyat-okrazhen-sad-varna-shofyorskata-knizhka-na-lyutvi-mestan.html", "text": "Кърджалийският окръжен съд отмени постановление от 16 април на прокурор при Окръжна прокуратура – Кърджали, с което е отнето временно свидетелство за управление на МПС на Лютви Местан. Това съобщиха от  окръжния съд . Съдът е приел, че единственият мотив, с който се обосновава постановяването на тази ограничителна мярка от прокурор при ОП - Кърджали е, че същата се взема с цел да бъде осуетено извършването на друго престъпление от обвиняемия. Приел е също, че разпоредбата на чл. 69а, ал. 1 НПК не се прилага императивно при обвинение за извършено престъпление по Глава единадесета, Раздел ІІ от Особената част на Наказателния кодекс, а е законова възможност за временно отнемане на свидетелството за управление на моторно превозно средство, която преценка винаги е индивидуална, с оглед обществената опасност на разследваното деяние и обществената опасност на обвиняемия. В настоящия случай от събраните до момента данни по делото не се установява разследваното деяние да се отличава с по-висока от типичната за този вид престъпления обществена опасност, и в обжалваното постановление не е налице яснота извършването на какво друго престъпление ще бъде осуетено с отнемането на свидетелството за правоуправление на обвиняемия. Определението на  съда е окончателно.", "date": "2019.04.22", "title": "Кърджалийският окръжен съд върна шофьорската книжка на Лютви Местан"}
{"url": "http://www.focus-news.net/news/2019/04/22/2649874/shumen-nad-300-eksponata-pokazva-v-izlozhbata-prez-klyuchalkata-na-stariya-kabinet-osmoklasnikat-georgi-yordanov.html", "text": "Над 300 експоната показва в изложбата „През ключалката на стария кабинет“ в Шумен осмокласникът Георги Йорданов. Експозицията беше открита в един от кабинетите в СУ „Сава Доброплодни“, предаде репортер на  Радио „Фокус“-Шумен . „Изложбата показва техника, устройства, стари материали и пособия, свързани с образователния процес в училище в годините назад, експонатите са събирани от ученик от нашето училище. За мен е изключително удоволствие, че тази инициатива идва от учениците, това означава, че има живот в училище“, заяви директорът на учебното заведение Албена Иванова-Неделчева. „Радвам се, че има такъв интерес към това, което показвам, не съм очаквал, че някой ще ми обърне внимание“, каза от своя страна Георги Йорданов и сам представи пред съучениците си това, което е съхранил. Момчето е ученик в профил „Музика“ специалност пиано, солист е на училищния хор, участва и в хор „Бодра песен“. Разкрива, че любимите му предмети са биология и химия и поне засега мечтае да стане учител. Когато бил в пети клас намерил изхвърлени от училище диапозитиви, които предизвикали любопитството му. От родителите си научил, че се наричат именно диапозитиви и че са били използвани в училище за онагледяване на учебния процес. Така започнал да събира отначало диапозитиви, после диафилми, фолиоплаки, магнетофонни ленти и всичко, свързано с училище.  \r\nВ колекцията си има над 16 000 диапозитива. Момчето започнало да се интересува по училищата от всичко, което е било използвано в клас, но вече е ненужно и бракувано като „морално остаряло“. Така започнал да попълва своята колекция с учебници, ръководства, кино филми, портрети, карти, магнетофон, магнитни помагала по химия, модели на молекули, сбирки с различни вещества, шрайбпроектор, микроскопи, табла, модели по биология. В интернет открил, че се продава и киномашина, която си купил срещу 120 лв. свои средства, спестени по рождени дни и празници. „Киномашината е работеща, но трудно се поддържа и затова рядко я използвам. Тя е българско производство, на завод „Ломоносов“, Плевен, кинофилмите са записвани в София в студио „Спектър“, разказа момчето. Сред експонатите има и няколко препарирани птици. Георги посочи, че ще продължи с колекционерската си задача. Изложбата „През ключалката на стария кабинет“ ще остане в СУ „Сава Доброплодни“ до 9 май. По инициатива на Георги Йорданов в училището ще организират и анкета, в която учениците да посочат какво да се промени в класните стаи, за да бъдат по-уютни. \r\nИвелина ИВАНОВА", "date": "2019.04.22", "title": "Шумен: Над 300 експоната показва в изложбата „През ключалката на стария кабинет“ осмокласникът Георги Йорданов"}
{"url": "http://www.focus-news.net/news/2019/04/22/2649857/severin-krasimirov-poluchi-30-godini-zatvor-na-parva-instantsiya.html", "text": "Окръжният съд в Русе осъди Северин Красимиров на първа инстанция на 30 г. затвор при първоначален строг режим по обвинения в блудство, изнасилване и убийство по особено жесток начин на русенската телевизионна водеща Виктория Маринова, предаде  БНР . Той трябва да заплати и 450 000 лева кръвнина на семейството ѝ. На Областна дирекция МВР-Русе Красимиров трябва да заплати 7015 лв. и 9000 лв. държавна такса. Обвиняемият има право да обжалва в 15-дневен срок пред Апелативния съд във Велико Търново. Съдията Юлиян Стаменов бе категоричен, че ако е имал възможност, щеше да постанови още по-тежко наказание. Тялото на Виктория Маринова бе открито до крайбрежната алея в Русе на 6 октомври миналата година, а 4 дни по-късно в Германия бе арестуван укрилият се там Северин Красимиров. Прокуратурата поиска по-рано днес 30 години затвор при първоначален строг режим за Северин Красимиров, който се призна за виновен и по трите обвинения.", "date": "2019.04.22", "title": "Северин Красимиров получи 30 години затвор на първа инстанция"}
{"url": "http://www.focus-news.net/news/2019/04/22/2649876/vidin-uchenitsi-ot-uchilishte-petko-rachov-slaveykov-zasadiha-dravcheta-po-povod-denya-na-zemyata.html", "text": "Ученици от училище „Петко Рачов Славейков“ във Видин засадиха дръвчета по повод Деня на Земята, предаде репортер на  Радио „Фокус“ – Видин . Дръвчетата и храстите бяха засадени в двора на учебното заведение.  \r\nВ училището работи клуб по екология, който провежда различни инициативи, като засаждането на дръвчета е една от тях. Учениците сами ще се грижат за посадените дръвчета и храсти. Те са закупили сами и посадъчния материал. Училището е спечелило и проект „Заедно към природата“. Предстои на 9 май учениците отново да засадят дръвчета. \r\nАнна ЛОЗАНОВА", "date": "2019.04.22", "title": "Видин: Ученици от училище „Петко Рачов Славейков“ засадиха дръвчета по повод Деня на Земята"}
{"url": "http://www.focus-news.net/news/2019/04/22/2649859/aleksandar-yordanov-sds-na-predstoyashtite-izbori-se-reshava-badeshteto-na-evropa.html", "text": "На предстоящите избори се решава бъдещето на Европа. Това каза на пресконференция Александър Йорданов, кандидат за депутат от листата на ГЕРБ-СДС, предаде кореспондентът на  Радио „Фокус“ . \"Кандидат съм за депутат от листата на СДС, защото съм в партията от самото начало. Останал съм със Съюза на демократичните сили, защото смятам, че така е почтено. Заедно сме с ГЕРБ, защото искаме да победим БСП\", заяви Йорданов. Според него България не трябва да се управлява от социалистическата партия. „Европейските избори са по-глобални в определен смисъл. На тях е важно да решим в каква Европа искаме да живеем - дали разделена, конфронтирана, националистическа. На тези избори всъщност се решава бъдещето на Европа - ще бъде ли по- модерна, обединена и интегрирана. Ще се реформира ли или лека полека ще върви към разпад. Политическата сила в лицето на СДС и ГЕРБ е за това Европа да бъде по- интегрирана и да се развива“, посочи Йорданов.  \r\nВиолета КРЪСТЕВА", "date": "2019.04.22", "title": "Александър Йорданов, СДС: На предстоящите избори се решава бъдещето на Европа"}
{"url": "http://www.focus-news.net/news/2019/04/22/2649850/tass-broyat-na-zadarzhanite-za-seriyata-bombeni-atentati-v-shri-lanka-dostigna-do-29-dushi.html", "text": "Броят на задържаните за серията бомбени атентати в Шри Ланка достигна до 29 души, предава  TACC , като се позовава на информация от местни медии.  \r\nПо-рано се съобщаваше за 24-ма арестувани. Пояснява се, че още един заподозрян е задържан в предградие на столицата Коломбо, а останалите четирима са арестувани в други градове в централната част на островната държава. \r\nПри вълната от бомбени атентати навръх Католическия Великден в неделя загинаха около 290 души, а други 450 бяха ранени, припомня агенцията. \r\nПо-рано бе съобщено, че полицията в Шри Ланка е открила 87 бомбени детонатора в столицата Коломбо. В изявление се казва, че полицията е открила детонаторите в автогара, като 12 от тях са били разпръснати на земята, а други 75 в близко разположено сметище. \r\nВластите на Шри Ланка обявиха и въвеждането на извънредно положение от полунощ в понеделник в отговор на вълната от смъртоносни нападения в столицата Коломбо навръх Великден. Специалните мерки се въвеждат, „за да се позволи на полицията и трите сили (армията, флота и Военновъздушните сили) да осигурят обществена сигурност\", се казва в изявление от президента на островната държава. Тереза Герова", "date": "2019.04.22", "title": "ТАСС: Броят на задържаните за серията бомбени атентати в Шри Ланка достигна до 29 души"}
{"url": "http://www.focus-news.net/news/2019/04/22/2649877/ombudsmanat-maya-manolova-shte-zaradva-pensioneri-ot-3-stolichni-kluba-s-hranitelni-paketi-ot-velikden-za-vseki-na-23-april.html", "text": "На 23 април 2019 г., омбудсманът Мая Манолова ще зарадва пенсионери от три столични клуба с хранителни пакети, събрани от Националната кампания „Великден за всеки – дари празник на баба и дядо“. Това съобщиха от пресофиса на  oмбудсмана .  \r\nГрафик за раздаването на пакетите: \r\n10.00 часа – Пенсионерски клуб в подлеза на гара „Подуяне“ – 170 пакета; \r\n14.00 часа – Пенсионерски клуб в ж.к. „Люлин“, трафопост до бл. 427 – 60 пакета; \r\n15.30 часа – Пенсионерски клуб в ж.к. „Св. Троица“, бл. 297 – 100 пакета. \r\nТрадиционно Националната кампания „Великден за всеки – дари празник на баба и дядо“ се реализира под патронажа на омбудсмана Мая Манолова за четвърта поредна година с цел да подпомогне трапезата на възрастните хора за един от най-светлите християнски празници – Великден.  \r\nВ три последователни уикенда доброволци от цялата страна участваха в акция „Купи и сподели“ за събиране на трайни хранителни продукти в 44 магазина в 14 града на България. Клиентите на търговските вериги имаха възможността да подкрепят инициативата като купят продукти за възрастните хора, които да дарят в количките, брандирани с логото на кампанията. \r\n„Великден за всеки“ набира и финансови средства по банкова сметка в УниКредит Булбанк, разкрита конкретно и единствено за целите на кампанията, като титуляр е Български Червен кръст: \r\nIBAN: BG53UNCR70001522802795 \r\nБанков код: UNCRBGSF \r\nИли със SMS 1255 -  на стойност 1 лев, освободен от ДДС \r\nЧрез on-line дарения от България и чужбина на сайта на БЧК – \r\nwww.redcross.bg", "date": "2019.04.22", "title": "Омбудсманът Мая Манолова ще зарадва пенсионери от 3 столични клуба с хранителни пакети от „Великден за всеки“ на 23 април"}
{"url": "http://www.focus-news.net/news/2019/04/22/2649873/sofiya-spetsializirana-politseyska-aktsiya-se-provezhda-v-kvartal-strelbishte.html", "text": "Специализирана полицейска акция се провежда в квартал „Стрелбище“. Това потвърдиха за  Агенция „Фокус“  от пресцентъра на  МВР . По първоначална информация полицейските служителите работят по сигнал за разпространение на наркотици.  \r\nДаяна ДЮЛГЕРОВА Очаквайте подробности", "date": "2019.04.22", "title": "София: Специализирана полицейска акция се провежда в квартал „Стрелбище“"}
{"url": "http://www.focus-news.net/news/2019/04/22/2649879/predstoyashti-sabitiya-v-stranata-za-23-april-agentsiya-fokus.html", "text": "*** \r\nОт 10.00 часа в зала „Средец“ на „София Хотел Балкан“ вицепрезидентът Илияна Йотова ще участва в конференция „Евро-векторите към геополитическия триъгълник САЩ – Китай – Русия“. \r\n*** \r\nОт 9.00 часа пред Съдебната палата ще се проведе протест за спиране екстрадицията на Илхан Карабаг и против политическите депортации в Турция. \r\n*** \r\nОт 9.00 часа в Конферентната зала в Ректората на Софийския университет ще бъде открита Международна конференция по кореистика на тема „Korean Peninsula – Traditions, Culture, Historical perspectives“. \r\n*** \r\nОт 9.30 часа в хотел \"Хилтън\", бул. „България\" №1, ще се състои откриването на 6-тата годишна среща на Националния борд по туризъм. Гости на събитието са министърът на туризма Николина Ангелкова, кметът на София Йорданка Фандъкова, председателят на комисията по икономическа политика и туризъм в 44 НС Петър Кънев, както и над 150 лидери в туристическия бранш, международни и местни корпорации и организации, сред които представители на IT компании, телекоми, банки и финансови институции, работодателски и браншови организации. \r\n*** \r\nОт 9.30 часа в Центъра за изследване на демокрацията, Конферентна зала, ул. „Александър Жендов“ № 5, ще се проведе кръгла маса на тема: „Декарбонизацията на българската икономика: европейски и национални перспективи“. \r\n*** \r\nОт 9.30 часа в заседателната зала в сградата на Висшия съдебен съвет ще се проведе заседание на на Съдийската колегия на ВСС.  \r\n*** \r\nОт 9.30 часа в Национално средно общообразователно училище „София“ българският еврокомисар по цифровата икономика и общество Мария Габриел ще проведе дискусия с ученици на тема „Сигурност в интернет и отпор на кибератаките“. В 149 СУ „Иван Хаджийски“ от 13.00 часа ще се проведе втора дискусия.  \r\n*** \r\nОт 9.30 часа в Централния военен клуб председателят на Комисията по отбрана ген. Константин Попов ще направи основно изказване на международната конференция „Европейската отбрана – възможности и перспективи“. \r\n*** \r\nОт 9.30 часа 4 състав на Специализирания наказателен съд ще гледа делото срещу Юлиян Т., Христо Ст. и др., обвинени в образуване и ръководене на организирана престъпна група.  \r\n*** \r\nОт 10.00 часа в Центъра за подготовка на ученици за олимпиади (бул. „Драган Цанков“ 21 А, вход откъм ул. „Димчо Дебелянов“ 7) министърът на образованието и науката Красимир Вълчев ще участва в представянето на проекта на Стратегия за възпитателната работа в образователните институции. \r\n*** \r\nОт 10.00 часа омбудсманът Мая Манолова ще зарадва пенсионери с хранителни пакети, събрани от Националната кампания „Великден за всеки – дари празник на баба и дядо“. В 14.00 часа ще бъдат раздадени пакети в Пенсионерски клуб в ж.к. „Люлин“, трафопост до бл. 427, а от 15.30 часа в Пенсионерски клуб в ж.к. „Св. Троица“, бл. 297. \r\n*** \r\nОт 10.00 часа 6 състав на Специализирания наказателен съд ще гледа делото срещу Атанас А. и др., обвинени в образуване и ръководене на организирана престъпна група. \r\n*** \r\nОт 10.00 часа 13 състав на Специализирания наказателен съд ще гледа делото Йордан Ш., безстопанственост.  \r\n*** \r\nОт 10.00 часа 3 състав на Специализирания наказателен съд ще гледа делото срещу Петър М, обвинен в образуване и ръководене на организирана престъпна група. \r\n*** \r\nОт 10.00 часа 10 състав на Специализирания наказателен съд ще гледа делото срещу Никола Б., Билян К. и Любомир И., обвинени в образуване и ръководене на организирана престъпна група. \r\n*** \r\nОт 10.00 часа в  „Гранд хотел София“, зала „Триадица-2“, Българското училище за политика „Димитър Паница” (БУП) организира конференция на тема: „Политиките за деца – проблеми, решения, чужд опит“. \r\n*** \r\nОт 10.00 часа ІV въззивен състав ще разгледа мярката за неотклонение на Габриел И., обвинен за побоя над възрастна жена в столичния кв. \"Толстой\". \r\n*** \r\nОт 10.00 часа в Пресклуб БТА, бул. „Цариградско шосе“49, ще се състои презентиране на модния бранд MEME MORE. \r\n*** \r\nОт 11.00 часа партия „Атака“ ще регистрира в ЦИК листата си с кандидати за евродепутати за предстоящите избори. \r\n*** \r\nОт 11.00 часа Коалиция „Патриоти за Валери Симеонов (НФСБ и Средна Европейска класа)“ ще регистрира в ЦИК листата си за изборите за членове на Европейския парламент. \r\n*** \r\nОт 11.00 часа в пространството за събития +Това на ул. Марин Дринов 30, Национална мрежа за децата ще представи резултатите от годишния доклад „Бележник 2019: Какъв е средният успех на държавата в грижата за децата?“. \r\n*** \r\nОт 11.00 часа в Литературен клуб „ПЕРОТО“ на бул. „България“ 1 ще се състои медийно събитие на тема: „Устойчива красота, устойчиво развитие“. \r\n*** \r\nОт 11.00 часа в Аулата на Ректората, проф. Йоахим Швалбах от Университета Хумболт в Берлин ще бъде удостоен с почетното звание „доктор хонорис кауза“ на Софийския университет „Св. Климент Охридски“.    \r\n*** \r\nОт 11.00 часа пред КЕВР се организира граждански протест срещу увеличението на цената на тока.  \r\n*** \r\nОт 11.00 часа в централата на КП „Коалиция за България“ на улица „Врабча“ 23 ще се проведе пресконференция. \r\n*** \r\nОт 11.00 часа в Конферентната зала на Дома на Европа (ул. „Г. С. Раковски“ № 124, София) ще се състои представянето на годишния доклад на Българския хелзинкски комитет (БХК) за правата на човека в България през 2018 г. \r\n*** \r\nОт 11.00 часа 16 състав на Специализирания наказателен съд ще гледа делото срещу Георги В., Деян М. и др., обвинени в образуване и ръководене на организирана престъпна група. \r\n*** \r\nОт 11.00 часа в зала „Арена Армеец“ и 12.30 часа в зала „Универсиада“ ще се проведе проверка за Евроизбори 2019 г. \r\n*** \r\nОт 12.00 часа министърът на труда и социалната политика Бисер Петков ще приветства участниците в международната среща \"Синдикалният принос за интеграция на Балканите в контекста на 100-годишнината на МОТ\", която се провежда в КНСБ - Конгресен център \"Европа\". \r\n*** \r\nОт 13.00 часа 12 състав на Специализирания наказателен съд ще гледа делото срещу Камен Б., Ивайло Б., Димитър З. и др., обвинени в образуване и ръководене на организирана престъпна група. \r\n*** \r\nОт 13.00 часа в Клуба на Омбудсмана омбудсманът Мая Манолова кани на среща партньорски граждански и неправителствени организации по повод акредитирането на институцията с възможно най-високия статут „А“ на ООН за правозащитен орган. \r\n*** \r\nОт 13.00 часа в конферентната зала в централата на ВМРО (ул. „Пиротска“ 5, ет. 5) ще бъде подписано споразумението за подкрепа на листата на ВМРО – Българско национално движение с водач Ангел Джамбазки от Земеделския народен съюз. \r\n*** \r\nОт 13.30 часа 11 състав на Специализирания наказателен съд ще гледа делото срещу Маджар К., Венелин К., и др., обвинени в образуване и ръководене на организирана престъпна група. \r\n*** \r\nОт 13.30 часа 17 състав на Специализирания наказателен съд ще гледа делото срещу Блага Б. и Иво Д., обвинени в образуване и ръководене на организирана престъпна група. \r\n*** \r\nОт 14.00 часа в хотел „Рамада“ ДПС ще представи кандидатите в листата си за евровота.  \r\n*** \r\nОт 14.30 часа 7 състав на Специализирания наказателен съд ще гледа делото срещу Иван П., Сахадат С. и др., обвинени в образуване и ръководене на организирана престъпна група. \r\n*** \r\nОт 16.00 часа 11 състав на Специализирания наказателен съд ще гледа делото срещу Адриян В., чл. 65 НПК – молба за изменение на мярка за неотклонение.  \r\n*** \r\nОт 16.00 часа в Руски културно-информационен център – Мраморна зала, ул. „Шипка“ 34, среща-концерт на Грета Ганчева. \r\n*** \r\nОт 18.00 часа в митрополитската катедрала „Св. Неделя“ Негово Светейшество Неофит Патриарх Български и митрополит Софийски ще отслужи „Последование на Жениха“. \r\n*** \r\nОт 18.00 часа в Аулата на Алма матер ще се състои открита лекция на тема: „Сливи за смет - \"старо\" срещу \"ново\" наследство\". \r\n*** \r\nОт 18.30 часа в Литературния клуб на Столична библиотека (пл. „Славейков“ № 4) ще гостува един от доайените на съвременната българска белетристика, писателят Георги Мишев. \r\n*** \r\nОт 18.30 часа в Галерия „Сердика“ ще представи изложбата съвременна живопис “Everything will be alright” или „Всичко ще бъде наред”  с автор Росица Гецова. \r\n*** \r\nОт 18.30 часа в Унгарския културен институт ще се проведе Концерт на Фумие Фукуи (пиано). \r\n*** \r\nОт 19.00 часа в РКИЦ ще се състои предстоящия XI-ти концерт-церемония „Различни, но заедно“ за връчване на  почетните знаци „Сърцето на София“ и „Сърцето на България“. \r\n*** \r\nОт 11.00 ч. кметът на община Асеновград д-р Емил Караиванов ви кани на редовна пресконференция в неговия кабинет по актуални теми от работата на общинска администрация.  \r\n*** \r\nОт 17.15 часа в художествена галерия „Вълчо Вълчев“ в Белоградчик ще бъде представена изложбата „15-ти пехотен Ломски полк и полковник Стефан Илиев“. \r\n*** \r\nОт 17.30 часа в Регионален исторически музей ще бъде представена изложбата „Атонска светиня“.  \r\n*** \r\nОт 18.00 часа в зала „22 септември“ Оркестър на Камерна опера – Благоевград ще изнесе концерт по повод предстоящия празник Възкресение Христово. \r\n*** \r\nОт 11.00 часа пред сградата на ул. „Николаевска“ № 31 зам.-министър Деница Николова ще открие обновени с европейско финансиране жилищни блокове в Берковица. \r\n*** \r\nОт 10.30 часа в катедрален храм „Св. св. Кирил и Методий“ в Бургас Негово Високопреосвещенство Сливенският митрополит Иоаникий ще отправи великденско послание.  \r\n*** \r\nОт 16.00 часа в зала \"П. Дубарова\" на КЦ \"Морско казино\" ще започне  пресконференция по повод седмото издание на \"Заедно четем една“. \r\n*** \r\nОт 17.30 часа пред паметника до църквата „Сурп Хач“ ще бъдат поднесени венци и цветя паметта на жертвите на арменския геноцид. \r\n*** \r\nОт 18.30 часа в зала „Младост“ ще се проведе двубой № 4 между волейболните клубове между „Хебър“ и „Нефтохимик 2010“.  \r\n*** \r\nОт 08.30 до 20.00 часа в РБ „Пенчо Славейков“ във Варна ще се проведе Маратон на четенето, който включва редица прояви през целия ден. \r\n*** \r\nОт 9.00 до 17.00 часа в първа наказателна зала на Окръжен съд – Варна ще се гледа делото за палеж извършен от Кристиан Т., който е подсъдим и за убийство пред дискотека Гетсби. \r\n*** \r\nОт 10.00 до 12.00 часа в Юнашки салон, бул. „Христо Ботев“  1 , ще се проведе регионално състезание по програмата „Учебна компания“, като част от националната квалификация за Националното състезание „Най-добра учебна компания“ 2019 г., организирана от Джуниър Ачийвмънт България. \r\n*** \r\nОт 12.00 часа пред Варненския драматичен театър ще бъде положен основният камък за строежа на Мемориалния паметник на кмета Иван Церов. \r\n*** \r\nОт 14.00 часа в клуба на ПП ГЕРБ на ул. „Г. Бенковски” №1, общинският съветник от групата на ГЕРБ и председател на комисията по здравеопазване във варненския местен парламент доц. Антоанета Цветкова ще има приемен ден. \r\n*** \r\nОт 15.00 до 18.00 часа в зала „Одесос“ на хотел „Черно море“ ще се проведе уъркшоп „Работилница за иновации на началника на РУО – Варна“ - „Творим за всички, помагаме на всекиго“, насочен към ученици и родители.   \r\n***  \r\nОт 10.00 часа в пресклуба на БТА ще се състои пресконференция на Инициативен комитет относно изборната ситуация във  Великотърновския университет, мандат 2019 - 2023 година.  \r\n***  \r\nОт 11.00 часа в конферентната зала на ВТАС председателят на Апелативен съд – Велико Търново Янко Янев ще даде брифинг по отчетния доклад на Апелативен съд – Велико Търново и съдилищата от апелативния район за 2018 година.   \r\n*** \r\nОт 11.00 часа в пресклуба на БТА ще се състои пресконференция на инициативния комитет за издигане на паметник на Сава Муткуров. Ще бъдат представени нови факти около идеята, както  и възможността, предоставена от наследниците на генерала за издигане на негов бюст-паметник, създаден преди 100 години.  \r\n*** \r\nОт 13.00 часа в пресклуба на БТА ще се състои пресконференция на председателя на политическа партия \"Възраждане\" Костадин Костадинов, който е и бивш председател на Студентския съвет във Великотърновския университет, във връзка с ескалиране на напрежението във ВТУ \"Св.св. Кирил и Методий\", породено от предстоящите избори за ръководни органи, и опасностите за бъдещето на университета. \r\n*** \r\nОт 14.00 часа в Конферентна зала на Изложбени зали „Рафаел Михайлов“ ще се проведе тематична среща с представители на институти, организации и дейности, свързани с културно-историческото наследство.  \r\n*** \r\nОт 18.00 часа в зала 1 на Общината ще бъде представен „Международен ден на танца“ с участието на Балетна школа „Грация“, Мажоретен състав и гвардейци при СУ „Вичо Грънчаров“ и ДГ „Елена Грънчарова“.  \r\n*** \r\nОт 19.00 часа в голямата сцена на ДКТ ще се проведе концерт на Орлин Горанов и Маргарита Хранова. \r\n*** \r\nОт 10.30 часа в Регионална библиотека „Дора Габе“ ще се проведе Походът на книгите / 1-23 април 2019. \r\n*** \r\nОт 11.30 часа в Народно читалище  „Йордан Йовков – 1870 г.“, Мултифункционална зала в „Център по минералогия“, ще се състои Маратон на четенето по повод 23 април – Световен ден на книгата и авторското право – „Веселите детски стихове на поетесата Лиляна Стефанова“. \r\n*** \r\nОт 14.30 часа на пл. „Свобода“ ще се състои Десето юбилейно Национално състезание „Млад фермер“. \r\n*** \r\nОт 17.30 часа в Народно читалище  „Йордан Йовков – 1870 г.“,  Арт галерия на Читалището, ще бъде открита „Цветя“ – изложба живопис на Школа по изобразително изкуство при Народно читалище  „Йордан Йовков – 1870 г.“ с преподавател Румяна Стоянова. \r\n*** \r\nОт 19.00 часа в Драматичен театър „Йордан Йовков“ Драматичен театър –Търговище ще гостува със спектакъла „Сън в лятна нощ“ на Шекспир, постановка Надя Асенова. \r\n*** \r\nОт 19.00 часа в Концертна зала „Добрич“ ще бъде представен спектакъла  „Всяка година по същото време“ на Христо Шопов и Лилия Маравиля. \r\n*** \r\nОт 19.00 часа в Младежки център – Добрич ще бъде представе спектакъла „Внимание,  излъчваме в ефир“ на Клуб театър „Гео Милев“ към Младежки център – Добрич с ръководител Драгомил Георгиев. \r\n*** \r\nОт 10.45 часа Министърът на регионалното развитие и благоустройството Петя Аврамова и заместник-министър Николай Нанков ще участват в инспекцията на участъка от Ябланица до п.в. „Боаза“ на автомагистрала „Хемус“, който се изгражда в момента. След края на проверката те ще присъстват на старта на поетапното строителство на  магистралата в 134-километровия участък от п.в. „Боаза“ до разклона с пътя Русе – Велико Търново. \r\n*** \r\nОт 13.30 часа в НЧ „Просвета - 1909 г.”,  гр. Батановци, ще бъде отбелязан Международния ден на книгата с литературно четене и презентация. \r\n*** \r\nОт 17.00 часа в Галерия “ Любен Гайдаров” ще бъде представена изложба с графика и живопис на съвременни турски автори.  \r\n*** \r\nОт 19.00 часа в Театрален салон „Георги Русев“ ще бъде представена „Енергични хора“ от Василий Шукшин.  \r\n*** \r\nОт 10.00 часа в сградата на РИОСВ - Пловдив – Информационен център, бул. „Марица“ № 122 (Водна палата) РИОСВ – Пловдив  организира информационен ден по Покана 2019 на Програма LIFE. \r\n*** \r\nОт 11.00 часа в Тракийски културен дом, ул.”Димитър Талев” № 49, ще бъде отбелязана 100- годишнината от края на Първата световна война.  \r\n*** \r\nОт 12.00 часа в НУМТИ „Добрин Петков“ на улица „Иван Вазов“ 23 ще бъде открит барелеф на Джон Ленън. \r\n*** \r\nОт 18.00 часа в Камерна зала Областна администрация – Пловдив ще се състои Великденски концерт на съставите на Хорова школа ,,Стефка Благоева\" при Общински Детски Комплекс.  \r\n*** \r\nОт 10.30 часа в зала 712 на Областна администрация-Разград ще заседава Областният съвет по условия на труд. \r\n*** \r\nОт 14.00 часа в ОДМВР-Разград ще се проведе пресконференция по повод мерките, които се предприемат за предстоящите Великденски празници. \r\n*** \r\nОт 10.00 часа в зала „Свети Георги“ на Областна администрация Русе ще се проведе заседание на Регионалния съвет за развитие на Северен централен район. \r\n*** \r\nОт 19.00 часа в зала „Сливен“ Сливенският симфоничен оркестър ще зарадва почитателите на класическата музика с великденски концерт. \r\n*** \r\nОт 10.00 часа в арт –зала, НЧ „Св. Климент Охридски 1858“, ще се състои честване на 85 години на Здравко Здравков и представяне на книгата му „Капки от капчука“. \r\n*** \r\nОт 11.00 часа пред книжарница „Хеликон“ ще се състои XIV Маратон на четенето „Четяща  Стара  Загора“. \r\n*** \r\nОт 12.00 часа в Зала 2 на Община Стара Загора кметът Живко Тодоров ще даде пресконференция. \r\n*** \r\nОт 12.00 часа в НЧ „Св. Климент Охридски 1858“ ще се състои представяне на книгата на Димитър Никленов „Любов с вкус на лимон“. \r\n*** \r\nОт 19.00 часа в Драматичен театър ще бъде представена „Прелестите на изневярата“ от Валентин Красногоров. \r\n*** \r\nОт 9.00 часа в зала 304 на общината ще заседава Постоянната комисия „Младежки дейности и спорт”.  \r\n*** \r\nОт 10.00 часа, на място на новото игрище в Градската градина кметът Любомир Христов ще даде  брифинг. \r\n *** \r\nОт 10.30 до 12.30 часа в залата на Областна управа ще бъде представен доклад:„Бележник 2019: Какъв е средният успех на държавата в грижата за децата?“  \r\n*** \r\nОт 11.30 часа в пресклуба на БТА ще се състои пресконференция по предстояща изложба, озаглавена „Историческо величие\".  \r\n*** \r\nОт 13.30 часа в зала 203 на общината ще заседава Постоянната комисия „Европейски проекти, международно сътрудничество и взаимодействие с НПО”.  \r\n*** \r\nОт 14.00 часа в зала 203 на общината ще заседава Постоянната комисия „Правна и опазване на обществения ред”.  \r\n *** \r\nОт 16.00 часа в зала 203 на общината ще заседава Постоянната комисия ПК „Здравеопазване и социална политика“. \r\n*** \r\nОт 17.00 часа в концертната зала на Младежки дом в Шумен ще се проведе  XXVII- то издание на Регионалния конкурс за детска забавна песен „Златното петле – 2019”. \r\n*** \r\nОт 16.30 часа в залата на Културно-информационен център „Безистен“ ще се състои премиера на две книги на младия автор Анамария Коев.", "date": "2019.04.22", "title": "Предстоящи събития в страната за 23 април (Агенция „Фокус“)"}
{"url": "http://www.focus-news.net/news/2019/04/22/2649880/predstoyashti-mezhdunarodni-sabitiya-za-23-april-agentsiya-fokus.html", "text": "Започва Московската конференция по международна сигурност (23-25 април). \r\n***  Подкрепящите ЕС независими кандидати започват кампанията за европейските избори. \r\n***  Министър-председателят на Япония Шиндзо Абе пристига на посещение. \r\n***  Манфред Вебер започва кампанията на ЕНП за европейските избори. \r\n***  Ще се проведе дебат между основните политически лидери за предстоящите избори в Испания. \r\n***  Джаред Къшнер ще бъде разпитан за мирния план за Близкия изток. \r\n***  Китай отбелязва 70-годишнината на своя флот. \r\n***", "date": "2019.04.22", "title": "Предстоящи международни събития за 23 април (Агенция „Фокус“)"}
{"url": "http://www.focus-news.net/news/2019/04/22/2649882/ministar-rumen-porozhanov-nyama-prenebregnati-sektori-v-selskoto-stopanstvo.html", "text": "Не може да се твърди, че някой сектор в земеделието е пренебрегнат за сметка на друг. Това заяви земеделският министър Румен Порожанов в предаването „Още от деня“ по  БНТ . Той коментира твърденията на някои производители, че зърнопроизводителите се финансират приоритетно. “Производителите на зърнени култури получават между 40 и 43 лева на декар, докато производителите на плодове и зеленчуци, особено ако са с биологичен статут, може да получат между 300 и 400 лв. на декар за плодове, когато се натрупат различните видове помощи, и между 200 и 300 лв. за зеленчуци, изтъкна земеделският министър. \r\nМинистър Порожанов обясни, че трите приоритетни направления на финансиране са плодове и зеленчуци, животновъдство, биопроизводство. \r\n„В пролетните и летните месеци се продават повече български плодове и зеленчуци по магазините у нас, като това се променя в есенно-зимния сезон“, добави Порожанов.", "date": "2019.04.22", "title": "Министър Румен Порожанов: Няма пренебрегнати сектори в селското стопанство"}
{"url": "http://www.focus-news.net/news/2019/04/22/2649878/afp-iran-razkritikuva-nezakonnite-sanktsii-na-sasht-sreshtu-petrolniya-y-sektor.html", "text": "Иран осъди американските санкции срещу петролния й сектор като „незаконни\", предава  AFP . \r\n„Тъй като въпросните санкции са незаконни, Ислямска република Иран не им придава никаква стойност\", се казва в изявление от Министерството на външните работи в Техеран. \r\nПо-рано Белият дом обяви, че занапред няма да освобождава от санкции клиентите на иранския петрол.  „Президентът Доналд Тръмп е решил да не преиздава значителните изключения след изтичането им в началото на май“, се казва в изявление на администрацията.„Това решение има за цел да сведе до нула износа ирански петрол, като отреже основен източник на приходи за режима\", става ясно още от разпространеното съобщение. \r\nСлед това Рияд се ангажира да „стабилизира\" петролния пазар след решението на САЩ да не освобождава от санкции клиентите на иранския петрол в опит да ограничи износа на суровината от близкоизточната република. Съответното заяви енергийният министър на Саудитска Арабия Халид ал Фалих. \r\n„Кралството потвърждава своята дългогодишна политика, която се стреми да стабилизира пазарите по всяко време\", се казва в изявление, разпространено от официалната пресслужба на министъра. Тереза Герова", "date": "2019.04.22", "title": "AFP: Иран разкритикува „незаконните\" санкции на САЩ срещу петролния й сектор"}
{"url": "http://www.focus-news.net/news/2019/04/22/2649883/todor-stoilov-kandidat-za-evrodeputat-bsp-e-konsolidirana-i-ambitsirana-za-pobeda.html", "text": "БСП е консолидирана и амбицирана за победа. Това заяви кандидатът за евродепутат от листата на БСП за България Тодор Стоилов в Пловдив, съобщиха от пресцентъра на  партията . Той призова вотът за ЕП да се превърне в наказателен срещу управляващите. По думите му в резултат на дясната политическа доминация в европейските институции Европа вече не е онова сигурно място за живот и реализация. Това според него е причината да се популяризират националистическите формации. \"Отстояването на държавните интереси минава през принадлежността на голямо политическо семейство\", категоричен бе той. Като мениджър, който от осем години се занимава с износна търговия за страни в ЕС и трети държави, той е убеден, че създаването на авторитетни контакти е изключително важно. Кандидатът на евродепутат Валери Жаблянов беше категоричен, че с патриотизъм на декларативно ниво може да се очаква само повече от същото. „България трябва да се стреми да бъде равна на другите страни в ЕС”, каза докторът по политология Валери Жаблянов. Той подчерта, че чрез своите представители в ЕП БСП ще се стреми към политика, която да даде възможност за получаване на максималното от евроинтеграцията. Валери Жаблянов смята, че БСП още по-категорично трябва да противостои на антируската пропаганда и опитите за противопоставяне на ЕС и Руската федерация. „Не бива да се ограничаваме само до настояването за отмяна на санкциите. Въпросът не е само до отмяната на санкциите. Въпросът е да се изградят трайни връзки на доверие между Русия и държавите-членки на ЕС”, подчерта Жаблянов. По думите му това е ролята на българските социалисти. Според него България в Евросъюза трябва да се бори за добри на специални отношения с Руската федерация.  Валери Жаблянов : Политическа задача номер едно е отхвърлянето на мониторинга върху България \r\nВ Садово Жаблянов и Стоилов се срещнаха с общински съветници и кметове на населени места от общината. Те споделиха своите и на жителите притеснения относно финансирането на малките населени места от фондовете на ЕС и неглижирнето от страна на държавата на проведения местен референдум против добива на инертни материали. „За да сме равноправни в ЕС, за нас политическа цел номер едно трябва да бъде отхвърляне на моноторинга върху България. Само тогава страната ни ще бъде пълноправен и равноправен член на съюза“, заяви Жаблянов. По думите му въпреки че президентът на ПЕС Сергей Станишев е постигнал огромен успех с приемането на доклада за влизането на България и Румъния в Шенгенското пространство с пълни граници, все още ни дърпат извън Шенген. \"Солидарността в Европа е от особено значение за България\", счита той.  \r\nTодор Стоилов заяви, че България е износител на най-ценното – човешкия капитал. “Колкото и далечни да ви се струват изборите за ЕП, ще ви дам само един пример- пакта \"Макрон\". От него зависят 190 000 български семейства, оцеляването на бизнеса с превози, а оттам и възможността тези семейства да останат тук, а не да търсят препитание в други страни“, заяви той. Според него гласуването на тези избори ще ни даде възможност да отстояваме интересите на всеки един човек, за да се върнем към основата на ЕС – солидарност и равенство.", "date": "2019.04.22", "title": "Тодор Стоилов, кандидат за евродепутат: БСП е консолидирана и амбицирана за победа"}
{"url": "http://www.focus-news.net/news/2019/04/22/2649875/rumen-hristov-sds-vazhnoto-e-izbiratelite-da-si-zadadat-vaprosa-kakvo-ochakvat-ot-evrodeputatite.html", "text": "Споразумението ни с ГЕРБ е за изборите за евродепутати. Това каза на пресконференция в града председателят на СДС Румен Христов, предаде кореспондентът  на   Радио „Фокус“ . ,,Многократно сме изтъквали някои критики на СДС към вътрешната политика на ГЕРБ. Ние от СДС смятаме, че икономическият ръст може да бъде по-висок. Влизането на България в еврозоната не значи повишение на цените\", коментира Румен Христов. ,,Важното е избирателите да си зададат въпроса какво очакват от евродепутатите. Този дебат всъщност е в полето на Европа, не на България“,  добави още Румен Христов.  \r\nВиолета КРЪСТЕВА", "date": "2019.04.22", "title": "Румен Христов, СДС: Важното е избирателите да си зададат въпроса какво очакват от евродепутатите"}
{"url": "http://www.focus-news.net/news/2019/04/22/2649881/prokuraturata-poiska-postoyanen-arest-na-7-litsa-ot-grupata-za-trafik-na-hora-i-prane-na-pari-vav-vidinsko-obzor.html", "text": "Специализираната прокуратура настоява за вземане на мярка за неотклонение „задържане под стража“ спрямо Христо Славчов, Васил Тодоров, Никола Тодоров, Славейко Костов, Надежда Георгиева, Златко Веселинов и Данаил Веселинов, които са с повдигнати обвинения за ръководене и участие в организирана престъпна група, създадена с цел трафик на хора за просия. Групата е действала предимно на територията на Кралство Швеция, като членовете ѝ са извеждали социално слаби хора от страната, които да просят в шведската държава. Обвинения са повдигнати още за пране на пари и лихварство. В хода на разследването са били задържани 9 цигани. Някои от арестуваните имат роднински връзки. Задържаните основно са от село Дреновец. При разследването са претърсени 9 адреса.  \r\nНа брифинг Димитър Петров, изпълняващ функциите ръководител на Специализираната прокуратура уточни, че около 20 души са просили за престъпната група. Той обясни, че тези хора са били зависими от лидерите. По думите му набирането на хора за просене е ставало след като организаторите са обещавали на включващите се, че печалбата ще бъде разделяна наполовина. „Връщайки се в България са им били изчислявани сметки за транспорт, храна и те са получавали изключително ниски суми за извършената от тях дейност“, коментира Петров. В хода на разследването ще бъдат обобщени сумите, събрани от организираната престъпна група. Според него имущество на лидерите на групата по никакъв начин не съответства с доходите им. „Това са лица, които никога не са работили, никога не са имали осигуровки“, заяви той и допълни, че сградите, в които живеят те са несравними в тези на обикновеното население в село Дреновец. Директорът на Главна дирекция „Борба с организираната престъпност“ (ГДБОП) главен комисар Ивайло Спиридонов каза, че неутрализираната престъпна група е живяла на гърба на хора в неравностойно положение. Той увери, че усилията на МВР и Специализираната прокуратура ще продължат в тази насока, а именно да локализират групи, които пречат на населението във всички краища на страната. Той изтъкна, че хората от видинското село Дреновец са изпратили с аплодисменти разследващите групата служители.  Специализираната прокуратура е работила по случая от 2-3 месеца. Първоначалната информация е била събрана от Областната дирекция на МВР-Видин.  \r\nДаяна ДЮЛГЕРОВА", "date": "2019.04.22", "title": "Прокуратурата поиска постоянен арест на 7 лица от групата за трафик на хора и пране на пари във Видинско (ОБЗОР)"}
{"url": "http://www.focus-news.net/news/2019/04/22/2649885/ministar-ekaterina-zaharieva-podkrepata-ni-za-evropeyskiya-pat-na-sarbiya-shte-prodalzhi.html", "text": "България ще продължи да подкрепя Сърбия по пътя й към европейската интеграция, както го е правила и досега. Ценим високо добросъседските отношения в региона и по време на Българското председателство не пестихме усилия да убеждаваме партньорите в ЕС, че стабилни Балкани означават и стабилна Европа. Това заяви вицепремиерът и министър на външните работи Екатерина Захариева по време на пленарна среща с министъра за европейската интеграция на Република Сърбия Ядранка Йоксимович, съобщиха от пресцентъра на  МВнР . Европейската интеграция на страните от Западните Балкани е приоритет в българската външна политика и бе сред четирите приоритета на българското европейско председателство. Миналата година по време на българското председателство под ръководството на Екатерина Захариева Конференцията за присъединяване на Сърбия отвори две нови глави от преговорите за членство Европейския съюз. Двамата министри проведоха днес и среща на четири очи, която по думите им е преминала в откровена и приятелска атмосфера, в обсъждане на важни за двустранните отношения въпроси и проекти в областта на транспорта и енергетиката. Екатерина Захариева и Ядранка Йоксимович се обединиха около виждането, че в отношенията между двете страни през последните години има нов позитивен дух, който трябва да бъде развиван и в бъдеще. Изтъкнати бяха традиционно добрите контакти между двата народа, както и непрекъснато нарастващия туристически поток.  Събеседниците подчертаха важността на съвместните проекти в областта на енергетиката и транспорта, като изтъкнаха необходимостта от по-интензивно сътрудничество в образованието и науката.  \r\nМинистър Йоксимович подчерта ползите от проектите, които се реализират с подкрепата на България по линия на помощта за развитие, и изрази надежда те да продължат. Вицепремиерът Захариева увери своя гост, че у нас се отдава особено важно значение на тези проекти и че усилията на страната ни в това отношение ще продължат.  \r\nЧрез финансиране на проекти за развитие България ще подпомогне тази година общо 9 държави от Западните Балкани и Източното партньорство, включително и Сърбия. Общата стойност на всички проекти е почти 3,5 млн. лева като за Сърбия се предвижда финансиране на проекти в Босилеград, Димитровград,  проекти за сближаване на сръбското и европейското образование и други. Страната ни осигурява и 35 000 лв. за продължаване на проекта на Центъра за изследване на миграцията в Сърбия, в резултат на който за първи път през 2018 г. в национален сръбски всекидневник бяха публикувани статии и новини на български език.", "date": "2019.04.22", "title": "Министър Екатерина Захариева: Подкрепата ни за европейския път на Сърбия ще продължи"}
{"url": "http://www.focus-news.net/news/2019/04/22/2649871/bnb-arbitrazhnoto-delo-zavedeno-ot-osmanskiya-fond-zaradi-falita-na-ktb-priklyuchi-v-polza-na-balgariya.html", "text": "Арбитражното дело, заведено на 22 октомври 2015 г. в Международния център за разрешаване на инвестиционни спорове срещу Република България от Държавния резервен фонд на Султаната Оман в качеството му на акционер в „Корпоративна търговска банка“ (дело № ARB/15/43), приключи в полза на България. Това съобщиха от  БНБ . Претенциите на Държавния резервен фонд се основаваха на твърдение, че България е нарушила стандартите за третиране на чуждестранни инвеститори, установени в Договора за взаимно насърчаване и защита на инвестициите между България и Султанат Оман, чрез действията на българското правителство, Българската народна банка и българския съд, свързани с поставянето под специален надзор на „КТБ“ АД и отнемането на лиценза на „Корпоративна търговска банка“. Държавният резервен фонд претендираше обезщетение в размер на 80 милиона евро. \r\nВ това дело България беше представлявана от експерти на Министерството на финансите и водещи адвокатски кантори. По време на защитата в Международния център за разрешаване на инвестиционни спорове бяха представени писмени свидетелства от представители на ръководството на БНБ, както и становища от авторитетни световни експерти. В резултат от успешната защита на българската страна Държавният резервен фонд на Султаната Оман се отказа от исковете си срещу БНБ и другите органи на Република България. Този изход на делото изключва и възможността същите искове да бъдат предявени наново пред този или друг международен трибунал. Приключването на делото в полза на България доказа законосъобразността на атакуваните от Държавния резервен фонд на Султаната Оман действия и решения на БНБ, свързани с „Корпоративна търговска банка“.", "date": "2019.04.22", "title": "БНБ: Арбитражното дело, заведено от османския фонд заради фалита на КТБ, приключи в полза на България"}
{"url": "http://www.focus-news.net/news/2019/04/22/2649888/grazhdani-na-gotse-delchev-kam-kandidatite-na-bsp-varnete-priyatelite-ni-ot-chuzhbina.html", "text": "Върнете приятелите ни от чужбина. Този призив отправиха младежи от Гоце Делчев към кандидатите за евродепутати от листата на БСП за България Петър Витанов и Иван Кръстев, съобщиха от пресцентъра на  БСП . Като живеещи в пограничен район, те поставиха и въпросите за имигрантите у нас. Петър Витанов бе категоричен, че въпреки засилващия се евроскептицизъм, основният противник на България не би трябвало да бъде ЕС, а сегашните управляващи, защото те не могат да се възползват от политиките на ЕС. \"Управляващите разглеждат Европа само като фондове и всички знаем колко  блестящи са в усвояването им. Но къде са еврофондовете за обикновения човек. Ние левите, всеки един в тази листа, смятаме, че можем да променим това. Нашата амбициозна цел е да върнем социалния характер на ЕС\", коментира той и подчерта, че това е и негова лична кауза. По думите му битката на 26 май не е само за Европа, тя е за България. \"Битката е неравна, защото ние се борим за сърцата и умовете на хората, докато опонентите ни използват всякакви подмолни средства. Преди да променяме Европа, трябва да променим държавата си\", каза още той. \r\n\"В обиколките си из страната, усещам настроението, моментът на промяната идва. Масовата нагласа на хората е, че на всичко това, на което се нагледахме десет години, е крайно време да се сложи край\", заяви кандидатът за евродепутат Иван Кръстев. Той обясни, че опонентите на левицата говорят за дигитализация, европейски суперкомпютър, защита от хибридните атаки на руснаците. По думите му обаче в нито едно село тези теми не са били поставяни от хората. \"Ние от БСП се занимаваме с реални политики, през пенсии и помощи за възрастни и хора в неравностойно положение, до качествено образование и здравеопазване достъпно за всеки\", обясни той. По думите му усещането у хората е, че нещата в България стават все по- зле и по- зле. \"Тръгваме в тази битка, защото тя е изключително важна и сериозна, тъй като насреща ни е една шайка, мафия и само БСП може да се справи с нея\", категоричен бе той. Като своя лична кауза в ЕП той определи въвеждането на основни правила за въвеждане на минимална работна заплата и минимална пенсия. \"Приоритет за мен са и детската гаранция- всяко едно дете в Европа да има достъп до качествено образование, социални услуги, здравеопазване. Необходимо ни е младото поколение да усеща сигурност именно за най- нужните и необходими неща\", каза още той.  \r\nВитанов и Кръстев се срещнаха с жители на Сатовча и обсъдиха с тях проблемите пред България и Европа в близките години, както и местните теми, които бяха поставени от хората.", "date": "2019.04.22", "title": "Граждани на Гоце Делчев към кандидатите на БСП: Върнете приятелите ни от чужбина"}
{"url": "http://www.focus-news.net/news/2019/04/22/2649891/sport-tsarsko-selo-vleze-v-parva-liga-sled-nulevo-ravenstvo-nad-tsska-1948.html", "text": "Царско село влезе в Първа лига след нулево равенство над ЦСКА-1948 в мач от 25-ия кръг на Втора лига. Точката бе достатъчна на домакините, за да си гарантират първото място в групата с актив от 68 точки и класиране за елита на България. ЦСКА-1948 е на четвърто място с 47 точки.", "date": "2019.04.22", "title": "Спорт: Царско село влезе в Първа лига след нулево равенство над ЦСКА-1948"}
{"url": "http://www.focus-news.net/news/2019/04/22/2649892/varna-uchenitsi-ot-oblastta-vzeha-medali-ot-xxii-natsionalna-olimpiada-po-astronomiya-v-stara-zagora.html", "text": "Ученици от Варна взеха медали от XXII Национална олимпиада по астрономия в Стара Загора. Това съобщи за  Радио „Фокус“ – Варна  директорът на Народна астрономическа обсерватория и планетариум (НАОП)  „Николай Коперник“ във Варна Свежина Димитрова. Олимпиадата се е провела от 19 до 21 април, като в нея са взели участие 96 ученици от цялата страна. Представителите от Варна са 14 ученици кръжочници от НАОП „Николай Коперник“ – Варна, учещи в МГ „Д-р Петър Берон“ и ГПЧЕ „Йоан Екзарх“. За първи път от създаването на олимпиадата по астрономия в отбора е присъствала и ученичка от НУИ „Добри Христов“ – Емона Илиева, кръжочничка в НАОП от 3 години. Васил Иванов е взел сребърен медал в своята възрастова група, а Маргулан Исмолдаев бронзов. До подборния кръг за международната олимпиада са достигнали и Тервел Сноянов и Виктор Николов от МГ „Д-р Петър Берон“.", "date": "2019.04.22", "title": "Варна: Ученици от областта взеха медали от XXII Национална олимпиада по астрономия в Стара Загора"}
{"url": "http://www.focus-news.net/news/2019/04/22/2649890/prof-antoaneta-hristova-politicheski-psiholog-apartamentgeyt-kara-horata-da-izberat-da-ne-glasuvat.html", "text": "„Апартаментгейт“ кара хората да изберат да не гласуват. Това каза за обзорното предаване „Това е България“ на  Радио „Фокус“  политическия психолог  проф. Антоанета Христова и поясни, че народът чувства отвращение към всички политици. „Темата за имотите и темата за корупцията измести европейските теми. За съжаление, първите два проблема отблъснаха, защото нито една от страните, които участват в конфликта, не дават решение. Всичко това произвежда нежелание за участие в изборния процес и пускане на вот. Хипотезата е, че на евроизборите ще гласуват само твърдите ядра. На практика това няма да бъде референдум, а измерване на твърдите избиратели на големите и не само партии“, каза тя. Проф. Антоанета Христова обясни, че референдум би бил възможен, когато политическото противоречие добие големи размери и започне да политизира обществото. Ако има линия на конфликт, която да вдигне обществото, тогава вече може да се говори за референдум, обясни тя и допълни че това едва ли ще се случи, защото няма морално чисти политици, които да го поведат.  По настоящем сме свидетели на противопоставяне на комунизъм и антикомунизъм, между националсоциализъм и демокрация, каза още тя. Според нея колкото повече се създава усещането за желание за реваншизъм, толкова повече референдума „за“ или „против“ шанса да се даде на националсоциалистите и антидемократите става реален. Това зависи от начина, по който ще бъде структурирана предизборната кампания, която тепърва стартирането на напрежение по тази ос, прогнозира проф. Христова.  \r\nЦоня СЪБЧЕВА", "date": "2019.04.22", "title": "Проф. Антоанета Христова, политически психолог: „Апартаментгейт“ кара хората да изберат да не гласуват"}
{"url": "http://www.focus-news.net/news/2019/04/22/2649887/telma-makedoniya-stevo-pendarovski-nyama-da-targuva-s-elektorata-na-blerim-reka-no-ochakva-podkrepata-na-izbiratelite-mu.html", "text": "Кандидат-президентът на Северна Македония Стево Пендаровски, подкрепени от СДСМ и коалицията, увери, че няма да се пазари за гласовете на избирателите на Блерим Река („Алианс за албанците“ и БЕСА), но очаква подкрепата им, предава скопската телевизия  „Телма“ . \r\nПендаровски поясни, че ще мотивира привържениците на Река с концепцията, на която залага – проевропейски ориентирана държава.  \r\nСлед вчерашните призиви на двамата кандидати, които ще се борят за президентския пост в Северна Македония на балотаж – Стево Пендаровски (СДСМ) и Гордана Силяновска-Давкова (ВМРО-ДПМНЕ) , от предизборния щаб на Блерим Река увериха, че няма да има политически пазар за гласовете на избирателите му – нито в полза на единия, нито в полза на другия. \r\nРека призова избирателите си да гласуват по собствена съвест на втория тур, независимо от посланията, изпратени от централата на двамата кандидати, които продължават надпреварата на балотажа. \r\n„В началото на кампанията уверихме, че няма да правим политически пазар с гласовете. Не призоваваме за бойкот, нито ще насърчаваме избирателите да гласуват за Силяновска или Пендаровски. Същата позиция се споделя и от страните, които стояха зад Река – „Алианс за албанците“ и БЕСА На Билал Касами. Смятаме, че по този начин показваме зрелост и демократичен капацитет, и разрушаваме политическите игри”, заяви Флорин Хасани, ръководител на изборния щаб на Река. Тереза Герова", "date": "2019.04.22", "title": "„Телма“ (Македония): Стево Пендаровски няма да търгува с електората на Блерим Река, но очаква подкрепата на избирателите му"}
{"url": "http://www.focus-news.net/news/2019/04/22/2649867/osse-prezidentskite-izbori-byaha-provedeni-dobre-no-e-neobhodima-reforma-na-izbiratelnoto-zakonodatelstvo.html", "text": "В първия тур на президентските избори в Северна Македония избирателите са имали възможност да се информират, преди да направят своя избор между противоположни политически възгледи, а основната свобода на събранията и изразяването бяха зачетени в кампанията. Въпреки някои технически предизвикателства, изборите като цяло бяха добре организирани. Пропуските в нормативната уредба бяха отчасти взети под внимание чрез междупартийни политически споразумения, но необходимостта от финализиране на започналата по-рано реформа на избирателното законодателство остава, се казва в предварителния доклад на Мисията на ОССЕ, чиито наблюдатели следяха първия тур на президентските избори в страната, предава македонската информационна агенция  „Макфакс“ . \r\nСпоред ОССЕ, изборният ден е преминал спокойно, организирано и прозрачно, и като цяло бе положително оценен от наблюдателите на организацията. \r\n„Правната рамка като цяло благоприятства провеждането на демократични избори. Някои разпоредби на Изборния кодекс обаче не отразяват конкретните условия на президентската надпревара. Пропуските в нормативната уредба нарушават правната сигурност и създават объркване сред заинтересованите страни. При липсата на изрични правила за кампаниите за кандидати за президент, някои елементи от кампанията бяха осъществени въз основа на междупартийни споразумения, които не осигуриха равни възможности за всички конкуренти. Много от предходните препоръки на СДИПЧ и Съвета на Европа относно правната рамка не са взети под внимание, включително препоръките, свързани с финансирането на кампаниите и жалбите“, са част от забележките в доклада. \r\nСпоред ОССЕ изборната администрация е изпълнила основните си задължения, работила е безпристрастно и се ползва с доверието на повечето заинтересовани страни. Въпреки това, ДИК забавя някои подготовки, като например издаването на насоки, отпечатването на учебни материали и създаването на комисии на по-ниско ниво, става ясно още от доклада. Тереза Герова", "date": "2019.04.22", "title": "ОССЕ: Президентските избори бяха проведени добре, но е необходима реформа на избирателното законодателство"}
{"url": "http://www.focus-news.net/news/2019/04/22/2649886/mvnr-preporachva-na-balgarskite-grazhdani-da-ne-patuvat-do-shri-lanka-do-normalizirane-na-obstanovkata.html", "text": "Предвид развитието на ситуацията в Шри Ланка и евентуалната вероятност от нови терористични актове, Министерство на външните работи предупреждава отново българските граждани да не предприемат пътуване  до тази страна до нормализиране на обстановката. Това съобщават от пресцентъра на  МВнР . За тези на територията на Шри Ланка се съветва да поддържат връзка с посолството в Делхи, с близките си и да изчакат ситуацията да се нормализира.  По информация на българското посолство в Делхи днес на брифинг с ръководителите на дипломатически мисии в Коломбо министър-председателят на Шри Ланка Ранил Викремесингхе е посъветвал намиращите се в страната туристи да останат, но е препоръчал тези, на които тепърва предстои да посетят страната да изчакат няколко дни, тъй като все още не всички терористи са разкрити. Той е посочил, че са идентифицирани 30 терористи, 9 атентатори-камикадзе, но се предполага, че те са общо 50 и са възможни още самоубийствени атентати. Сред идентифицираните до момента чуждестранни граждани, жертви на бомбените експлозии в Шри Ланка на 21 април, няма български граждани. Няма данни и за ранени български граждани. По данни на мисията ни в Делхи е установен контакт с над 20 български граждани, намиращи се на територията на Шри Ланка. Всички те са невредими след атентатите.  \r\nБългарското посолство в Делхи е в постоянен контакт по линия на местното консулско сътрудничество с посолствата на страните от ЕС в индийската столица, където се подава актуална информация от Коломбо. Посолството ни е в постоянен контакт и с хотели, и с болниците в Коломбо, където са настанени пострадали при атентатите.  \r\nПрепоръчително е българските граждани в Шри Ланка да избягват места, в които се провеждат религиозни прояви или в близост до религиозни храмове, а също и да проявяват предпазливост, ако са в близост до големи събирания на хора, протести или демонстрации.  \r\nПри необходимост или при извънредна ситуация българските граждани могат да се свържат с посолството на Република България в Делхи на тел.: + 91 11 26115549; +91 11 26115550 , тел. в извън работно време: + 91 9910999498.  \r\nСигнали и молби за съдействие се приемат денонощно и на телефонните линии на Дирекция \"Ситуационен център\": +359 2 948 24 04; +359 2 971 38 56 или имейл: crisis@mfa.bg.", "date": "2019.04.22", "title": "МВнР препоръчва на българските граждани да не пътуват до Шри Ланка до нормализиране на обстановката"}
{"url": "http://www.focus-news.net/news/2019/04/22/2649889/bsp-shte-predostavi-originalniya-zapis-po-alo-banov-sam-na-spetsializiranata-prokuratura-obzor.html", "text": "БСП ще предостави оригиналния запис по „Ало, Банов съм“ на Специализираната прокуратура на 24 април.   Водачът на листата на БСП Елена Йончева  заяви, че след предоставянето на този запис Специализираната прокуратура няма да може да се измъкне от разследване. Йончева посочи, че в България прокуратурата се опитва да покрие информацията по \"Ало, Банов съм\".  Тя допълни, че партията ще предостави документи от МРРБ, които доказват, че това, което е изисквал Боил Банов, а именно да бъдат издадени документи с невярно съдържание, се е случило. Във връзка със свидетеля по \"Ало, Банов съм\", Йончева коментира:  „Дали той ще свидетелства е негово решение, факт е, че се страхува да го направи. България няма създадени условия, които да гарантират безопасността на хора, които свидетелстват за корупционни практики“. Тя изтъкна, че няма да издаде източника си, което й се позволява, както от Етичния кодекс на българските медии, подписан на 24 март 2015 г., така и от предварителното споразумение на ЕК от 12 март тази година за защита на източника на информация. Елена Йончева обяви, че на ход е Специализираната прокуратура и от нея зависи дали ще прикрие отново тези,  които са на власт.   Народният представител от ПГ на БСП Пенчо Милков  заяви, че от документите, с които е разполагала прокуратурата, по достатъчно безспорен начин се установяват думите от записа по \"Ало, Банов съм\". \r\nПо-късно през деня  изпълняващият функциите ръководител на Специализираната прокуратура Димитър Петров  посочи, че в момента, в който Елена Йончева реално предостави нещо по записа „Ало, Банов съм“, то ще се изследва. А дотогава всичко са само приказки пред камерите. „Когато тя предостави каквото и да е било, тогава може да се оценява дали е относимо, ново или не повтаря други данни, които ние сме събрали“, посочи Димитър Петров. „Трябва да се направи сравнение, дали това, което е дадено вече го имаме. Ще чуем какво има в този запис“, каза още той. Агенция „Фокус“  припомня: На 11 април Специализираната прокуратура отказа да образува досъдебно производство по сигнали срещу министъра на културата Боил Банов поради липса на данни за извършено престъпление. Преписи от постановлението са изпратени на лицата, подали сигналите – председателя на БСП Корнелия Нинова, говорителя на ПГ на БСП Елена Йончева и Григор Здравков. Предоставените от тях материали съдържат медийни публикации, в които се цитират изявления на Елена Йончева, че министър Боил Банов е съдействал за опрощаването на поне 700 хил. лева неустойка на фирмата-строител на втори и трети етап на „Ларгото\". В прикачен аудиозапис на разговор се твърди, че участва министър Банов. Според прокурорската записка липсата на данни за извършено престъпление от общ характер е основание да се откаже образуването на досъдебно производство. Държавното обвинение не е успяло да разпита тайния свидетел, за когото говори Йончева, поради отказа ѝ да разкрие неговата самоличност. Елена Йончева обяви, че БСП ще обжалва решението на спецпрокуратурата. „Очевидно е, че подготвят съдбата на „Ало, Банов съм“ да е същата, каквато бе съдбата на „Ало, Ваньо““, заяви тя. До въпросната проверка на прокуратурата се стигна, след като в края на януари говорителят на ПГ на БСП Елена Йончева представи запис, за който твърди, че уличава министъра на културата Боил Банов в корупционни схеми със строителството на \"Ларгото\" по времето, когато е бил зам.-министър. Според Йончева записът представлява част от разговори на министър Банов от март 2016 г. По думите ѝ тогава той е опростил поне 700 хил. лева неустойка на фирма-строител, като е давал указания на служители от Министерството на културата от своя кабинет как да бъдат подправени документите. Министър Боил Банов отхвърли обвиненията на Йончева и обяви, че от четири години е рекетиран чрез записи от бивш служител на министерството. По думите му излъченият запис е монтаж, като различни думи са взимани от оперативки, които е правил със служители. Той подчерта, че е готов да подаде оставка веднага, ако тя му бъде поискана от премиера. Веднага след изнасянето на записа прокуратурата се самосезира и говорителят на главния прокурор Румяна Арнаудова заяви, че започват разпити на хора, които имат отношение към случая, станал известен като „Ало, Банов съм“. Първият, който беше разпитан, бе министър Банов. \r\nДеница КИТАНОВА", "date": "2019.04.22", "title": "БСП ще предостави оригиналния запис по „Ало, Банов съм“ на Специализираната прокуратура (ОБЗОР)"}
{"url": "http://www.focus-news.net/news/2019/04/22/2649894/nimh-utre-v-zapadnata-polovina-na-stranata-shte-vali-maksimalnite-temperaturi-shte-sa-mezhdu-15-i-20.html", "text": "През нощта от югозапад облачността ще продължи да се увеличава и утре над цялата страна ще е предимно значителна.  Това съобщи за  Агенция „Фокус”  дежурният синоптик Боряна Маркова от  Националния институт по метеорология и хидрология  (НИМХ). Главно в западната половина от страната ще превали дъжд. Ще продължи да духа слаб до умерен вятър от изток-югоизток. Минималните температури ще са между 3° и 8°, а максималните - между 15° и 20°. Над Черноморието ще има значителна облачност. Ще духа слаб до умерен предимно източен вятър. Максимални температури на въздуха: 13-16°. Температурата на морската вода е 11-12°. Вълнението на морето ще е около 2 бала. Атмосферното налягане ще се повишава и ще е по-високо от средното за месеца. \r\nНад планините облачността ще е значителна и на места, главно в масивите от Западна България ще превали дъжд, над 1800 метра – слаб сняг. Ще духа до умерен южен вятър, който след обяд по най-високите части ще се ориентира от югозапад и ще се усили. Максимална температура на височина 1200 метра около 9°, на 2000 метра – около 2°. \r\nПрез нощта срещу сряда облачността ще намалее и в сряда ще бъде предимно слънчево. Дневните температури отново бързо ще се повишат, сутрешните в котловините все още ще са до 1-2 градуса над нулата. В четвъртък и петък също ще преобладава слънчево време, но през втория ден ще има и по-значителни временни увеличения на облачността. На отделни места в планинските райони на Западна България са възможни и краткотрайни превалявания, но съществени валежи не се очакват. Повишението на температурите ще продължи и максималните в по-голямата част от страната ще са между 20° и 25°, по ниски, под 15°, ще остават по Черноморието. Минимални - между 5° и 10°.", "date": "2019.04.22", "title": "НИМХ: Утре в западната половина на страната ще вали, максималните температури ще са между 15° и 20°"}
{"url": "http://www.focus-news.net/news/2019/04/22/2649895/kathimerini-prezidentat-na-kipar-obyavi-sreshta-s-vladimir-putin-v-kitay.html", "text": "Президентът на Република Кипър Никос Анастасиадес ще проведе среща с държавния глава на Руската федерация Владимир Путин. Тя ще се състои следващата седмица в Китай, съобщава електронното издание на гръцкия вестник  Kathimerini . \r\nАнастасиадис ще отпътува Китай, където ще участва във форума „Пояс и път“ за международно сътрудничество. Кипърският президент ще проведе най-напред среща с китайския си колега Си Дзинпин, след което и с руския лидер.   \r\nДискусиите между Анастасиадис и Путин ще се съсредоточат върху кипърския въпрос, двустранните отношения и международните въпроси, според говорителя на правителството в Никозия Продромос Продрому. \r\nПродрому поясни, че „срещата е част от контактите на кипърския президент с всички държави-членки на Съвета за сигурност на ООН в рамките на усилията за възобновяване на преговорите за Кипър\". Тереза Герова", "date": "2019.04.22", "title": "Kathimerini: Президентът на Кипър обяви среща с Владимир Путин в Китай"}
{"url": "http://www.focus-news.net/news/2019/04/22/2649900/tass-parvite-dostavki-na-zrk-s-400-za-turtsiya-shte-badat-osashtestveni-v-skoro-vreme.html", "text": "Предвижда се в скоро време да се извърши доставката на първата част от противовъздушна ракетна система С-400 на Турция. Това съобщи в понеделник заместник-министърът на отбраната на Руската федерация генерал-полковник Александър Фомин в интервю за телевизионния канал RT в навечерието на Московската конференция за международна сигурност, предава  TACC . \r\n\"Развиваме доста бързо отношениятa в сферата на военно-техническото сътрудничество. Вероятно знаете за добре познатия проект C-400. Очаква се доставянето на първата част от този комплекс „в скоро време“. Ние достатъчно активно взаимодействаме и по други проекти, ”каза Фомин. \r\nЗаместник-министърът отбеляза активната позиция на турските партньори. \"Те показаха огромна твърдост на духа, неподатливост, въпреки възможно най-силния натиск от страна на САЩ по отношение на проекта C-400. Това казва много,\" продължи Фомин. \r\nСпоред него, сега отношенията между Русия и Турция са в подем във всички възможни направления: в политиката, икономиката и военното и военно-техническото сътрудничество. \r\n\"Ние си сътрудничим във военна посока, имаме определен формат. Също така си сътрудничим в Сирия. Всъщност, без взаимодействие с турската страна, тя е една от страните гарант в процеса на Астана, би било невъзможно да се решат някои въпроси за политическо споразумение в Сирия, включително създаването на зона за деескалация в Идлиб, ”добави Фомин. \r\nОсмата Международна конференция за сигурност в Москва ще се проведе на 23-25 април. Дневният ред ще включва най-значимите проблеми, възникващи при оформянето на гледните точки по международната сигурност, и ще се обменят мнения относно настоящите военни опасности и заплахи, включително подобряването на системата за контрол на оръжията. Участниците ще обсъдят и ситуацията в Близкия изток, Азия, Африка и Латинска Америка. Очаква се участието на министри на отбраната от най-малко 35 страни и над хиляда експерти от повече от 100 страни.  Юлиян Марков", "date": "2019.04.22", "title": "ТАСС: Първите доставки на ЗРК С-400 за Турция ще бъдат осъществени в „скоро време“"}
{"url": "http://www.focus-news.net/news/2019/04/22/2649898/sofiya-vavezhda-se-vremenna-organizatsiya-na-dvizhenieto-za-provezhdane-na-sabitie-ot-posolstvoto-na-kralstvo-niderlandiya-v-rezidentsiya-lozenets-na-24-april.html", "text": "Въвежда се временна организация на движението за провеждане на събитие от Посолството на Кралство Нидерландия на 24 април в резиденция „Лозенец“. Това съобщиха от пресцентъра на  Столична община . От 16.00 до 21.00 часа на 24 април се разрешава престоят и паркирането на автомобилите превозващи гостите на приема на ул. „Милин камък“, в частта при резиденция „Лозeнец“.", "date": "2019.04.22", "title": "София: Въвежда се временна организация на движението за провеждане на събитие от Посолството на Кралство Нидерландия в резиденция „Лозенец“ на 24 април"}
{"url": "http://www.focus-news.net/news/2019/04/22/2649899/haskovo-otkriha-obnovenata-stsena-na-chitalishte-zarya.html", "text": "Кметът на община Хасково Добри Беливанов откри обновената сцена на ОНЧ „ Заря“. Това съобщиха от пресцентъра на община  Хасково . Той каза, че за последните три години за ремонти в читалището са вложени над 700 хиляди лева. Една от най-големите инвестиции на Общината е пълното обновяване на отоплението на залата. Над 220 хиляди лева от бюджета на Общината струва подмяната на котела, газификацията, реконструкцията на отоплителната инсталация, подмяна на радиатори, така също е изградена климатизация и вентилация на залата. Повече от 30 години най-голямата подобна зала в Хасково не се използваше през зимата заради липса на отопление. Други около 100 хиляди лева са вложени в ремонт на тоалетни и покрива на читалището. Община Хасково разработи и спечели финансиране по програма за Трансгранично сътрудничество „България – Гърция“   за близо 370 хиляди лева. С тези средства е доставено Ново художествено осветление за сцената,така също ново звуко-техническо оборудване. Подменена е изцяло сцената в залата. По друг проект е изградена рампа за достъп на хора с двигателни проблеми и е монтиран асансьор.    \r\nПредседателят на читалищното настоятелство Красимир Кръстев благодари на община Хасково и персонално на кмета Добри Беливанов за съдействието за обновяването на залата. \r\nОткриването на залата бе преди началото на концерта „Младите в музиката проект на Камерен оркестър Хасково с диригент Цанислав Петков и Симфониета Враца.", "date": "2019.04.22", "title": "Хасково: Откриха обновената сцена на читалище „Заря“"}
{"url": "http://www.focus-news.net/news/2019/04/22/2649897/kmetat-na-sofiya-yordanka-fandakova-shte-uchastva-v-shestata-godishna-konferentsiya-na-natsionalniya-bord-po-turizam-na-23-april.html", "text": "На 23 април от 10.00 часа в хотел „Хилтън“ кметът на София Йорданка Фандъкова ще участва в шестата годишна конференция на Националния борд по туризъм „2019 – година на вътрешния туризъм, инвестициите и иновациите“. Това съобщиха от пресцентъра на  Столична община .", "date": "2019.04.22", "title": "Кметът на София Йорданка Фандъкова ще участва в шестата годишна конференция на Националния борд по туризъм на 23 април"}
{"url": "http://www.focus-news.net/news/2019/04/22/2649884/24-vesti-makedoniya-pendarovski-prodalzhava-kampaniyata-v-karposh-silyanovska-nyama-planiran-miting.html", "text": "Кандидат-президентът на Северна Македония Стево Пендаровски, подкрепени от СДСМ и коалицията, продължава кампанията си за втория тур на изборите с митинг в Карпош, предава скопската електронна медия  „24 Вести“ . \r\nКандидатът на опозиционната ВМРО-ДПМНЕ Гордана Силяновска Давкова няма планирани участия в събития за понеделник вечер, допълва медията.  \r\nНовият президент на Република Северна Македония ще бъде избран във втория кръг, след като нито един от тримата кандидати не успя да спечели мнозинството от гласовете от общия брой на избирателите, т.е. 904 066 гласа. Балотажът е на 5 май. Тереза Герова", "date": "2019.04.22", "title": "„24 Вести“ (Македония): Пендаровски продължава кампанията в Карпош, Силяновска няма планиран митинг"}
{"url": "http://www.focus-news.net/news/2019/04/22/2649896/elena-yoncheva-bsp-ako-prokuraturata-otkazhe-da-si-svarshi-rabotata-po-sluchaya-alo-banov-sam-shte-potarsim-badeshtiya-evropeyski-prokuror.html", "text": "Оригиналът на записа „Ало, Банов съм“, заедно със записващото устройство и документи по случая ще бъдат предоставени на Специализираната прокуратура в сряда. Това съобщи в Сливен водачът на евролистата на БСП Елена Йончева, предаде репортер на  Радио „Фокус“ – Сливен . Йончева поясни, че записът е бил направен с IPhone, а документите от МРРБ  категорично доказвали, че Банов, като заместник-министър на културата през 2016 г., е съдействал за опрощаването на близо 700 хил. лв. неустойка на строителна фирма. След предоставянето на оригинала и документите, по думите на Йончева, ще отпадне мотивът, с който прокуратурата е отказала да образува досъдебно производство по случая  срещу министъра на културата Боил Банов, а именно – липсата на оригиналът на записа. Елена Йончева допълни, че записът е поредното доказателство за това как у нас се усвояват обществените поръчки, как властта се договаря с бизнеса и една от причините у нас да няма преки чуждестранни инвестиции. Според Йончева е странно, че досега прокуратурата се интересувала повече от това, кой е направил записа, а не от неговото съдържание и дали в него има доказателства за корупционна схема. Според Елена Йончева, вероятно случаят „Банов“ ще последва съдбата на друг изнесен запис с участието на премиера Бойко Борисов и началникът на митниците Ваньо Танов. Йончева бе категорична, че ако българската прокуратура откаже да си свърши работата, ще бъде търсен бъдещият европейски прокурор, в чиито правомощия ще бъде да разследва корупцията и злоупотребите с еврофондовете. \r\nЛюдмила ЙОРГОВА", "date": "2019.04.22", "title": "Елена Йончева, БСП: Ако прокуратурата откаже да си свърши работата по случая „Ало, Банов съм“, ще потърсим бъдещия европейски прокурор"}
{"url": "http://www.focus-news.net/news/2019/04/22/2649921/sport-botev-vratsa-pobedi-vitosha-bistritsa-s-52-kato-gost.html", "text": "Футбол: Ботев Враца победи Витоша Бистрица с 5:2 като гост в мач от 30-ия кръг в група „А“ на изпадащите отбори в Първа лига. Стоев от Ботев Враца реализира хеттрик. Другите два гола отбелязаха Домовчийски и Генов. За Витоша точни бяха Купенов и Долапчиев. След победата Ботев има 41 точки и почти сигурно ще участва в плейофите за Лига Европа, а Витоша има 31 точки.", "date": "2019.04.22", "title": "Спорт: Ботев Враца победи Витоша Бистрица с 5:2 като гост"}
{"url": "http://www.focus-news.net/news/2019/04/22/2649918/svetoslav-malinov-evrodeputat-vazmozhna-e-izvanredna-sesiya-na-ep-predi-mesets-yuli-za-odobrenie-na-otteglyaneto-na-velikobritaniya-ot-es.html", "text": "Възможна е извънредна сесия на ЕП преди месец юли за одобрение на оттеглянето на Великобритания от ЕС. Това каза за обзорното предаване \"Това е България\" на  Радио \"Фокус\"  евродепутатът от ДСБ/ЕНП Светослав Малинов. „Ние сме евродепутати до началото на месец юли. Независимо от това, че парламентът е разпуснат, в момента може да се събере и да взима решения. Дневен ред няма, но ако англичаните постигнат консенсус или мнозинство в своя парламент и Камарата на общините одобри споразумението, то ние трябва да се съберем и да го одобрим преди 1-ви юли. Най-вероятно това ще стане. Предупредени сме и е възможно да участваме в историческо заседание“, коментира той.Светослав Малинов каза още, че десетки неща се прехвърлят за следващия състав на ЕП. Те са свързани главно с общия дигитален пазар, реформите за вземане на решения, както и пълният провал на търговското споразумение със САЩ. Необходимо е да се засилят мерките за сигурност и законодателството относно свободата в интернет, каза още той. Необходими са бързи преговори със Северна Македония и Сърбия, за да се успокоят страстите в региона. В настоящия ЕП е нямало голям интерес към интеграцията на Западните Балкани, в следващият мандат това може да не е така, прогнозира той.  \r\nЦоня СЪБЧЕВА", "date": "2019.04.22", "title": "Светослав Малинов, евродепутат: Възможна е извънредна сесия на ЕП преди месец юли за одобрение на оттеглянето на Великобритания от ЕС"}
{"url": "http://www.focus-news.net/news/2019/04/22/2649919/pazardzhik-pochti-zapalnen-e-kapatsitetat-na-hotelite-vilite-i-kashtite-za-gosti-v-kurorta-v-yundola-za-predstoyashtite-praznitsi.html", "text": "Почти запълнен е капацитетът на хотелите, вилите и къщите за гости в курорта в Юндола край Велинград за Великденските празници, съобщи за  Радио „Фокус“ – Пазарджик  Мехмед Местан, кмет на населеното място. По думите му резервациите са направени още в средата на месец март. Хотелите в курорта най-често посрещат семейства с деца, а къщите за гости и вилите се наемат от млади хора, студенти или възрастни двойки. „Снегът в курорта вече се стопи, но пък природата е много красива през пролетта и много от туристите предпочитат да си организират походи до местностите „Филибишка поляна“, „Черновец“, „Куртово“, природната забележителност Пашови скали, както и резерватите „Рогачица“ и „Валявиците“ в Рила. Някои от почиващите идват специално, за да събират билки. В курорта започна и активния сезон за беритба на гъби“, уточни Местан. Той каза също, че в селото е започнало и пролетното почистване преди празниците. \r\nАлбена ЖИЛЕКОВА", "date": "2019.04.22", "title": "Пазарджик: Почти запълнен е капацитетът на хотелите, вилите и къщите за гости в курорта в Юндола за предстоящите празници"}
{"url": "http://www.focus-news.net/news/2019/04/22/2649917/kyustendil-oblastniyat-informatsionen-tsentar-obyavi-onlayn-konkurs-za-mladi-predpriemachi-imam-biznes-ideya.html", "text": "Областният информационен център в Кюстендил обяви онлайн конкурс за млади предприемачи „Имам бизнес идея!“. Това съобщи за  Радио „Фокус” – Кюстендил  Любомира Велинова, управител на Областен информационен център – Кюстендил. По думите й конкурсът е в рамките на национална кампания, а основната му цел е да се провокира интересът и творческата изява, както и да бъде насърчено предприемачеството сред подрастващите. До 12 май ученици на възраст от 14 до 18 години от цялата страна могат да вземат участие в конкурса като създадат видеоклип, в който по оригинален и интересен начин да представят своя бизнес идея. Клипът трябва да бъде с продължителност до 2 минути. Определянето на победителите ще става единствено с харесвания в страницата на ОИЦ – Кюстендил в една от социалните мрежи, а периодът за оценка е от 13 май – 23 май. Първите десет, събрали най-много харесвания ще получат спийкъри, а двамата участници, с най-много гласове сред  тези десет, ще участват в специално организирано събитие в столицата. \r\nВенцеслав ИЛЧЕВ", "date": "2019.04.22", "title": "Кюстендил: Областният информационен център обяви онлайн конкурс за млади предприемачи „Имам бизнес идея!“"}
{"url": "http://www.focus-news.net/news/2019/04/22/2649926/emsc-registrirano-e-zemetresenie-s-magnitud-45-v-zapadna-turtsiya.html", "text": "Регистрирано е земетресение с магнитуд 4.5 в Западна Турция, показва справка на страницата на  Европейския средиземноморски сеизмологичен център . \r\nТрусът е станал в 22:36 часа местно време (съвпада с българското) на 27 километра югоизточно от град Мугла и на 196 километра югоизточно от Измир на дълбочина от 10 километра. Трусът е усетен  в южната част на Егейска Турция, както и на гръцките острови Кос и Родос. За сега няма информации за пострадали хора и нанесени материални щети.  Юлиян Марков", "date": "2019.04.22", "title": "EMSC: Регистрирано е земетресение с магнитуд 4.5 в Западна Турция"}
{"url": "http://www.focus-news.net/news/2019/04/22/2649924/sport-atalanta-pobedi-napoli-kato-gost-s-21.html", "text": "Футбол: Аталанта победи Наполи като гост с 2:1 в мач от 33-ия кръг на италианската Серия „А“. Мартенс поведе за домакините от Неапол в 28-ата минута, но Сапата в 69-ата и Пашалич в 80-ата минута направиха резултата 1:2. След победата Аталанта се изкачи на петото място във временното класиране. Наполи запазва второто място с 67 точки, с 6 повече от третия Интер. Припомняме, че Ювентус спечели предсрочно титлата пет кръга преди края.", "date": "2019.04.22", "title": "Спорт: Аталанта победи Наполи като гост с 2:1"}
{"url": "http://www.focus-news.net/news/2019/04/22/2649893/a1-on-makedoniya-albanskite-obshtini-garantiraha-pobedata-na-pendarovski.html", "text": "Македонската електронна медия  A1 On  прави анализ на данните от Държавната избирателна комисия на Македония (ДИК) за резултатите от неделното гласуване на президентските избори в югозападната ни съседка и стига до заключението, че общините с преобладаващо мнозинство от албанци са гарантирали победата на кандидата на управляващия СДСМ и коалиция Стево Пендаровски.  \r\nЧаир, Център, Сарай, Струмица и Тетово са петте общини, в които Стево Пендаровски, кандидат за президент на СДСМ и коалицията, има най-голям преднина пред претендента на опозиционната ВМРО-ДПМНЕ Гордана Силяновска-Давкова, с която ще се състезава на балотажа на 5 май.  \r\nПо данни на ДИК при обработени 98,8% от бюлетините, Пендаровски води пред Силяновска-Давкова с 4 606 гласа. Това означава, че за него са гласували 323 846 избиратели, за Силяновска-Давкова 319 240, а за Блерим Река („Алианс за албанците“ и БЕСА) - 79 915.  \r\nНай-голямата разлика в гласовете в полза на Пендаровски, в сравнение с гласовете за Силяновска-Давкова, е в Чаир. Там Пендаровски спечели 5 242 гласа повече от Силяновска - Давкова. В Център той спечели 4 311 гласа повече в сравнение с кандидата на опозицията, в Сарай – 3 369, в Струмица – 3 298, а в Тетово – 2 884. Преднина има също в Карпош, Гостивар, Дебър, Струга, Липково, Врапчище, Студечани, Боговине, Куманово, Тарче, Арачиново ... \r\nПендаровски спечели общо 32 общини, доминирани основно от албанското население. Най-слаба е подкрепата за Пендаровски в Зърновци, една от петте общини, в които СДСМ загуби на местните избори през 2017 г. Там за него гласуваха 376 граждани, а за Силяновска-Давкова 687.  \r\nНай-много гласиве и Пендаровски, и СиляновскаДавкова получиха в Битоля. За Пендаровски там гласуваха 17 776 души, а Силяновска - Давкова 216  повече, т.е. 17 992 души. Силяновска-Давкова води пред Пендаровски в общо 48 общини. Сред тях, освен Зърновци, са Илинден, Кавадарци, Петровец и Сопище, където ВМРО-ДПМНЕ спечели на местните избори през 2017 г., както и в 43 общини, които имат кметове от СДСМ. \r\nНай-голямата разлика в гласовете между двамата кандидати за втория тур е в полза на Силяновска -Давкова. В скопската община Гази Баба, където кметът е от СДСМ, а мнозинството в съвета е ВМРО – ДПМНЕ, Силяновска-Давкова е спечелила 6 446 гласа повече от Пендаровски. В Кисела Вода има 4390 гласа повече от кандидата на СДСМ, 2 443 гласа в Аеродром, 2 364 гласа във Велес, 2 819 гласа повече в Илинден, а също в Горче Петров, Щип, Кавадарци, Бутел, Виница, Кочани, Кратово, Пробищип... \r\nСиляновска-Давкова спечели най-малко гласове в Липково - 9 гласа. Там 1 669 граждани гласуваха за Пендаровски, а Река получи 2 916 гласа. Най-малък брой гласове, спечелени на тези избори, са осемте гласа за Река в Ранковце. В тази община Силяновска-Давкова спечели 955 гласа, а Пендаровски 863. Река спечели най-много гласове в Тетово – 10 429. Там за кандидата на ВМРО-ДПМНЕ гласуваха 5 309 граждани, докато Пендаровски получи 8 203 гласа. Тереза Герова", "date": "2019.04.22", "title": "A1 On (Македония): Албанските общини гарантираха победата на Пендаровски"}
{"url": "http://www.focus-news.net/news/2019/04/22/2649922/pazardzhik-v-tsentara-za-psihichno-zdrave-chovekolyubie-podgotviha-praznichna-trapetsa-za-velikden.html", "text": "В Центъра за психично здраве „Човеколюбие“ в Пазарджик подготвиха празнична трапеца за Великден, съобщи за  Радио „Фокус“ – Пазарджик  Анна Тилова, експерт в неправителствената организация. Членовете от клуб „Вкусно“ подготвиха празнична трапеза с продукти, дарени от Български червен кръст, козунак и боядисани великденски яйца. „Гост на тържеството беше Виктория Кузерманова, която изнесе поетичен рецитал, посветен на Априлското въстание. Тя изпълни авторски стихотворения за епичното събитие пред участници в програма „Гражданско образование”. Със стиховете си тя пробуди в участниците дух на патриотизъм и уважение към подвига на нашите предци“, уточни Тилова. Тя допълни, че подготовката и отбелязването на празници е част от терапията за социализиране на хората с психични проблеми. \r\nАлбена ЖИЛЕКОВА", "date": "2019.04.22", "title": "Пазарджик: В Центъра за психично здраве „Човеколюбие“ подготвиха празнична трапеца за Великден"}
{"url": "http://www.focus-news.net/news/2019/04/22/2649927/sport-tsarvena-zvezda-specheli-adriaticheskata-basketbolna-liga-sled-skandal.html", "text": "Цървена звезда спечели Адриатическата баскетболна лига след скандал с 97:54 в петия решителен мач от финалната серия на Адриатическата баскетболна лига. Решителният пети мач между Цървена звезда и Будучност (Подгорица) се забави с около час заради огромен скандал. Гостите от Будучност излязоха да загряват, но викове \"шиптари, шиптари\", \"убий шиптарите\", и летящи запалки и монети към терена накараха черногорския тим да се прибере в съблекалнята, на чиято табелка според някои информации името на тима било изписано освен на сръбски, английски, още и на албански език. След близо час закъснение около 21:00 часа срещата все пак започна.", "date": "2019.04.22", "title": "Спорт: Цървена звезда спечели Адриатическата баскетболна лига след скандал"}
{"url": "http://www.focus-news.net/news/2019/04/22/2649916/tass-sadat-e-otkazal-osvobozhdavane-pod-garantsiya-na-chelsi-maning.html", "text": "Федералният апелативен съд на САЩ отказа да освободи информаторът на „Уикилийкс“  под гаранция, съобщи CNN, цитиран от  TACC . \r\nЧелси Манинг бе задържана в началото на март, когато отказа да даде показания пред съдебни заседатели пред съда в Александрия, Вирджиния, по случая „Уикилийкс“. Причината за отказа да свидетелства е несигурността на Манинг относно конфиденциалността на процеса, провеждан от жури от съдебни заседатели. \r\nБрадли Манинг, който е имал чин редник от сухопътните войски, беше арестуван през 2010 г., защото е предоставил на „Уикилийкс“ повече от 700 000 военни и дипломатически документи, както и видео файлове, свързани с военната операция на САЩ в Ирак. Това е най-голямото изтичане на класифицираната информация в американската история. \r\nПрез август 2013 г. Брадли Манинг бе осъден на 35 години затвор. В последствие той е променил пола си, както името си на Челси. През януари 2017 г. Челси Манинг беше помилвана по решение на американския президент Барак Обама. През май 2017 г. тя бе освободена, припомня ТАСС.  Юлиян Марков", "date": "2019.04.22", "title": "ТАСС: Съдът е отказал освобождаване под гаранция на Челси Манинг"}
{"url": "http://www.focus-news.net/news/2019/04/22/2649920/kurir-makedoniya-gordana-silyanovska-davkova-prizovava-boykotirashtite-da-glasuvat-za-neya.html", "text": "Гордана Силяновска Давкова по време на участие в македонският телевизионен канал „Сител“  посочи, че възнамерява да разговаря с поддръжниците на инициативата „Бойкотирам“, да я подкрепят във втория тур на президентските избори, насрочени за 5 май, пише македонското електронно издание  “Курир“ . \r\nМисля, че ще бъде достигнат избирателния праг от 40%, въпреки че се разбира, че някои от гражданите дори не искат да мислят за гласуване заради името, това са онези, които се присъединяват към бойкота и към тях се присъедини и диаспората. Аз възнамерявам да говоря открито с привържениците на инициативата „Бойкотирам“, да им обясня, че няма смисъл от неколкократно бойкотиране, че проблемът се решава по законов начин вътре в институциите и аз ще ги призова да гласуват на изборите, казва Силяновска-Давкова. \r\nТя призова всички възмутени и разочаровани граждани от правителството на СДСМ и Заев да я подкрепят, защото, както каза тя, няма политически багаж и смята, че може да бъде новост в политическия живот.  Юлиян Марков", "date": "2019.04.22", "title": "„Курир“ (Македония): Гордана Силяновска-Давкова призовава бойкотиращите да гласуват за нея"}
{"url": "http://www.focus-news.net/news/2019/04/22/2649923/stevo-pendarovski-glasuvayte-za-nashata-kontseptsiya.html", "text": "Кандидатът за президент Стево Пендаровски призова гражданите да гласуват на 5 май за неговата концепция на митинг в община Карпош, цитира думите му македонският  „Фокус“ . \r\n„Има няколко категории, които са останали у дома. Вчера спечелихме повече гласова извън нашите очаквания. Броят на гласовете е изключителен капитал и тези, които не гласуват, знаят, че този вариант е единственият, който ни води напред. На хората, които са останали у дома, защото са недоволни от правителството, искам да им кажа: тези избори не са обикновени и не са затова дали да бъде Пендаровски или Силяновска. Тяхната концепция (на ВМРО-ДПМНЕ - бел.ред.) носи изостаналост и ни връща в конфликтно време. С тяхната концепция не всички етнически общности са равни, роднините са по-равни от другите. С тази концепция никой няма да ги  кани да пият кафе в Брюксел, а още по малко да станат член на ЕС. Последният шанс ще бъде на 5 май, да подкрепим не Стево, а концепцията, която ни води напред, така че на 6 май да не се изненадаме как Груевски и неговото семейство могат да се върнат на власт, защото сме останали у дома, и си мислехме, че само разликата е само в нюансите, каза Пендаровски.  Юлиян Марков", "date": "2019.04.22", "title": "Стево Пендаровски: Гласувайте за нашата концепция"}
{"url": "http://www.focus-news.net/news/2019/04/22/2649925/zoran-zaev-na-vtoriya-tur-shte-pobedim-sas-sto-hilyadi-glasa-razlika.html", "text": "Премиерът Зоран Заев на трибуната в община Карпош заяви, че техният кандидат Стево Пендаровски ще спечели със сто хиляди гласа разлика при гласуването във втория тур на президентските избори, пише македонският  “Фокус“ .  \r\n\"Виждам нещо в лицата Ви. Малко са помръкнали заради резултата, защото очаквахме повече. Вие сте моята душа, моите хора и е логично да имате такова чувство. Но трябва да сме доволни, защото знаем, че очакваме повече гласове, но добре е, че победихме. Аз съм най-информираният човек, ако Вие не знаете, Заев знае: във втория кръг ще спечелим със сто хиляди гласа разлика и  ще върнем усмивките. Сега заслужаваме да спечелим.  Ще дойде време, когато ще загубим и ще сме готови за това, но не сега, каза Заев.  Юлиян Марков", "date": "2019.04.22", "title": "Зоран Заев: На втория тур ще победим със сто хиляди гласа разлика"}
