{"url": "http://www.focus-news.net/news/2017/07/17/2416555/sliven-bednite-v-grada-sa-314-ot-naselenieto.html", "text": "Бедните в Сливен са 31.4% от населението. Това съобщиха за Радио „Фокус“ – Сливен от Териториалната статистика. По този показател Сливен е на първо място в страната. В област Сливен размерът на линията на бедност е 248.08 лв. средномесечно на лице от домакинство, като под прага на тази линия е живяло 31.4% от населението на областта. След Сливен са Пазарджик – 28.2%, и Варна – 26.6%. Най-нисък е относителният дял на бедните в областите Ямбол – 14.4%, Силистра – 14.9%, и Благоевград – 15.7%. Спрямо предходната година размерът на линията на бедност за областта се понижава с 2.8%, а относителният дял на бедното население се увеличава с 6.5 процентни пункта. Относителният дял на бедност при мъжете е 29.9%, а при жените – 32.8%. Разликата в равнищата на бедност по пол е 2.9 процентни пункта при 2.4 пункта за страната. В сравнение с предходната година делът на бедност при мъжкото население в област Сливен се увеличава с 4.0 процентни пункта, а при жените – с 8.8 процентни пункта. Системата за социална защита има съществено значение за редуциране на бедността. Данните за 2016 г. на национално ниво показват, че ако в доходите на домакинствата се включат доходите от пенсии, но се изключат останалите социални трансфери, равнището на бедност се повишава от 22.9% до 27.9%, или с 5.0 процентни пункта, а за област Сливен равнището на бедност се повишава от 31.4% до 36.3% или с 4.9 процентни пункта. Съответно при изключване на пенсиите и останалите социални трансфери равнището на бедност за областта нараства до 50.9% или с 19.5 процентни пункта, а средното равнище на бедност за страната достига 45.5%, отбелязвайки увеличение със 22.5 процентни пункта. Поляризацията на населението в област Сливен по доход, измерен чрез съотношението на доходите между бедните и богатите слоеве на обществото за 2016 г. показва, че най-бедните 20% в областта имат 15.1 пъти по-нисък доход от най-богатите 20%, като спрямо 2015 г. поляризацията е много по-силно изразена. Във връзка с поставените цели по ключови сегменти от стратегията „Европа 2020“ от изследването на доходите и условията на живот се изчислява комбиниран показател за регулярен мониторинг на напредъка на страните при изпълнение на националните подцели. Показателят включва лица, живеещи в риск от бедност, с материални лишения и в домакинства на безработни или с нисък интензитет на икономическа активност. За област Сливен индикаторът сочи, че 93.9 хил.лица, или 48.9% от населението на областта се нуждае от специални грижи за справяне с бедността, социалното разслоение и изключването от активна трудова дейност. От тях 45.0 хил. души са мъже, а 48.9 хил. са жени. Спрямо 2015 г. този показател се е понижил с 1.3%. За 2016 г.", "date": "2017-07-17", "title": "Сливен: Бедните в града са 31.4% от населението"}
{"url": "http://www.focus-news.net/news/2017/07/17/2416554/the-japan-times-korabi-na-kitayskata-kraybrezhna-ohrana-prodalzhavat-da-narushavat-yaponskite-teritorialni-vodi.html", "text": "В понеделник два кораба на китайската крайбрежна охрана са навлезли за кратко в японските води при префектура Аомори, пише вестник The Japan Times. \r\nОт японската крайбрежна охрана потвърдиха, че влизането на двата кораба във водите на Японско море се е случило между 8.05 и 8.20 ч. местно време. Плавателните средства са напуснали района към 9.40 ч., след като им е било изпратено предупреждение. \r\nОколо два часа по-късно двата кораба са били забелязани отново в Японско море, като са излезли около 15.20 ч., уточниха японските власти. \r\nОсвен това в понеделник други четири кораба на китайската крайбрежна охрана са нарушили японските териториални води около островите Сенкаку в провинция Окинава. \r\nТова се случва, след като в събота два кораба на китайската крайбрежна охрана навлязоха в японски води при Кюшу.  Мария Динкова", "date": "2017-07-17", "title": "The Japan Times: Кораби на китайската крайбрежна охрана продължават да нарушават японските териториални води"}
{"url": "http://www.focus-news.net/news/2017/07/17/2416556/malina-edreva-so-ochakvame-interesni-proekti-i-golyama-konkurentsiya-za-programa-kultura-prez-2018-g.html", "text": "Рамката за кандидатстване и подаване на проекти за програма „Култура“ 2018 на Столична община е отворена от днес - 17 юли, до 11 септември. Това каза за Радио „Фокус“ Малина Едрева, председател на Постоянната комисия по образование, култура, наука и културно многообразие в Столична община. „В последните години столична програма „Култура“ е най-големият донор в сферата на културата в национален план. И поради тази причина конкуренцията е много голяма, интересът към програмата е много голям. Но за следващата година ни предстои една много важна задача и мисия. Тя е свързана с представянето на града, с представянето на хората в града ни и особено на нашите творци по време на председателството на Съвета на ЕС. Нашият план е в началото на октомври да можем да съобщим вече и кои проекти са селектирани, какво предстои да видим и да преживеем заедно през 2018 г.“, коментира Малина Едрева. Тя допълни, че столичната програма „Култура“ е с бюджет 1 млн. и 500 хиляди лева, разпределени в 11 направления, като тази година и Министерство на културата се включва с публична покана за подкрепа на проекти, във връзка с председателството, така че ще има и допълнителна подкрепа от националното финансиране.", "date": "2017-07-17", "title": "Малина Едрева, СО: Очакваме интересни проекти и голяма конкуренция за програма „Култура“ през 2018 г."}
{"url": "http://www.focus-news.net/news/2017/07/17/2416558/kardzhali-vazstanoveno-e-dvizhenieto-po-pat-i-5-kardzhali-haskovo-v-uchastaka-cherna-skala-kalinka.html", "text": "Възстановено е движението по път I-5 Кърджали-Хасково в участъка Черна скала-Калинка. Това съобщиха от пресцентъра на Агенция \"Пътна инфраструктура\".", "date": "2017-07-17", "title": "Кърджали: Възстановено е движението по път I-5 Кърджали-Хасково в участъка Черна скала-Калинка"}
{"url": "http://www.focus-news.net/news/2017/07/17/2416557/sport-evertan-podpisa-dogovor-s-kuko-martina.html", "text": "Британският футболен клуб Евертън е подписал тригодишен договор със защитника Куко Мартина, предава BBC. \r\nПоследните два сезона 27-годишният спортист игра за Саутхамптън. \r\nНаскоро Мартина стана капитан на Националния отбор на карибската държава Кюрасао.", "date": "2017-07-17", "title": "Спорт. Евертън подписа договор с Куко Мартина"}
{"url": "http://www.focus-news.net/news/2017/07/17/2416553/zhivko-dishkov-bchk-pazardzhik-izvarshvame-postoyanni-proverki-na-ohranyaemite-i-neohranyaemite-vodni-obekti-v-oblastta.html", "text": "Със започването на летния сезон и горещините ние активираме дейности по превенция на водния травматизъм в област Пазарджик, съобщи за Радио „Фокус“ – Пазарджик Живко Дишков, председател на БЧК-Пазарджик. По думите му сформирана е комисия на областно ниво, която обикаля и проверява всички неохраняеми водоеми в региона дали са обезопасени и дали има поставени необходимите указателни табели. „Всяка община има своя местна комисия, която прави обходи и при необходимост обезопасява водните площи. Имаме наблюдения, че всички служби по места работят много добре. В момента от БЧК правим обходи и по охраняемите водни обекти. Минахме вече през Стрелча, Панагюрище, Велинград, Белово и Брацигово и не сме констатирали сериозни нарушения. Навсякъде има зачислен воден спасител“, уточни Дишков. Той допълни, че Червенокръстката организация има като дейност и обучението и подготовката на водните спасители.\r\nАлбена ЖИЛЕКОВА", "date": "2017-07-17", "title": "Живко Дишков, БЧК - Пазарджик: Извършваме постоянни проверки на охраняемите и неохраняемите водни обекти в областта"}
{"url": "http://www.focus-news.net/news/2017/07/17/2416584/beliyat-dom-reks-tilarsan-shte-izleze-s-izkazvane-za-iranskata-yadrena-programa.html", "text": "Прес-секретарят на Белия дом Шон Спайсър заяви, че държавният секретар на САЩ Рекс Тилърсън „много скоро“ ще излезе с официално изказване относно иранското ядрено споразумение със световните сили, определяно от президента на САЩ Доналд Тръмп като „лоша сделка“, предаде Reuters.\r\nСпоред законите на САЩ Държавният Департамент трябва да всеки 90 дни да информира Конгреса относно спазването от страна на Иран на споразумението от 2015 г. \r\n„Държавният секретар много скоро ще направи изказване относно споразумението“, заяви Спайсър. „Смятам, че знаете, че президентът даде ясно да се разбере, че той смята това за лоша сделка – лоша сделка за САЩ“, добави той.  Виктор Турмаков", "date": "2017-07-17", "title": "Белият Дом: Рекс Тилърсън ще излезе с изказване за иранската ядрена програма"}
{"url": "http://www.focus-news.net/news/2017/07/17/2416564/stefan-kirilov-dnp-rila-nezakonnata-sech-v-parka-e-svedena-do-minimum.html", "text": "Незаконната сеч в Национален парк „Рила“ е сведена до минимум. Това каза за Радио „Фокус“ – Пирин Стефан Кирилов, експерт в Дирекцията. Той посочи, че в резултат на усилената и ефективна работа на всички служители в Дирекция Национален парк „Рила“ през последните години се наблюдава чувствително намаляване броя на нарушенията, като в периода 2010-2016 г. са констатирани общо 797 броя административни нарушения на територията на парка. По думите му най-много констатирани нарушения са отчетени през 2012 г., което е 25% от всички констатирани такива за 7-годишния период, или ако през 2012 г. те са били 202 броя, през 2016 г. те са 53 броя. Кирилов заяви, че напоследък, се наблюдава по-висока степен на отговорност и ангажираност на местните хора, ползвателите на ресурси в парка, както и на посетителите в защитената територия.\r\nНатали СТЕФАНОВА", "date": "2017-07-17", "title": "Стефан Кирилов, ДНП „Рила“: Незаконната сеч в парка е сведена до минимум"}
{"url": "http://www.focus-news.net/news/2017/07/17/2416560/sky-news-tazi-sedmitsa-siti-shte-razkrie-svoite-planove-za-brekzit.html", "text": "Тази седмица американската банка „Сити“, чиято европейска централа в момента се намира в Лондон, ще разкрие своите планове относно излизането на Обединеното кралство от Европейския съюз, предава Sky News. \r\nОт банката са решили да създадат втори офис в ЕС, като той ще се занимава с много от пазарните търговски дейности, които в момента се извършват в британската столица. \r\nИзточници от „Сити“ посочиха, че Франкфурт е бил избран за място на новия офис, като сред алтернативните варианти е бил разгледан и Париж.  Мария Динкова", "date": "2017-07-17", "title": "Sky News: Тази седмица „Сити“ ще разкрие своите планове за Брекзит"}
{"url": "http://www.focus-news.net/news/2017/07/17/2416562/api-vazstanoveno-e-osvetlenieto-v-tunela-pri-kresnenskoto-hanche-na-pat-i-1-blagoevgrad-kulata.html", "text": "Възстановено е осветлението в тунела при Кресненското ханче на път I-1 Благоевград-Кулата. Това съобщиха от пресцентъра на Агенция \"Пътна инфраструктура\". Осветлението бе изключено в неделя вследствие на повреда в електрическото захранване.", "date": "2017-07-17", "title": "АПИ: Възстановено е осветлението в тунела при Кресненското ханче на път I-1 Благоевград-Кулата"}
{"url": "http://www.focus-news.net/news/2017/07/17/2416567/mariya-zaharova-rusiya-iska-da-uredi-s-balgariya-vaprosa-za-litsenzite-pri-proizvodstvoto-na-orazhiya.html", "text": "Министерството на външните работи на Русия иска да уреди с България  въпроса за контрола на износа в трети страни на оръжия, произведени при изтекли съветски лицензи, предава ТАСС. За това съобщи официалният представител на руското външнополитическо ведомство Мария Захарова в ефира на телевизионния канал „Россия 24“. \r\n„Въпросът за разрешаването на лицензионните отношения с България, който включва контрола за износа на съответната продукция, заема важно място в двустранния диалог. Разчитаме, че българските власти ще проявят политическа воля при разрешаването на дадения проблем, който, честно казано, хвърля сянка на като цяло плодотворното двустранно сътрудничество по повечето другите въпроси“, подчерта Захарова.  Мария Динкова", "date": "2017-07-17", "title": "Мария Захарова: Русия иска да уреди с България въпроса за лицензите при производството на оръжия"}
{"url": "http://www.focus-news.net/news/2017/07/17/2416252/hyuriet-zadarzhan-e-populyaren-turski-kinorezhisyor-pisal-v-sotsialnite-mrezhi-protiv-tseremoniite-za-godishninata-ot-pucha.html", "text": "Известният турски продуцент, режисьор, артист и физиотерапевт Мустафа Алтъоклар е задържан вчера от полицията в Истанбул,  пише електронното издание на вестник „Хюриет”. Поводът е негови споделяния в една от социалните мрежи по повод церемониите за отбелязване на годишнината от пуча в Турция. Главната републиканска прокуратура в Истанбул се е самосезирала и е проучила внимателно написаното от видния турски интелектуалец и медик. Постановила е той да бъде задържан, което предизвика повишен интерес, смут и недоумение сред обществеността. Понеже името на Мустафа Алтъоклар е свързано с повече от 20 значими и стойностни проекти в съвременното турско кино. А освен това той е завършил медицина в Истанбулския университет. Едновременно  с киното е  и уважаван физиотерапевт. По майчина линия е от грузински произход (подобно на президента Реджеп Тайип Ердоган – бел. на „Фокус”),  посочва още изданието. Георги Димов", "date": "2017-07-17", "title": "„Хюриет”: Задържан е популярен турски кинорежисьор – писал в социалните мрежи против церемониите за годишнината от пуча"}
{"url": "http://www.focus-news.net/news/2017/07/17/2416559/evrodeputatat-angel-dzhambazki-za-sluchaya-v-byala-vseki-koyto-izvarshi-prestaplenie-tryabva-da-iztarpi-nakazanieto-si-s-tsyalata-strogost-na-zakona.html", "text": "Всеки, който извърши престъпление, трябва да изтърпи наказанието си с цялата строгост на закона. Това каза в предаването „Това е България“ на Радио „Фокус“ евродепутатът от групата на Европейски консерватори и реформисти и заместник-председател на ВМРО - Българско национално движение Ангел Джамбазки по повод смъртта на 18-годишния Алекс Ангелов, който беше пребит пред дискотека след спор за цигара с група роми. По думите му конкретният случай не може да бъде оправдан по никакъв начин пред гражданите. „Решението на проблема е в три стъпки. На първо място е възстановяването на законността и на закона. Това означава българската държава да има доблестта отново да превземе и да наложи законността в махалите в които я няма, махалите, където няма закон, където няма ред, правен порядък и правоохранителни събития и мероприятия. Това е първото нещо, което трябва да бъде направено. Всеки, който извърши престъпление, трябва да бъде залавян, установяван, съден и осъждан и да изтърпява наказанието си с цялата строгост на закона. Както е известно, наказанието има три функции: да запази обществото, да оказва възпитателно влияние върху дееца и да оказва възпиращо влияние върху останалите. На второ място трябва да бъде прекратена порочната практика на покровителстване на това махалите да си откупват екстериториалността през продаването на гласове и гласуването за политически сили. На трето място ще бъде образованието на тези наши съграждани, които трябва да бъдат вписани в българското общество“, коментира Ангел Джамбазки. Той заяви, че в обществото съществува неуважение към човешкия живот и в частност правовия ред. Джамбазки допълни, че служителите на МВР са силно демотивирани в резултат на отношението към тях и заплатите, които получават.", "date": "2017-07-17", "title": "Евродепутатът Ангел Джамбазки за случая в Бяла: Всеки, който извърши престъпление, трябва да изтърпи наказанието си с цялата строгост на закона"}
{"url": "http://www.focus-news.net/news/2017/07/17/2416563/reuters-es-i-velikobritaniya-shte-predstavyat-plan-otnosno-chlenstvoto-si-v-sto-sled-brekzit.html", "text": "Европейският съюз и Великобритания планират да представят съвместно предложение за промяна на условията на своето членство в Световната търговска организация (СТО), като това ще се случи през септември или октомври, предава Reuters. \r\n„В момента преговаряме с Обединеното кралство за постигане на съвместен подход по въпроса, по всички аспекти на напускането, по отношение на СТО“, уточни източник от ЕС, настоял да запази анонимността си. \r\nВъпросите, които ще бъдат засегнати в съвместния подход, ще включват: митата за селскостопанските стоки, субсидиите за земеделие и ангажиментите при търговията с услуги.  Мария Динкова", "date": "2017-07-17", "title": "Reuters: ЕС и Великобритания ще представят план относно членството си в СТО след Брекзит"}
{"url": "http://www.focus-news.net/news/2017/07/17/2416254/reuters-avstraliyskoto-pravitelstvo-iska-da-prieme-zakonodatelstvo-koeto-shte-pozvoli-na-armiyata-da-e-po-podgotvena-za-reaktsiya-sreshtu-terorizma.html", "text": "Въоръжените сили на Австралия ще са по-подготвени за реакция на „терористични инциденти“ на родна почва, след новите закони, които правителството иска да приеме, предава Reuters.\r\nПремиерът Малкълм Търнубл заяви, че щатската и териториална полиция ще останат като първите реагиращи на подобни инциденти, но армията ще може да оказва подкрепа.\r\nСпоред предложените законови промени, щатските и териториални правителства ще могат да повикат военна помощ по всяко време при „терористичен инцидент“. Симеон Миланов", "date": "2017-07-17", "title": "Reuters: Австралийското правителство иска да приеме законодателство, което ще позволи на армията да е по-подготвена за реакция срещу тероризма"}
{"url": "http://www.focus-news.net/news/2017/07/17/2416253/predstoyashti-sabitiya-v-stranata-za-17-yuli-agentsiya-fokus.html", "text": "***\r\nОт 15.00 часа в Гербовата зала на „Дондуков“ 2 държавният глава Румен Радев ще удостои с орден „Стара планина“ първа степен извънредния и пълномощен посланик на Кралство Нидерландия в София Томас ван Орсхот.\r\n*** \r\nОт 17.00 часа министърът на околната среда и водите Нено Димов и кметът на Община град Добрич Йордан Йорданов ще участват в церемонията по първа копка по „Интегриран проект за подобряване на водния сектор в град Добрич – Фаза 1“ на бул. „Добричка епопея“ – кръстовището с бул. „Добруджа“.\r\n*** \r\nОт 10.00 часа в  Аулата на Ректората на Софийския университет „Св. Климент Охридски“ ще бъде открит Световният конгрес по биооткрития 2017 (World BioDiscovery Congress 2017), който ще се проведе под мотото „От научните изследвания към практиката”.\r\n***\r\nОт 11.00 часа в Галерията на открито в Градина „Кристал” ще бъде открита изложбата „Апостолът и неговото време през погледа на българските художници”.\r\n*** \r\nОт 11.00 часа в „Corso” ще се състои пресконференция по повод предстоящото, от 21 до 23 юли, автомобилно състезание по планинско изкачване „Шипка Дамасцена 2017“.\r\n*** \r\nОт 16.00 до 18.00 часа в зала 1 на Централния дом на архитекта БСП – София организира дискусия за предстоящите промени в Закона за устройството и застрояването на Столична община.\r\n*** \r\nОт 20.00 часа в парка на Военната академия \"Г. С. Раковски\" ще се състои тържествен концерт по повод 180 години от рождението на Апостола. \r\n*** \r\nОт 13.00 часа в Заседателната зала в сградата на управлението на „ВиК Благоевград“ ще се проведе пресконференция с участието на  управителя на дружеството инж. Росица Димитрова.\r\n***\r\nОт 10.00 часа в Общинския съвет на БСП – Бургас (ул. „Фердинандова” 60) народният представител от „БСП за България” Николай Тишев организира приемна за граждани. \r\n***\r\nОт 10.00 часа в зала 2 Окръжен съд - Бургас ще се произнесе с присъда по делото \"Гранити\".\r\n***\r\nОт 12.00 часа в зала „Капитанска” на хотел „България” ще се проведе пресконференция с участието на народните представители на „БСП за България” Петър Кънев, Николай Тишев, Тодор Байчев и Димитър Стоянов, както и областния председател на БСП-Бургас Стойко Танков.\r\n*** \r\nОт 18.30 часа по главните улици \"Александровска\" и \"Богориди\" ще дефилират мариачите от оркестър \"Ла Туна\". В 20.00 часа ще изнесат концерт на открита сцена \"Охлюва\" в Морската градина.\r\n***\r\nОт 10.00 часа в сградата на ОС на БЧК – Варна, ул. „Братя Шкорпил“ №3, ще се проведе пресконференция по повод Седмицата на водното спасяване и ще бъде представена програмата от 17 до 21 юли 2017 г.\r\n*** \r\nОт 10.00 до 12.00 часа народният представител от ГЕРБ д-р Емилия Милкова ще има приемен ден за граждани в клуба на ПП ГЕРБ на ул. „Г. Бенковски” №1.\r\n*** \r\nОт 13.30 часа в Юнашки салон – Варна ще се проведе пресконференция с командирите на чуждестранните кораби участващи в националното военноморско учение с международно участие „Бриз 2017”, както и с командира на Втората постоянната група противоминна група на НАТО комодор  Джеймс Морли.\r\n*** \r\nОт 18.00 часа Общината и духов оркестър „Eigen Hulp“ от Холандия организират изнесен концерт в двора на Дом за стари хора „Венета Ботева“. \r\n*** \r\nОт 20.30 часа пред паметника на Васил Левски ще бъде представена литературната композиция „Левски в сърцата ни!”, посветена на Апостола на свободата.\r\n*** \r\nОт 21.00 часа пред МДТ „Константин Кисимов“ кметът на Велико Търново Даниел Панов и официалните лица ще произнесат слова по случай 180-годишнината от рождението на Васил Левски.\r\n*** \r\nОт 6.00 часа от паркинга при административната сграда на Община Видин над 40 ученици от всички видински училища ще заминат на лагер в международния детски комплекс „Албатрос”, организиран безплатно от Община Видин.\r\n*** \r\nОт 13.30 часа в палатковия лагер до крепостта \"Баба Вида\" ще се състои официалното откриване на Младежкия фестивал по изкуствата „The Bridge“.\r\n***\r\nОт 10.00 часа народният представител от ГЕРБ Красен Кръстев ще проведе изнесен приемен ден в сградата на кметството в село Крушовица.\r\n***\r\nОт 15.00 часа народният представител от ГЕРБ Красен Кръстев ще проведе изнесен приемен ден в сградата на кметството в село Галово.\r\n*** \r\nОт 17.00 часа в клуба на БСП на пл. „Христо Ботев” №1 ще има приемна на народните представители от  ПГ „БСП за България“ проф. Анелия Клисарова и Иван Иванов.\r\n*** \r\nВ Регионален исторически музей – Добрич ще се състои Образователна програма за деца „Лято в музея“.\r\n*** \r\nОт 08.00 часа в Народно читалище „Йордан Йовков – 1870 г.“ ще се състои Лятна детска занималня.\r\n*** \r\nОт 9.00 часа в Младежки център – Добрич, Градски парк „Св. Георги“, Комплекс „Резиденция“, ще се проведе Еко лято 2017 - Спортни и занимателни игри, прожекции на филми, посещение на басейн.\r\n*** \r\nОт 10.30 часа в Художествена галерия ще се проведе Лятна работилница за въображение.\r\n*** \r\nОт 11.00 часа в зала „Васил Караиванов\" на Община Карлово заместник-министърът на транспорта, информационните технологии и съобщенията Ангел Попов и кметът на Община Карлово д-р Емил Кабаиванов ще валидират пощенска карта, посветена на 180-годишнината от рождението на Васил Левски.\r\n***\r\nОт 19.30 часа на пл. „20-ти юли“ ще се състои церемония по връчване на Наградата на град Карлово. \r\n***\r\nОт 20.00 часа на пл. „20-ти юли“ ще се проведе празничен концерт на ансамбъл „Българе“.\r\n***\r\nОт 09.00 часа от площад „Велбъжд” ще започне традиционният велосипеден поход до село Шишковци.  \r\n*** \r\nОт 17.00 часа пред паметника на Васил Левски в Ловеч председателят на Народното събрание Димитър Главчев ще връчи наградите на победителите в категория „Мъже” в юбилейното колоездачно състезание за Купа \"Васил Левски\". Преди това, от 15.30 часа, Главчев ще участва в надпреварата между любителите-колоездачи в село Къкрина.\r\n*** \r\nОт 08.00 до 10.00 часа народният представител от ГЕРБ Галя Захариева ще се срещне с граждани в офиса на партията на пл. Свобода № 4.\r\n***\r\nОт 9.00 часа в митрополитския храм „Света Великомъченица Марина“ Негово Високопреосвещенство Пловдивският митрополит Николай ще възглави светата Литургия в съслужение с митрополити - членове на Светия Синод на БПЦ, епископи и свещеници. \r\n***\r\nОт 10.00 часа в зала 2 Пловдивският окръжен съд ще заседава по делото срещу Борислав М. Срещу него е повдигнато обвинение, че е нарушил правилата за движение по пътищата и по непредпазливост в землището на с. Крумово е причинил смъртта на човек. Това е първо заседание по делото.\r\n***\r\nОт 10.00 часа в зала 1 на Пловдивския окръжен съд ще се гледа делото срещу Александър Б., обвинен в това, че е избегнал установяването и плащането на данъчни задължения в особено големи размери. Това е първо заседание по делото.\r\n*** \r\nОт 08.00 часа на амфитеатър „Аполония“ в деня на св. Марина ще бъде отслужена Празнична литургия. Половин час по-късно стартира традиционния плувен маратонот рибарското пристанище, а финалът ще бъде на Централния плаж.\r\n*** \r\nОт 10.00 часа в местността Света Марина започват народните тържества, които включват водосвет в параклис Света Марина, курбан за здраве и благополучие и фолклорен концерт с Жечка Сланинкова. Успоредно с това в залива на Созопол представители на морските клубове ще направят демонстрация - Яхт клуб, Гребен клуб и джетове.\r\n*** \r\nОт 16.00 часа на стадион „Арена Созопол” започват традиционните народни борби.\r\n*** \r\nОт 20.00 часа на амфитеатър „Аполония“ ще започне празничен спектакъл, посветен на света Марина.\r\n***\r\nОт 14.00 часа е стартът на втория ден от колоездачната обиколка Купа „Васил Левски“. Финалът е в град Ловеч.\r\n*** \r\nОт 10.30 часа в зала 203 в Общината ще заседава Постоянната комисия „Икономическа политика, общинска собственост и контрол по сделките с общинско имущество”.\r\n*** \r\nОт 14.00 часа в зала 203 в Общината ще заседава Постоянната комисия „Правна и опазване на обществения ред”.\r\n*** \r\nОт 16.00 часа в зала 203 в Общината ще заседава Постоянната комисия „Бюджет и финанси“.", "date": "2017-07-17", "title": "Предстоящи събития в страната за 17 юли (Агенция „Фокус“)"}
{"url": "http://www.focus-news.net/news/2017/07/17/2416206/pregled-na-nyakoi-ot-osnovnite-temi-v-svetovniya-pechat-agentsiya-fokus.html", "text": "Президентът на САЩ Доналд Тръмп разкритикува медиите, че използват неназовани източници и че „съобщават новините много изкривени и дори злонамерено“, пише  The Hill.\r\n„С всичките тези измислени и неназовани източници и много изкривено и дори злонамерено предаване, фалшивите новини изкривяват демокрацията в нашата страна“, заяви Тръмп на страницата си в социалната мрежа „Туитър“. \r\nТръмп също така обърна внимание, че неговият син Доналд Тръмп-младши е „позорен от фалшивите новини“. „Хилари Клинтън може да изтрие 33 хил. имейла, а синът ми да бъде позорен от фалшивите новинарски медии?“, пише в друг коментар на Тръмп.\r\n***  Президентът на Франция Еманюел Макрон разкритикува в неделя по време на церемония по случай 75 години от депортацията на евреите от Париж, своите политически противници, които твърдят, че режимът във Виши, колаборирал с нацистите, не представлява Франция, предаде  Haaretz.\r\n„Някои казват, че Виши не е било Франция. Вярно е, че Виши не е цяла Франция, но Виши е било правителство на Франция и е отговорно за депортацията на френските евреи, а не германците“, заяви Макрон по време на речта си, на която присъства и израелския министър-председател Бенямин Нетаняху. Макрон добави, че отричането или скриването на френската роля във Втората световна война е срамота. \r\nФренският президент разкритикува и антисемитизма и отричането на Холокоста в съвременната държава, посочвайки, че той е приел нова форма и че антиционизмът и антиизраелското трябва да се борят. „Това е нова форма на антисемитизъм“, посочи Макрон.\r\n*** Според началник-щаба на армията на Египет генерал-лейтенант Махмуд Хегази САЩ и Египет трябва да продължат да си сътрудничат, за да се противопоставят на регионалните предизвикателства, включително и на тероризма, пише  Ahram.\r\nГен. Хегази направи коментарите по време на срещата си с американския генерал-лейтенант Майкъл Гарет. По време на срещата двамата са обсъдили засилването на военното сътрудничество, особено в сферите на обучението и обмена на опит между армиите на двете страни. Хегази също така е посочил необходимостта от военно сътрудничество между Египет и САЩ.\r\n***  Самолети на ВВС на Китай са прелетели над  Лузонския канал между Филипините и Тайван, за да участват в учения в западната част на Тихия океан. В ученията са участвали различни видове бойни самолети, включително и стратегическият бомбардировач Н-6К, пише  „Женмин Жибао“.\r\nПрессекретарят на ВВС на Китай Шен Жинкъ заяви, че ученията са част от годишния план за тренировки на авиацията. „Те съвпадат с международното право и практика и не са насочени към която и да е страна, регион или цел“, добави той. \r\nСпоред него китайската авиация е стратегическа военна сила и стратегическата ѝ сила трябва да съвпада с националните интереси на страната. „ВВС ще продължава да провежда постоянни учения в открито море и допълнително ще подобри възможностите си при защитата на националния суверенитет, сигурност и мирно развитие“, добави Шен Жинкъ.\r\n***  Снаряд е ударил руското посолство в Дамаск, причинявайки материални щети, предаде  Haaretz, позовавайки се на местни медии.\r\nДва снаряда са били изстреляни към руското посолство, като единият е попаднал на негова територия, а вторият се е приземил наблизо. Сирийските бунтовници, контролиращи предградията на столицата и преди са стреляли към руското посолство.", "date": "2017-07-17", "title": "Преглед на някои от основните теми в световния печат (Агенция \"Фокус\")"}
{"url": "http://www.focus-news.net/news/2017/07/17/2416207/predstoyashti-sabitiya-v-stranata-za-17-yuli-agentsiya-fokus.html", "text": "***\r\nОт 15.00 часа в Гербовата зала на „Дондуков“ 2 държавният глава Румен Радев ще удостои с орден „Стара планина“ първа степен извънредния и пълномощен посланик на Кралство Нидерландия в София Томас ван Орсхот.\r\n*** \r\nОт 17.00 часа министърът на околната среда и водите Нено Димов и кметът на Община град Добрич Йордан Йорданов ще участват в церемонията по първа копка по „Интегриран проект за подобряване на водния сектор в град Добрич – Фаза 1“ на бул. „Добричка епопея“ – кръстовището с бул. „Добруджа“.\r\n*** \r\nОт 10.00 часа в  Аулата на Ректората на Софийския университет „Св. Климент Охридски“ ще бъде открит Световният конгрес по биооткрития 2 0 17 (World BioDiscovery Congress 2 0 17), който ще се проведе под мотото „От научните изследвания към практиката”.\r\n***\r\nОт 11.00 часа в Галерията на открито в Градина „Кристал” ще бъде открита изложбата „Апостолът и неговото време през погледа на българските художници”.\r\n*** \r\nОт 11.00 часа в „Corso” ще се състои пресконференция по повод предстоящото, от 21 до 23 юли, автомобилно състезание по планинско изкачване „Шипка Дамасцена 2017“.\r\n*** \r\nОт 16.00 до 18.00 часа в зала 1 на Централния дом на архитекта БСП – София организира дискусия за предстоящите промени в Закона за устройството и застрояването на Столична община.\r\n*** \r\nОт 20.00 часа в парка на Военната академия \"Г.С. Раковски\" ще се състои тържествен концерт по повод 180 години от рождението на Апостола. \r\n*** \r\nОт 13.00 часа в Заседателната зала в сградата на управлението на „ВиК Благоевград“ ще се проведе пресконференция с участието на  управителя на дружеството инж. Росица Димитрова.\r\n***\r\nОт 10.00 часа в Общинския съвет на БСП – Бургас (ул. „Фердинандова” 60) народният представител от „БСП за България” Николай Тишев организира приемна за граждани. \r\n***\r\nОт 10.00 часа в зала 2 Окръжен съд - Бургас ще се произнесе с присъда по делото \"Гранити\".\r\n***\r\nОт 12.00 часа в зала „Капитанска” на хотел „България” ще се проведе пресконференция с участието на народните представители на „БСП за България” Петър Кънев, Николай Тишев, Тодор Байчев и Димитър Стоянов, както и областния председател на БСП-Бургас Стойко Танков.\r\n*** \r\nОт 18.30 часа по главните улици \"Александровска\" и \"Богориди\" ще дефилират мариачите от оркестър \"Ла Туна\". В 20.00 часа ще изнесат концерт на открита сцена \"Охлюва\" в Морската градина.\r\n***\r\nОт 10.00 часа в сградата на ОС на БЧК – Варна, ул. „Братя Шкорпил“ № 3,  ще се проведе пресконференция по повод Седмицата на водното спасяване и ще бъде представена програмата от 17 до 21 юли 2017г.\r\n*** \r\nОт 10.00 до 12.00 часа народният представител от ГЕРБ д-р Емилия Милкова ще има приемен ден за граждани в клуба на ПП ГЕРБ на ул. „Г. Бенковски” №1.\r\n*** \r\nОт 13.30 часа в Юнашки салон – Варна ще се проведе пресконференция с командирите на чуждестранните кораби участващи в националното военноморско учение с международно участие „Бриз 2017”, както и с командира на Втората постоянната група противоминна група на НАТО комодор  Джеймс Морли.\r\n*** \r\nОт 18.00 часа Общината и духов оркестър „Eigen Hulp“ от Холандия организират изнесен концерт в двора на Дом за стари хора „Венета Ботева“. \r\n*** \r\nОт 20.30 часа пред паметника на Васил Левски ще бъде представена литературната композиция „Левски в сърцата ни!”, посветена на Апостола на свободата.\r\n*** \r\nОт 21.00 часа пред МДТ „Константин Кисимов“ кметът на Велико Търново Даниел Панов и официалните лица ще произнесат слова по случай 180-годишнината от рождението на Васил Левски.\r\n*** \r\nОт 6.00 часа от паркинга при административната сграда на Община Видин над 40 ученици от всички видински училища ще заминат на лагер в международния детски комплекс „Албатрос”, организиран безплатно от Община Видин.\r\n*** \r\nОт 13.30 часа в палатковия лагер до крепостта \"Баба Вида\" ще се състои официалното откриване на Младежкия фестивал по изкуствата „The Bridge“.\r\n***\r\nОт 10.00 часа народният представител от ГЕРБ Красен Кръстев ще проведе изнесен приемен ден в сградата на кметството в село Крушовица.\r\n***\r\nОт 15.00 часа народният представител от ГЕРБ Красен Кръстев ще проведе изнесен приемен ден в сградата на кметството в село Галово.\r\n*** \r\nОт 17.00 часа в клуба на БСП на пл. „Христо Ботев” №1 ще има приемна на народните представители от  ПГ „БСП за България“ проф. Анелия Клисарова и Иван Иванов.\r\n*** \r\nВ Регионален исторически музей – Добрич ще се състои Образователна програма за деца „Лято в музея“.\r\n*** \r\nОт 08.00 часа в Народно читалище „Йордан Йовков – 1870 г.“ ще се състои Лятна детска занималня.\r\n*** \r\nОт 9.00 часа в Младежки център – Добрич, Градски парк „Св. Георги“, Комплекс „Резиденция“, ще се проведе Еко лято 2017 - Спортни и занимателни игри, прожекции на филми, посещение на басейн.\r\n*** \r\nОт 10.30 часа в Художествена галерия ще се проведе Лятна работилница за въображение.\r\n*** \r\nОт 11.00 часа в зала „Васил Караиванов\" на Община Карлово заместник-министърът на транспорта, информационните технологии и съобщенията Ангел Попов и кметът на Община Карлово д-р Емил Кабаиванов ще валидират пощенска карта, посветена на 180-годишнината от рождението на Васил Левски.\r\n***\r\nОт 19. 30 часа на пл. „20-ти юли“ ще се състои церемония по връчване на Наградата на град Карлово. \r\n***\r\nОт 20.00 часа на пл. „20-ти юли“ ще се проведе празничен концерт на ансамбъл „Българе“.\r\n***\r\nОт 09.00 часа от площад „Велбъжд” ще започне традиционният велосипеден поход до село Шишковци.  \r\n*** \r\nОт 17.00 часа пред паметника на Васил Левски в Ловеч председателят на Народното събрание Димитър Главчев ще връчи наградите на победителите в категория „Мъже” в юбилейното колоездачно състезание за Купа \"Васил Левски\". Преди това , от 15.30 часа Главчев ще участва в надпреварата между любителите-колоездачи в село Къкрина.\r\n*** \r\nОт 08.00 до 10.00 часа народният представител от ГЕРБ Галя Захариева ще се срещне с граждани в офиса на партията на пл. Свобода № 4.\r\n***\r\nОт 9.00 часа в митрополитския храм „Света Великомъченица Марина“ Негово Високопреосвещенство Пловдивският митрополит Николай ще възглави светата Литургия в съслужение с митрополити - членове на Светия Синод на БПЦ, епископи и свещеници. \r\n***\r\nОт 10.00 часа в зала 2 Пловдивският окръжен съд ще заседава по делото срещу Борислав М. Срещу него е повдигнато обвинение, че е нарушил правилата за движение по пътищата и по непредпазливост в землището на с. Крумово е причинил смъртта на човек. Това е първо заседание по делото.\r\n***\r\nОт 10.00 часа в зала 1 на Пловдивския окръжен съд ще се гледа делото срещу Александър Б.,обвинен в това, че е избегнал установяването и плащането на данъчни задължения в особено големи размери. Това е първо заседание по делото.\r\n*** \r\nОт 08.00 часа на амфитеатър „Аполония“ в деня на св. Марина ще бъде отслужена Празнична литургия. Половин час по-късно стартира  традиционния плувен маратонот рибарското пристанище, а финалът ще бъде на Централния плаж.\r\n*** \r\nОт 10.00 часа в местността „Света Марина” започват народните тържества, които включват водосвет в параклис Света Марина, курбан за здраве и благополучие и  фолклорен концерт с Жечка Сланинкова. Успоредно с това в залива на Созопол представители на морските клубове ще направят демонстрация -Яхт клуб , Гребен клуб и джетове.\r\n*** \r\nОт 16.00 часа на стадион „Арена Созопол” започват традиционните народни борби.\r\n*** \r\nОт 20.00 часа на амфитеатър „Аполония“ ще започне празничен спектакъл, посветен на света Марина.\r\n***\r\nОт 14.00 часа е стартът на втория ден от колоездачната обиколка Купа „Васил Левски“. Финалът е в град Ловеч.\r\n*** \r\nОт 10.30 часа в зала 203 в общината ще заседава Постоянната комисия „Икономическа политика, общинска собственост и контрол по сделките с общинско имущество”.\r\n*** \r\nОт 14.00 часа в зала 203 в общината ще заседава Постоянната комисия „Правна и опазване на обществения ред”.\r\n*** \r\nОт 16.00 часа в зала 203 в общината ще заседава Постоянната комисия „Бюджет и финанси“.", "date": "2017-07-17", "title": "Предстоящи събития в страната за 17 юли (Агенция „Фокус“)"}
{"url": "http://www.focus-news.net/news/2017/07/17/2416566/do-25-yuli-v-stolitsata-shte-mozhe-da-bade-razgledana-izlozhba-s-28-fotokopiya-na-edni-ot-nay-dobrite-kartini-s-obraza-na-levski-obzor.html", "text": "До 25 юли ще може да бъде разгледана изложба с 28 фотокопия на едни от най-добрите картини с образа на Левски в градинката „Кристал“ в столицата. Изложбата е озаглавена „Апостолът и неговото време през погледа на българските художници” и е посветена на 180-годишнината от рождението на Васил Левски. Тя е част от събитията, с които София се включва в националните чествания на годишнината. Подреждането й е съвместен проект на Столична община и Националната художествена галерия. По време на откриването й кметът на София Йорданка Фандъкова, посочи, че изложбата е подредена, за да може всеки  да се докосне до личността на Васил Левски. По думите й личността на Дякона е пресъздадена с голяма сила от велики български художници. Според нея изложбата би развълнувала всяко българско сърце, всяко българско дете, което ще бъде доведено от своите родители и близки. Фандъкова благодари на директора на Националната художествена галерия и на заместник-кмета на Столична община Тодор Чобанов, които също присъства на откриването. \r\nОт своя страна директорът на Националната художествена галерия Слава Иванова благодари на кмета на София Йорданка Фандъкова за възможността да се покажат едни от най-големите български творци, пресъздавали образа на най-светия наш герой – Васил Левски.  По думите й  живеем във време, в което идеите на Левски са ни нужни повече от всякога.  \r\nЖанет Митева от Националната художествена галерия и куратор на изложбата посочи пред журналисти, че в нея са представени 28 творби на български художници, рисували образа на Апостола. Кураторът на изложбата поясни, че в нея може да се види творба Георги Данчов -  Зографина, който е първият художник, рисувал Левски след Освобождението. Митева поясни, че се смята, че портретите на Георги Данчов - Зографина, съхранявани в Пловдивската художествена галерия, се считат за най-близки до истинския образ на Апостола. Митева обясни, че в изложбата могат да се видят творби като „Обесването на Левски“ на Борис Ангелушев, „Залавянето на Васил Левски“ на Никола Кожухаров, които са намерили място в редица български христоматии. Едни от тях са влезли като христоматии, като „Обесването на Левски“ на Борис Ангелушев, „Залавянето на Васил Левски“ на Никола Кожухаров. Кураторът на изложбата коментира, че в градинката на „Кристал“ могат да бъдат видени фотокопия на творбите на съвременни художници като тези на Пламен Вълчев и на Росен Райчев. \r\nИзложбата ще може да бъде разгледана до 25 юли\r\nДеница КИТАНОВА", "date": "2017-07-17", "title": "До 25 юли в столицата ще може да бъде разгледана изложба с 28 фотокопия на едни от най-добрите картини с образа на Левски (ОБЗОР)"}
{"url": "http://www.focus-news.net/news/2017/07/17/2416211/kuwait-times-frenskiyat-vanshen-ministar-se-sreshtna-s-kuveytskiya-emir-i-vanshniya-ministar-na-stranata.html", "text": "Френският външен министър Жан-Ив льо Дриан проведе разговори с високопоставени представители на кувейтските власти, предава Kuwait Times . Жан-Ив льо Дриан се срещна с емир шейх Сабах Ал Ахмад Ал Джабер Ал Сабах, както и външния министър на страната от Персийския залив. Те проведоха разговор за регионалната криза, при която Саудитска Арабия, ОАЕ, Египет и Бахрейн скъсаха отношения с Катар.\r\nФренският външен министър, който вчера посети Обединените арабски емирства, спря в Катар и Саудитска Арабия по време на двудневната си визита из Персийския залив.\r\nТой заяви, че подкрепя ролята на Кувейт като посредник между спорещите страни. Симеон Миланов", "date": "2017-07-17", "title": "Kuwait Times: Френският външен министър се срещна с кувейтския емир и външния министър на страната"}
{"url": "http://www.focus-news.net/news/2017/07/17/2416212/blagoevgrad-v-hadzhidimovskoto-selo-novo-leski-protestiraha-sreshtu-kontsesiya-za-dobiv-na-podzemni-bogatstva-obzor.html", "text": "Около 60 души протестираха в хаджидимовското село Ново Лески срещу отдаване на концесия за 25 години за добив на подземни богатства. Демонстрацията на местните жители започна малко след 08.00 часа на 16 юли, а сборният пункт бе спирката в малкото населено място. Първоначално организаторите на протеста имаха намерение той да продължи до 11.00 часа, но заради влошени метеорологични условия, се наложи да преустановят действията си към 09.00 часа. Десислава Йованович, представител на инициативния комитет, организирал протестните действия заяви, че времето е било много лошо – имало е дъжд и силен вятър, поради което се е наложило да прекратят протеста. Тя добави, че освен от село Ново Лески на протеста са присъствали и жители на село Мосомище, Община Гоце Делчев, както и жители на самия град Гоце Делчев. „Имаме подкрепа от много места, защото този проблем засяга целия регион, не само селата, които се намират в непосредствена близост до нас“, подчерта Йованович. Тя уточни, че проблемът с отдаването на концесията съществува от много време, като от 3 години жителите на село Ново Лески водят дела за нейното отпадане. „Самата процедура, която е дадена, има много пробиви и нередности. Тя е предоставена от правителството на Пламен Орешарски 5 дни преди  оставката му. Последното решение на Върховния административен съд излезе в петък, като според него концесията трябва да бъде дадена“, заяви Йованович. Тя допълни, че хората в село Ново Лески и околните населени места вече не знаят какво да правят, защото не са им останали законови средства за борба с проблема и апелира към Министерски съвет да не подписва концесионния договор. Междувременно кметът на село Ново Лески Георги Ванкалов заяви, че протестът на местните е мирен, а целта е да се покаже на отговорните институции, че жителите на малкото населено място и околните села не са съгласни с отдаването на концесия.\r\nЛивия НИНОВА", "date": "2017-07-17", "title": "Благоевград: В хаджидимовското село Ново Лески протестираха срещу концесия за добив на подземни богатства (ОБЗОР)"}
{"url": "http://www.focus-news.net/news/2017/07/17/2416213/interfaks-strategicheski-bezpiloten-aparat-na-sasht-e-provel-razuznavatelna-misiya-nad-donbas.html", "text": "Стратегически безпилотен летателен апарат на Военновъздушните сили на САЩ, RQ-4A Global Hawk е провел многочасов разузнавателен полет над Донбас, предава Интерфакс .\r\nАпаратът е летял от север на юг по линиите на самопровъзгласилите, но непризнати за независими държави територии в югоизточна Украйна. Височината на полета му е била 16 хиляди метра. Симеон Миланов", "date": "2017-07-17", "title": "Интерфакс: Стратегически безпилотен апарат на САЩ е провел разузнавателна мисия над Донбас"}
{"url": "http://www.focus-news.net/news/2017/07/17/2416565/varna-vazstanoveno-e-dvizhenieto-v-ednata-lenta-na-pat-iii-208-provadiya-dalgopol-pri-mosta-na-komarevo.html", "text": "Възстановено е движението в едната лента на път III-208 Провадия-Дългопол при моста на Комарево. Това съобщиха от пресцентъра на Агенция \"Пътна инфраструктура\". Движението се осъществява двупосочно в свободната лента и се регулира от \"Пътна полиция\".", "date": "2017-07-17", "title": "Варна: Възстановено е движението в едната лента на път III-208 Провадия-Дългопол при моста на Комарево"}
{"url": "http://www.focus-news.net/news/2017/07/17/2416210/tass-vav-vashington-shte-se-provede-vtori-krag-ot-razgovorite-mezhdu-zamestnik-ministara-na-vanshnite-raboti-na-rusiya-i-zamestnik-darzhavniya-sekretar-na-sasht.html", "text": "Заместник-министърът на външните работи на Русия Сергей Рябков и заместник-държавният секретар на САЩ Томъс Шанън ще проведат разговор във Вашингтон по въпросите, касаещи двустранните отношения, предава ТАСС. \r\nАко в хода на срещата не им се отдаде да стигнат до консенсус по ситуацията с иззетите руски дипломатически имоти в САЩ, руската страна ще вземе ответни мерки срещу САЩ.\r\nВъпросът за връщането на руската дипломатическа собственост, иззета в последните дни на администрацията на Барак Обама, бе засегнат на срещата на президентите Доналд Тръмп и Владимир Путин. След тази среща, говорителката на руското Министерство на външните работи Мария Захарова завяи, че Русия очаква от САЩ конкретен подход и действия. Симеон Миланов", "date": "2017-07-17", "title": "ТАСС: Във Вашингтон ще се проведе втори кръг от разговорите между заместник-министъра на външните работи на Русия и заместник-държавния секретар на САЩ"}
{"url": "http://www.focus-news.net/news/2017/07/17/2416214/afp-desetki-kamerunski-voynitsi-sa-izcheznali-pri-intsident-v-moreto.html", "text": "Транспортен плавателен съд на Въоръжените сили на Камерун, превозващ десетки войници от елитната „Бригада за бърза интервенция“ се е преобърнал покрай югозападния бряг на страната, предава Reuters .\r\nЛодката се е „преобърнала в неделя между градовете Лимбе и Бакаси. В нея е имало десетки войници, включително и полковник“, заяви източник от армията, който настоя за анонимност.\r\nВсе още няма данни за броя на загиналите, както и дали има такива.  Симеон Миланов", "date": "2017-07-17", "title": "AFP: Десетки камерунски войници са изчезнали при инцидент в морето"}
{"url": "http://www.focus-news.net/news/2017/07/17/2416208/the-telegraph-advokatat-na-donald-tramp-zayavi-che-nyama-nishto-podozritelno-v-sreshtata-mezhdu-sina-na-prezidenta-i-ruski-lobist.html", "text": "Един от личните адвокати на Доналд Тръмп отхвърли обвиненията, че синът на президента е виновен заради срещата си с руски лобист миналата година, предава The Telegraph .\r\nСпоред него, тайните служби са пазили Доналд Тръмп младши от „престъпни намерения“.\r\nАдвокат Джей Секулов заяви, че няма нищо подозрително относно срещата на Доналд Тръмп младши с руски адвокат и лобист в „Тръмп тауър“.\r\n„Ако имаше нещо престъпно, защо тайните служби, са допуснали тези хора? Президентът е имал защитата на тайните служби в този момент, и това повдига въпроси у мен“, каза адвокатът.\r\nПрипомняме, че миналата година Доналд Тръмп младши се е срещнал с руската адвокатка Наталия Веселницкая, както и руско-американския лобист Ринат Ахметшин, което предизвика подозрения сред противниците на президента.  Симеон Миланов", "date": "2017-07-17", "title": "The Telegraph: Адвокатът на Доналд Тръмп заяви, че няма нищо подозрително в срещата между сина на президента и руски лобист"}
{"url": "http://www.focus-news.net/news/2017/07/17/2416215/bbc-svetovnoizvestniyat-filmov-rezhisyor-dzhordzh-romero-pochina.html", "text": "Световноизвестният филмов режисьор Джордж Ромеро, който създаде основополагащите за жанра филми „Живите мъртви“ почина на 72-годишна възраст, предава BBC.\r\nРомеро е починал в съня си, след „кратка, но сериозна борба“ с рак на белия дроб.\r\nДжордж Ромеро бе смятан за един от основоположниците на филмите за зомбита. Симеон Миланов", "date": "2017-07-17", "title": "BBC: Световноизвестният филмов режисьор Джордж Ромеро почина"}
{"url": "http://www.focus-news.net/news/2017/07/17/2416216/daily-sabah-bivsh-general-ot-turskoto-razuznavane-zayavi-che-pone-15-ot-voennite-v-turtsiya-sa-chlenove-na-feto.html", "text": "Въоръжените сили на Турция бяха сред най-засегнатите от миналогодишния опит за преврат, предава Daily Sabah. \r\nГенерал-лейтенант Исмаил Хаки Пекин, който е пенсиониран служител на военното разузнаване на турските Въоръжени сили заяви, че около 15 % от турските военни са членове на гюленистката организация ФЕТО. Той добави, че уволненията ще продължат и след срещата на Върховния военен съвет през август. На въпрос дали има риск от нов преврат, бившият разузнавач заяви, че има групи, които се опитват да създадат хаос в Турция. \r\nСпоред него, ако в страната настъпи такъв хаос, Въоръжените сили могат да предприемат преврат, за да го потушат. Той подчерта, че Народнорепубликанската партия използва същата риторика срещу правителство, като ФЕТО и Кюрдската работническа партия. Симеон Миланов", "date": "2017-07-17", "title": "Daily Sabah: Бивш генерал от турското разузнаване заяви, че поне 15 % от военните в Турция са членове на ФЕТО"}
{"url": "http://www.focus-news.net/news/2017/07/17/2416561/glavniyat-sekretar-razporedi-denonoshtni-dezhurstva-v-rayonnite-upravleniya-na-malkite-naseleni-mesta-zaradi-ubitiya-mladezh-v-byala-obzor.html", "text": "Заради случая в град Бяла, при който 18 годишен младеж почина след като бе пребит пред дискотека,  главният секретар на МВР Младен Маринов направи преглед на всички районни управления в малки населени места. Той разпореди всички дежурни части да организират дейността си така, че през цялото денонощие да посрещат гражданите лично, независимо от часа. Разпореждането засяга основно районните управления, в които към момента достъпът до дежурния служител през нощта е затруднен.\r\nМеждувременно в Бяла бе вторият ден на траур, след смъртта на 18-годишния Алекс. Той почина в болницата в събота през нощта, 8 дни след като бе приет с тежка черепно-мозъчна травма. Очаква се прокуратурата да промени обвинението срещу 32-годишния му нападател в непредумишлено убийство.\r\nВицепремиерът Валери Симеонов коментира случая в официалния си профил във „Фейсбук“, като подчерта, че за него това не е улична свада с два шамара, а убийство. \"Апелирам да се приложи цялата строгост на закона. Апелирам и прокуратурата да преквалификацира обвинението от битова престъпност към състав, който е адекватен на случилото се \", пише Симеонов. За наказание според цялата строгост на закона призова и евродепутатът Ангел Джамбазки. За „Фокус“ той заяви, че в обществото съществува неуважение към човешкия живот и в частност правовия ред, както и, че служителите на МВР са силно демотивирани в резултат на отношението към тях и заплатите, които получават.\r\n„Фокус“ припомня: На 8 юли в 6.30 часа сутринта е подаден сигнал за спречкване пред заведение в Бяла, в което са участвали група роми. В конфликта е пострадал 18-годишен младеж. Той бе откаран в Университетската болница в Русе в кома и с опасност за живота. По случая бе задържан 32-годишен мъж, заподозрян за нападението. Ден след спречкването около 300 граждани призоваха за спиране на агресията на мирен протест в Бяла. Те изразиха своята съпричастност към пострадалия младеж. Образувано е досъдебно производство, работата по което продължава под наблюдението на прокуратурата. На 16 юли 18 годишният младеж почива в болницата.", "date": "2017-07-17", "title": "Главният секретар разпореди денонощни дежурства в районните управления на малките населени места, заради убития младеж в Бяла (ОБЗОР)"}
{"url": "http://www.focus-news.net/news/2017/07/17/2416209/the-independent-savetnikat-na-donald-tramp-dzhared-kashnar-ne-e-znael-prichinata-za-sreshtata-s-ruskata-advokatka-koyato-predizvika-skandal-vav-vashington.html", "text": "Зетят и съветник на президента Доналд Тръмп не е знаел каква е причината за срещата с руската адвокатка, от която възникна политически скандал във Вашингтон, предава The Independent.\r\nДжаред Къшнър не е прочел целия имейл от Доналд Тръмп младши, в който се казва, че синът на президента може да уреди среща в „Тръмп тауър“ с адвокат, който работи за руското правителство. \r\nСъветник Къшнър заяви, че е пропуснал думите „руско правителство“ в имейла поради, което не е осъзнавал за какво е срещата.\r\nПрипомняме, че миналата година синът на Доналд Тръмп се е срещнал с руска адвокатка. Целта на срещата е била да се намери компрометираща информация за Хилари Клинтън. Симеон Миланов", "date": "2017-07-17", "title": "The Independent: Съветникът на Доналд Тръмп Джаред Къшнър не е знаел причината за срещата с руската адвокатка, която предизвика скандал във Вашингтон"}
{"url": "http://www.focus-news.net/news/2017/07/17/2416218/the-peninsula-voennomorskite-sili-na-katar-provezhdat-savmestno-uchenie-s-britanskiya-kralski-flot.html", "text": "Военноморските сили на Катар провеждат съвместно учение с Британския кралски флот в териториалните води на емирството, предава The Peninsula. От Министерството на отбраната на Катар заявиха, че учението ще има две фази. Първата ще се фокусира на тренировки и лекции в международно пристанище Хамад. Те ще третират действията против пожари, повреди на корабната техника и комуникациите.\r\nВтората фаза ще включва практични обучения на операции по разчистване на мини, обезопасяване на морските комуникации, както и координиране на артилерийските и ракетни стрелби.  Симеон Миланов", "date": "2017-07-17", "title": "The Peninsula: Военноморските сили на Катар провеждат съвместно учение с Британския кралски флот"}
{"url": "http://www.focus-news.net/news/2017/07/17/2416224/pregled-na-nyakoi-ot-osnovnite-temi-v-ruskiya-pechat-agentsiya-fokus.html", "text": "Финландските власти се готвят да противостоят на „руската агресия“, и активно модернизират системата си от подземни бункери и тунели, предава руското издание „Известия“ .\r\nПод Хелсинки има подземна система от тунели и бункери, която е близо 200 километра, и може да бъде използвана като убежище и команден пункт в случай на война.\r\n„Извлякохме уроци от Втората световна война поради, което създадохме системата от тунели. Трябва да се прилагат всички усилия за продължаването на живота, дори под силни бомбардировки“, са казали от Министерството на отбраната на Финландия, цитирани от американски медии.\r\nФинландия е обезпокоена от предстоящите руско-белоруски учения „Запад-2017“, които ще се проведат през септември 2017 г. \r\n„За нас не е толкова важно какво ще се случи на самите учения. Повече се интересуваме от това, което ще се случи след тях, и сме длъжни да се уверим, че войската ни може да заеме позиция“, каза военният експерт от Финландия Ярно Лимнел.\r\n*** Заявленията, че Армения трябва да преразгледа отношенията си с Русия, заради руските продажби на оръжие на Азербайджан, са крайно опасни, смята президентът Серж Саргасян, предават от руското издание Взгляд.\r\nПо думите му, такива изказвания могат да създадат „много лоша ситуация“.\r\n„Не толкова думите, но и действията. Когато говорите за преразглеждане, с кого предлагате да преразгледаме и подобрим отношенията си, с Турция ли? Или в НАТО ще приемат Армения с отворени обятия? Или сме длъжни да враждуваме с всеки, които помага на Азербайджан, и ще се изправим срещу целия свят ли“, каза арменският президент.\r\nСерж Саргасян заяви, че не му е ясно какво някои хора разбират под „диверсификация“ в сферата на сигурността, след като Ереван сътрудничи и с НАТО и ЕС. Армения има „близки съюзници“, както и „партньори“, каза президентът.\r\n*** Преговорите за доставяне на Турция на новите руски зенитно-ракетни комплекси Ц-400 „Триумф“ са на финалната линия, предава Независимая Газета.\r\nТурският посланик в Русия Хюсейн Дириоз потвърди тази информация миналата седмица, заявявайки, че „членството в НАТО не пречи на провеждането на мултивекторна външна политика от страна на Турция, в това число и покупката на ЗРС Ц-400“.\r\nМинистърът на отбраната на САЩ Джеймс Матис също даде да се разбере, че САЩ няма да възпрепятстват сделката. Според руски военни експерти, „вероятността Анкара да закупи руски зенитно-ракетни системи, е висока“.\r\n*** Руските националисти от Либералнодемократическата партия на Русия, предложиха законопроект за забрана на рекламите по радиото и телевизията в неделя от 6:00 до 24:00, предава Коммерсант. Законопроектът е внесен от депутатите Игор Лебедев, Ярослав Нилов, Вадим Денгин и Владимир Сисоев. Според тях в неделя гражданите трябва да си „отдъхват“. Те твърдят, че вместо да гледат реклами, хората трябва да гледат „спокойни предавания, документални филми, художествени филми“. \r\nПо-рано руското Министерство на здравеопазването предложи да се ограничат телевизионните реклами на бързи храни, шоколадови изделия, чипсове и колбаси.", "date": "2017-07-17", "title": "Преглед на някои от основните теми в руския печат (Агенция \"Фокус\")"}
{"url": "http://www.focus-news.net/news/2017/07/17/2416219/pochina-18-godishniyat-mladezh-koyto-beshe-prebit-pred-diskoteka-v-byala-obzor.html", "text": "Почина 18-годишният младеж от град Бяла, което пострада след спречкване с участието на група роми пред дискотека миналата седмица. Кметът на града Димитър Славов обяви двудневен траур в общината. 18-годишният Алекс Ангелов, който беше пребит пред дискотека след спор за цигара, е починал в болницата в събота през нощта, 8 дни след като бе приет с тежка черепно-мозъчна травма. Очаква се обвинението срещу 32-годишния му нападател да бъде променено в непредумишлено убийство.„Фокус“ припомня: На 8 юли в 6.30 часа сутринта е подаден сигнал за спречкване пред заведение в Бяла, в което са участвали група роми. В конфликта е пострадал 18-годишен младеж. Той бе откаран в Университетската болница в Русе в кома и с опасност за живота. По случая бе задържан 32-годишен мъж, заподозрян за нападението. Ден след спречкването около 300 граждани призоваха за спиране на агресията на мирен протест в Бяла. Те изразиха своята съпричастност към пострадалия младеж. Образувано е досъдебно производство, работата по което продължава под наблюдението на прокуратурата.", "date": "2017-07-17", "title": "Почина 18-годишният младеж, който беше пребит пред дискотека в Бяла (ОБЗОР)"}
{"url": "http://www.focus-news.net/news/2017/07/17/2416221/vzglyad-armenskiyat-prezident-othvarli-tvardeniyata-che-otnosheniyata-s-rusiya-tryabva-da-se-prerazgledat-kato-opasni.html", "text": "Заявленията, че Армения трябва да преразгледа отношенията си с Русия, заради руските продажби на оръжие на Азербайджан, са крайно опасни, смята президентът Серж Саргасян, предават от руското издание Взгляд.\r\nПо думите му, такива изказвания могат да създадат „много лоша ситуация“.\r\n„Не толкова думите, но и действията. Когато говорите за преразглеждане, с кого предлагате да преразгледаме и подобрим отношенията си, с Турция ли? Или в НАТО ще приемат Армения с отворени обятия? Или сме длъжни да враждуваме с всеки, които помага на Азербайджан, и ще се изправим срещу целия свят ли“, каза арменският президент.\r\nСерж Саргасян заяви, че не му е ясно какво някои хора разбират под „диверсификация“ в сферата на сигурността, след като Ереван сътрудничи и с НАТО и ЕС. Армения има „близки съюзници“, както и „партньори“, каза президентът.  Симеон Миланов", "date": "2017-07-17", "title": "Взгляд: Арменският президент отхвърли твърденията, че отношенията с Русия трябва да се преразгледат, като „опасни“"}
{"url": "http://www.focus-news.net/news/2017/07/17/2416223/kommersant-ruskite-natsionalisti-ot-ldpr-predlozhiha-da-se-zabranyat-radio-i-televizionnite-reklami-v-nedelya.html", "text": "Руските националисти от Либералнодемократическата партия на Русия, предложиха законопроект за забрана на рекламите по радиото и телевизията в неделя от 6:00 до 24:00, предава Коммерсант. Законопроектът е внесен от депутатите Игор Лебедев, Ярослав Нилов, Вадим Денгин и Владимир Сисоев. Според тях в неделя гражданите трябва да си „отдъхват“. Те твърдят, че вместо да гледат реклами, хората трябва да гледат „спокойни предавания, документални филми, художествени филми“. \r\nПо-рано руското Министерство на здравеопазването предложи да се ограничат телевизионните реклами на бързи храни, шоколадови изделия, чипсове и колбаси.  Симеон Миланов", "date": "2017-07-17", "title": "Коммерсант: Руските националисти от ЛДПР предложиха да се забранят радио и телевизионните реклами в неделя"}
{"url": "http://www.focus-news.net/news/2017/07/17/2416220/izvestiya-finlandiya-modernizira-podzemnite-si-bunkeri-i-tuneli-zaradi-ruskoto-uchenie-zapad-2017.html", "text": "Финландските власти се готвят да противостоят на „руската агресия“, и активно модернизират системата си от подземни бункери и тунели, предава руското издание „Известия“ .\r\nПод Хелсинки има подземна система от тунели и бункери, която е близо 200 километра, и може да бъде използвана като убежище и команден пункт в случай на война.\r\n„Извлякохме уроци от Втората световна война поради, което създадохме системата от тунели. Трябва да се прилагат всички усилия за продължаването на живота, дори под силни бомбардировки“, са казали от Министерството на отбраната на Финландия, цитирани от американски медии.\r\nФинландия е обезпокоена от предстоящите руско-белоруски учения „Запад-2017“, които ще се проведат през септември 2017 г. \r\n„За нас не е толкова важно какво ще се случи на самите учения. Повече се интересуваме от това, което ще се случи след тях, и сме длъжни да се уверим, че войската ни може да заеме позиция“, каза военният експерт от Финландия Ярно Лимнел. Симеон Миланов", "date": "2017-07-17", "title": "„Известия“: Финландия модернизира подземните си бункери и тунели заради руското учение „Запад-2017“"}
{"url": "http://www.focus-news.net/news/2017/07/17/2416225/the-herald-britanskiyat-ministar-na-finansite-be-obvinen-v-proyava-na-arogantno-i-obidno-otnoshenie-kam-milioni-darzhavni-sluzhiteli.html", "text": "Британският министър на финансите Филип Хамънд бе обвинен от профсъюзите в „арогантно презрение“ към 5,4 милиона държавни служители, предава The Herald .\r\nТова стана след като в общественото пространство изтече информация, че според него 5,4 милиона държавни служители получават по-големи заплати, отколкото трябва.\r\nМинистър Хамънд отказа да коментира въпроса, заявявайки, че „какво е било, и не е било на срещите на кабинета“ не е нещо, което той ще коментира. Той заяви, че е лесно да се извади една фраза извън контекста.\r\nОт Министерството на финансите все пак отрекоха Филип Хамънд да е правил изказване по време на срещи на кабинета, в което казва, че милиони държавни служители от ведомства, болници, училища и институции, получават прекалено големи заплати. Симеон Миланов", "date": "2017-07-17", "title": "The Herald: Британският министър на финансите бе обвинен в проява на арогантно и обидно отношение към милиони държавни служители"}
{"url": "http://www.focus-news.net/news/2017/07/17/2416229/afp-kolumbiyski-voynik-be-ubit-pri-sblasak-s-buntovnitsi-ot-natsionalno-osvoboditelnata-armiya.html", "text": "Колумбийски войник загина при сблъсък с бунтовници от комунистическата „Национално-освободителна армия“, предава AFP.\r\nНОА е единствената групировка, която все още не приема примирието, което сключи по-голямата ФАРК.\r\nСблъсъкът се случи в областта Байо Каука. Части на 7-ма армия се сразиха с елементи на „Национално-освободителната армия“, се казва в изявление на Въоръжените сили на Колумбия. Симеон Миланов", "date": "2017-07-17", "title": "AFP: Колумбийски войник бе убит при сблъсък с бунтовници от „Национално-освободителната армия“"}
{"url": "http://www.focus-news.net/news/2017/07/17/2416226/pregled-na-nyakoi-ot-osnovnite-temi-v-britanskiya-pechat-agentsiya-fokus.html", "text": "Иран осъди роден в Китай американец с двойно гражданство на 10 години затвор, обвинявайки го в шпионаж за американското правителство, предава The Guardian  .\r\nГоворителят на иранския съд Гулам-Хосейн Мохсени-Еджей каза по време на пресконференция в Техеран, че американски гражданин, който има и второ гражданство, е осъден като „американски инфилтриращ агент“.\r\nГоворителят на иранския съд не идентифицира американеца, но по-късно се разбра, че той се казва Сиюе Ван, и е 37-годишен мъж, завършил история в престижния Принстънски университет.\r\n„Той е влезнал в страната чрез специална връзка, но Министерството на разузнаването го идентифицира, и арестува“, заяви иранският говорител.\r\n„Стана ясно, че той е участвал в проект за инфилтрация поради, което съдът му даде 10 години, но той ще може да обжалва“, казаха иранските власти.\r\n***Един от личните адвокати на Доналд Тръмп отхвърли обвиненията, че синът на президента е виновен заради срещата си с руски лобист миналата година, предава The Telegraph .\r\nСпоред него, тайните служби са пазили Доналд Тръмп младши от „престъпни намерения“.\r\nАдвокат Джей Секулов заяви, че няма нищо подозрително относно срещата на Доналд Тръмп младши с руски адвокат и лобист в „Тръмп тауър“.\r\n„Ако имаше нещо престъпно, защо тайните служби, са допуснали тези хора? Президентът е имал защитата на тайните служби в този момент, и това повдига въпроси у мен“, каза адвокатът.\r\nПрипомняме, че миналата година Доналд Тръмп младши се е срещнал с руската адвокатка Наталия Веселницкая, както и руско-американския лобист Ринат Ахметшин, което предизвика подозрения сред противниците на президента.\r\n*** Зетят и съветник на президента Доналд Тръмп не е знаел каква е причината за срещата с руската адвокатка, от която възникна политически скандал във Вашингтон, предава The Independent.\r\nДжаред Къшнър не е прочел целия имейл от Доналд Тръмп младши, в който се казва, че синът на президента може да уреди среща в „Тръмп тауър“ с адвокат, който работи за руското правителство. \r\nСъветник Къшнър заяви, че е пропуснал думите „руско правителство“ в имейла поради, което не е осъзнавал за какво е срещата.\r\nПрипомняме, че миналата година синът на Доналд Тръмп се е срещнал с руска адвокатка. Целта на срещата е била да се намери компрометираща информация за Хилари Клинтън.\r\n*** Британският министър на финансите Филип Хамънд бе обвинен от профсъюзите в „арогантно презрение“ към 5,4 милиона държавни служители, предава The Herald .\r\nТова стана след като в общественото пространство изтече информация, че според него 5,4 милиона държавни служители получават по-големи заплати, отколкото трябва.\r\nМинистър Хамънд отказа да коментира въпроса, заявявайки, че „какво е било, и не е било на срещите на кабинета“ не е нещо, което той ще коментира. Той заяви, че е лесно да се извади една фраза извън контекста.\r\nОт Министерството на финансите все пак отрекоха Филип Хамънд да е правил изказване по време на срещи на кабинета, в което казва, че милиони държавни служители от ведомства, болници, училища и институции, получават прекалено големи заплати.", "date": "2017-07-17", "title": "Преглед на някои от основните теми в британския печат (Агенция \"Фокус\")"}
{"url": "http://www.focus-news.net/news/2017/07/17/2416227/dazhdovnata-nedelya-otnovo-predizvika-reditsa-katastrofi-v-stranata-obzor.html", "text": "Предупреждение за обилни валежи бе обявено за 17 области в страната в неделя.  Само през неделния ден на вр. Рожен са отчетени 32л/кв. м., а на вр. Мургаш - 26 л/кв. м. 20 л/кв. м. са паднали в София и в Оряхово, 16 л/кв. м на Черни връх и в Сандански, 12 л/кв. м. в Свищов и на вр. Ботев. В останалите райони - количествата валежи са между 1 и 11 л/кв. м. Дъждът отново стана предпоставка за редица пътни инциденти в страната. При два от тях загинаха жени. Тежка катастрофа между два автомобила затвори главния път Русе – Бяла край село Тръстеник. Сигналът за инцидента е подаден в 16.56 часа. Челно са се сблъскали „Опел” с русенска регистрация, управлявана от 57-годишен мъж и лек автомобил БМВ с разградска регистрация с водач мъж, също на 57 г. При инцидента пострадаха трима – двама мъже и една жена, като пожарникарите са оказали съдействие за изваждането на пострадал от едната кола. Ранените бяха откарани в русенската болница, където по-късно е починала 46-годишната жена. Заради катастрофата движението по главния път бе спряно и беше организиран обходен маршрут през село Иваново и град Две могили.\r\nПри другия инцидент 67-годишна англичанка загина, след като микробус се преобърна и падна в река Искър. Микробусът е управляван от българин, а в него са пътували група английски граждани. Автомобилът е пътувал по ул. „Самоковско шосе“ с висока скорост, което е причинило излизането му от платното и падането му в реката. При инцидента са пострадали и други от пътниците в микробуса, но никой от тях не е със сериозни наранявания. За Агенция „Фокус“ началникът на отдел „Пътна полиция“ към Столична дирекция на вътрешните работи (СДВР) комисар Тенчо Тенев обясни, че в неделния ден в столицата са регистрирани множество пътни инциденти заради дъжда. Сред тях има и блъсната пешеходка. По думите му обаче,  няма други, освен този на ул. \"Самоковско шосе\", при които да има сериозно пострадали.\r\nПри катастрофа между два леки автомобила на главен път Е-79 Благоевград – Кулата в района на Сандански, леко пострадаха 7 души. Част от тях бяха транспортирани в болницата в Сандански, а други в Благоевград. За кратко движението в района на пътнотранспортното произшествие бе ограничено. \r\n6 души пострадаха при катастрофи на автомагистрала „Тракия“ край Ихтиман. Първоначално в района катастрофира лек автомобил, при която пострада жена. Към мястото на инцидента е изпратена линейка, в която се удря друг автомобил (БМВ). При втората катастрофа са пострадали 5 души. Общо шестимата пострадали са откарани за оказване на медицинска помощ, като сред тях са медиците от линейката, шофьорът на „БМВ“-то и мъж от автомобил, спрял да помогне на медицинския екип. Тежкият пътен инцидент бе причина за затрудняване на трафика и движението бе отклонено временно и по стария път през Мухово и Ихтиман.  Това доведе до километрични опашки на  АМ „Тракия“. Към 18.00 часа  движението в двете платна на автомагистралата е възстановено. Малко по-рано през деня лек автомобил катастрофира в района на 14 км на автомагистрала „Тракия“, в посока София. Той се е ударил в магистралата и е излязъл извън пътното платно. Около 20.00 часа, отново на АМ „Тракия“, но в района на 210 км в посока София се удариха три коли. Няма данни при инцидента да има сериозно пострадали.\r\nВерижна катастрофа стана и в района на село Бучин проход. В следобедните часове там се сблъскаха пет автомобила, в резултат на което пострада един човек. При друг инцидент, на 5 км от селото в посока София, автомобил се удари в дърво.\r\nЛошото време предизвика няколко пътни инциденти и на територията на област Велико Търново. При тях нямаше пострадали, но бяха нанесени материални щети. Причината за инцидентите по данни на областната дирекция на МВР е шофиране с несъобразена скорост по мокрите пътни настилки. \r\nПри друго произшествие ТИР и лек автомобил са катастрофирали на пътя Шумен-Карнобат. При него също няма пострадали.  По-рано през деня аварирал тежкотоварен автомобили затрудни движението по път E-79 в района на град Димово. Обърнали се ТИР-ове затрудниха движението по пътищата Дупница – Самоков в района на Клисура и София-Варна, край с. Малиново. Два аварирали товарни автомобила в района на с. Гинци, временно затрудниха движението през прохода Петрохан, като автомобилите се насочваха през Берковица.  \r\nЗаради повреда в електрическото захранване беше изключено осветлението в тунела при Кресненското ханче.\r\nПрез нощта валежите ще продължат и отново на места ще са значителни, особено в Югозападна България и в Предбалкана. От утре се очаква отслабване на валежите и спиране в Северозападна България.", "date": "2017-07-17", "title": "Дъждовната неделя отново предизвика редица катастрофи в страната (ОБЗОР)"}
{"url": "http://www.focus-news.net/news/2017/07/17/2416217/reuters-amerikanskata-sekretna-sluzhba-zayavi-che-ne-e-pazila-donald-tramp-mladshi-po-vreme-na-sreshtata-mu-s-predstaviteli-na-ruskata-darzhava.html", "text": "Американската секретна служба отхвърли твърденията на адвоката на Доналд Тръмп, че е пазила сина му по време на срещата с руски граждани през 2016 г., предава Reuters.\r\nДоналд Тръмп младши призна, че се е срещал в Ню Йорк с руската адвокатка Наталия Веселницкая, след като тя го е уверила, че може да му даде компрометираща информация за Хилари Клинтън. В резултат на това, политическите противници на президента Тръмп, обвиниха сина му в извършването на престъпление срещу националната сигурност и държавата.\r\nПо-рано адвокатът на семейство Тръмп Джей Секулов заяви, че не е възможно Доналд Тръмп младши да е извършил престъпление, тъй като по това време е бил пазен от Американската секретна служба.\r\nГоворителят на Секретната служба Мейсън Брайман каза, че Тръмп младши не е бил под защитата на въпросната институция по време на срещата му с руски представители.  Симеон Миланов", "date": "2017-07-17", "title": "Reuters: Американската секретна служба заяви, че не е пазила Доналд Тръмп младши по време на срещата му с представители на руската държава"}
{"url": "http://www.focus-news.net/news/2017/07/17/2416230/the-press-and-journal-evropeyskite-vanshni-ministri-podkrepyat-sanktsiite-sreshtu-pravitelstvoto-na-bashar-asad.html", "text": "Европейските външни министри се съгласиха за нови санкции срещу сирийското правителство, предава The Press and Journal.\r\nВъншният министър на Великобритания Борис Джонсън заяви, че 16 високопоставени военни и учени ще получат забрана за пътуване, както и замразяване на авоарите, когато европейските министри се срещнат в Брюксел.\r\nС това броят на санкционираните индивиди от сирийската власт ще стане 256.\r\n„Тези 16 индивида включват военни и химици отговорни за ужасяващите химични атаки срещу невинни мъже, жени и деца“, каза британският външен министър. Симеон Миланов", "date": "2017-07-17", "title": "The Press and Journal: Европейските външни министри подкрепят санкциите срещу правителството на Башар Асад"}
{"url": "http://www.focus-news.net/news/2017/07/17/2416228/reuters-parviyat-krag-na-pregovorite-za-brekzit-zapochna.html", "text": "Британският министър за Брекзит Дейвид Дейвис даде начало на първия кръг от преговорите за изтеглянето на Великобритания от Европейския съюз, предава Reuters .\r\nТой ще се  срещна преговарящия на ЕС Мишел Барниер. Това е началото на четиридневните преговори, които ще проведат двата екипа в Брюксел.\r\nИма по-малко от година за уреждането на въпросите между Обединеното кралство и ЕС. Европейските лидери искат на 30 март 2019 г. британският премиер Тереза Мей да обедини нацията си зад ясен, детайлен план относно минимизирането на икономическите и социални проблеми, произтичащи от Брекзит. \r\nДейвид Дейвис и Мишел Барниер ще се срещнат в 9:15 сутринта в щаба на Европейската комисия, преди пълната сесия на преговорите да започне.  Симеон Миланов", "date": "2017-07-17", "title": "Reuters: Първият кръг на преговорите за Брекзит започна"}
{"url": "http://www.focus-news.net/news/2017/07/17/2416231/reuters-desetki-hilyadi-na-protest-sreshtu-koruptsiyata-v-dominikanskata-republika.html", "text": "Десетки хиляди демонстранти излязоха на улиците на столицата на Доминиканската република, предава Reuters .\r\nТова е най-големият протест от десетилетия.\r\nДемонстраторите, които носеха зелени дрехи, символизиращи екологичното движение на страната, запълниха площадите, настоявайки за оставките на президента и други високопоставени политици.\r\nПротестът е най-големият от седемте демонстрации, които се проведоха след разследването, което разкри, че представители на бразилската компания „Одебрехт“ са платили 92 милиона долара подкупи на правителствени представители и чиновници в страната.\r\nОт „Одебрехт“ платиха 184 милиона долара глоби, заради подкупите, които са раздали на 14 правителствени представители и бизнесмени. Темистокъл Монтас, който е близък съюзник на президента Данило Медина, както и Виктор Диаз Руаз, който бе министър на финансите, са в затвора, а шест други са под домашен арест. Другите осъдени, бяха пуснати под гаранция.\r\nСкандалът заплашва управляващата „Партия на освобождението“.  Симеон Миланов", "date": "2017-07-17", "title": "Reuters: Десетки хиляди на протест срещу корупцията в Доминиканската република"}
{"url": "http://www.focus-news.net/news/2017/07/17/2416237/the-guardian-politsiyata-v-minesota-zastrelya-avstraliyka-po-pogreshka.html", "text": "Американската полиция в Минеаполис застреля австралийска жена, която се е обадила на телефон 911, след като е чула шум близо до дома си в града, предава The Guardian.\r\nОт Министерството на обществената безопасност на Минесота заявиха, че жената е била застреляна в Минеаполис, след като двама полицаи са откликнали на обаждане за възможно нападение. Полицаите не са били с включени камери.\r\nРазследването е още в ранен етап. Кметът на Минеаполис Бетси Ходжис заяви, че възнамерява да открие защо камерите на полицаите не са били включени.\r\n„Като кмет на нашия град, като жена, като баба, съм дълбоко покрусена и притеснена от това, което се случи“, написа тя във Фейсбук. Симеон Миланов", "date": "2017-07-17", "title": "The Guardian: Полицията в Минесота застреля австралийка по погрешка"}
{"url": "http://www.focus-news.net/news/2017/07/17/2416236/", "text": "Опашки от чакащи се извиха в Централното фоайе на Националната библиотека „Св. св. Кирил и Методий“, за да видят оригиналното тефтерче на Васил Левски. То беше експонирано в библиотеката по повод 180-тата годишнина от рождението на Апостола. Посетителите имаха възможност да се сдобият с обновеното му факсимилно издание с разчетен текст, а на интернет сайта на библиотеката и с негова дигитална версия. По повод годишнината от рождението на Левски в специални витрини са изложени книги за него от фонда на Националната библиотека. Посетителите можеха да разгледат и съвместната изложба „Да бъдем равнопоставени с другите европейски народи… Зависи от нашите собствени сили” на Министерството на културата, Националната библиотека, Националния исторически музей, Националния военноисторически музей, СУ „Св. Климент Охридски” и Университета по библиотекознание и информационни технологии. В библиотеката е поместена и експозицията „Посветен на Отечеството. 180 години от рождението на Васил Левски”. Всички събития, които организира Националната библиотека, по повод годишнината от рождението на Васил Левски, са под патронажа на държавния глава Румен Радев. \r\nДенят на отворените врати бе официално открит от директора на Националната библиотека доц. д-р Красимира Александрова, която заяви, че Тефтерчето на Васил Левски е национална светиня и отговорност, която трябва да съхраним за поколенията. Според нея рождената дата на Васил Левски, която ще отбележим след 2 дни, трябва да възприемаме като ден за размисъл и за равносметка. В поздравителен адрес, изпратен до Националната библиотека, президентът Румен Радев заявява, че респектът от смелостта и мъдростта на Левски е непоколебим и неподвластен на времето. Според него най-съкровеното място и най-искрената обич и признателност към български национален герой са отредени за Апостола на свободата в сърцето и ума на всеки наш сънародник. Държавният глава посочва, че образът на Дякона е израснал до най-харизматичния народен лидер и притежава силата на обединител на българската нация в години, разпрострени в три разнолики столетия. По думите на президента всеки ред и дума от достигналите до нас писма и документи на Апостола са равносилни на светини, защото са съкровен знак на светлия ум, характер и мечти, с които е спасена свободата на духа и постигната силата на държавността ни.\r\nПремиерът Бойко Борисов също е изпратил поздравителен адрес, в който заявява, че всеки досег до Васил Левски е още един стимул да бъдем по-обединени, по-толерантни, по-всеотдайни в усилията си България да върви напред. По думите му Левски остава символ на абсолютната безкористност и саможертва в името на свободата и за установяването на чиста и свята Република. Премиерът изразява надежда изложбите в Националната библиотека и електронното издание на Тефтерчето на Левски да приобщят повече хора към разбирането му, че нашето бъдеще е в нашите ръце. Бойко Борисов благодари на всички, присъствали в библиотеката, за засвидетелстваните уважение и почит към делото на Апостола.\r\nБиляна ИВАНОВА", "date": "2017-07-17", "title": "Опашки от чакащи, за да видят Тефтерчето на Васил Левски в Националната библиотека (ОБЗОР)"}
{"url": "http://www.focus-news.net/news/2017/07/17/2416235/interfaks-rusiya-se-naema-da-organizira-sreshta-mezhdu-darzhavnite-glavi-na-armeniya-i-azerbaydzhan.html", "text": "Русия ще бъде главният организатор на среща между президентът на Армения Серж Саргасян и азербайджанския държавен глава Илхам Алиев, предава Интерфакс .\r\nПо думите на източник от руското Министерство на външните работи, запознат с хода на събитията по въпроса за Нагорни-Карабах, Москва се занимава активно с организирането на среща между лидерите на Армения и Азербайджан. \r\n„В това участваме само ние. Французите се опитаха да накарат Ереван и Баку да седнат на масата за преговори, но нямаше никаква полза. Поддържането на диалог между тях има принципно значение. Именно благодарение на това, в региона не е избухнала пълномащабна война. Въпреки това, целите и визията на страните все още са различни“, заяви руският дипломатически източник.  Симеон Миланов", "date": "2017-07-17", "title": "Интерфакс: Русия се наема да организира среща между държавните глави на Армения и Азербайджан"}
{"url": "http://www.focus-news.net/news/2017/07/17/2416233/reuters-yuzhna-koreya-predlozhi-da-se-provedat-voenni-razgovori-sas-severa-za-prekratyavane-na-vrazhdebnite-deynosti-po-granitsata.html", "text": "Южна Корея предложи да се проведат военни разговори със Северна Корея, предава Reuters.\r\nАко се случи, това ще са първите такива разговори от 2015-та година насам. \r\nЗаместник-министърът на отбраната на Южна Корея заяви, че това ще помогне за прекратяването на враждебните действия по границата.\r\n„Искаме военни разговори със Севера на 21 юли в Тонгилгак, за спиране на враждебните действия, които ескалират военното напрежение на демаркационната линия“, каза заместник-министърът Сух Чо-сук на пресконференция. Симеон Миланов", "date": "2017-07-17", "title": "Reuters: Южна Корея предложи да се проведат военни разговори със Севера за прекратяване на враждебните дейности по границата"}
{"url": "http://www.focus-news.net/news/2017/07/17/2416234/the-hill-obedinenite-arabski-emirstva-sa-organizirali-kiberataki-sreshtu-katarski-pravitelstveni-saytove.html", "text": "Обединените арабски емирства са организирали кибератаки срещу катарски правителствени сайтове и социални медии, предава The Hill.\r\nАмериканските разузнавателни агенции потвърдиха, че високопоставени членове на правителството в ОАЕ са обсъждали план за проникване в правителствени сайтове на Катар през май месец.\r\nХакерското нападение е включвало поставянето на фалшиви изявления на тези сайтове според, които Иран и „Хамас“ са съюзници и приятели на Катар.\r\nФалшифицираните изявления е трябвало да предизвикат дипломатическа криза в региона. Симеон Миланов", "date": "2017-07-17", "title": "The Hill: Обединените арабски емирства са организирали кибератаки срещу катарски правителствени сайтове"}
{"url": "http://www.focus-news.net/news/2017/07/17/2416239/the-telegraph-devet-zaginali-i-izcheznalo-dete-pri-navodnenieto-v-arizona.html", "text": "Девет души са загинали, а 13-годишно дете е изчезнало при наводнението в Аризона, предава The Telegraph .\r\nТрагедията се е случила при поток в националния парк Тонто в Аризона.\r\nОбщо 40 души участваха в спасителните екипи, които издириха телата на пет деца и четирима възрастни. В операцията е участвал и хеликоптер. Жертвите са на възраст от 60 до 2 години.\r\nОще четирима са спасени и откарани в болница „Банър“ в близкия град Пейсън, заради хипотермия. Симеон Миланов", "date": "2017-07-17", "title": "The Telegraph: Девет загинали и изчезнало дете при наводнението в Аризона"}
{"url": "http://www.focus-news.net/news/2017/07/17/2416240/reuters-zemetresenie-s-magnitud-61-po-skalata-na-rihter-v-tihiya-okean.html", "text": "Подводно земетресение с магнитуд 6.1 по скалата на Рихтер удари тихоокеанската държава Тонга, предава Reuters .\r\nЗеметресението е било с дълбочина 97 километра и се е случило на 180 километра югозападна от Нейта в Тонга, заявиха от Американското геологическо дружество.\r\nНяма издадени предупреждения за цунами, както и данни за щети или жертви. Симеон Миланов", "date": "2017-07-17", "title": "Reuters: Земетресение с магнитуд 6.1 по скалата на Рихтер в Тихия океан"}
{"url": "http://www.focus-news.net/news/2017/07/17/2416241/tass-amerikanski-diplomat-zayavi-che-vlastta-v-severna-koreya-vseki-moment-mozhe-da-bade-smenena.html", "text": "Властта в Северна Корея може да бъде сменена всеки момент, което налага САЩ, Китай, Южна Корея и Япония да проведат консултации, и да са готови за подобно развитие на събитията, предава ТАСС. Това е заявил пред японски медии американският дипломат Антъни Блинкен, който заемаше поста на заместник-държавен секретар в администрацията на Барак Обама. \r\n„Смяната на властта в Северна Корея може да се случи по всяко време. Затова сега е крайно важно да се проведат предварителни консултации“, каза той. По негови думи, въпросите, които трябва да обсъдят Вашингтон, Пекин, Сеул и Токио, включват „управляването на ядрените обекти на територията на Северна Корея, изпращането на военни, както и държавната система след смяната на режима на Ким Чен Ун“, заяви той. Симеон Миланов", "date": "2017-07-17", "title": "ТАСС: Американски дипломат заяви, че властта в Северна Корея всеки момент може да бъде сменена"}
{"url": "http://www.focus-news.net/news/2017/07/17/2416238/afp-ungarskiyat-premier-viktor-orban-i-izraelskiyat-ministar-predsedatel-benyamin-netanyahu-shte-se-sreshtnat-v-budapeshta.html", "text": "Унгария приветства израелския премиер Бенямин Нетаняху на посещение в Будапеща, пише AFP.\r\nПремиерът на Унгария Виктор Орбан се надява посещението на Нетаняху да опровергае обвиненията в антисемитизъм от страна на левицата в страната и Европа. \r\nСпоред някои експерти  това е среща на двама десничари, които въодушевени от американския президент Доналд Тръмп смятат, че ляво-либералният глобален ред е банкрутирал, заради хора като милиардера Джордж Сорос, който е обект на нападения, както от Орбан, така и от Нетаняху, пише AFP.\r\nБенямин Нетаняху ще се види с премиерите от Вишеградската група. \r\n„Всички тези държави са много про-израелски настроени“, заяви Рафаел Ваго, експерт по Източна Европа от Тел университета в Тел Авив.\r\n„Те гласуват винаги в подкрепа на Израел в ЕС и ООН“, каза експертът.\r\nТова е първата визита на израелски премиер в Унгария от падането на комунизма. Симеон Миланов", "date": "2017-07-17", "title": "AFP: Унгарският премиер Виктор Орбан и израелският министър-председател Бенямин Нетаняху ще се срещнат в Будапеща"}
{"url": "http://www.focus-news.net/news/2017/07/17/2416242/sport-ak-milan-se-interesuva-ot-igrach-na-bayern-myunhen.html", "text": "Директорът на Байерн Мюнхен Карл-Хейнц Румениге потвърди, че от Милан са проявили интерес към футболиста Ренато Санчес. Италианците са готови да платят 40 милиона евро за 19-годишния португалец. От Милан искат да подпишат договор за взимането му под наем за две години. Преговорите все още не са започнали.", "date": "2017-07-17", "title": "Спорт: АК Милан се интересува от играч на Байерн Мюнхен"}
{"url": "http://www.focus-news.net/news/2017/07/17/2416243/futbol-manchestar-yunayted-blizo-do-tselta-si-da-podpisvaneto-na-dogovor-s-kaspar-shmeyhel.html", "text": "Надеждите на Манчестър да подпишат договор с Каспър Шмайхел от Лестър Сити растат.Футболистът от Лестър се спряга като възможен трансфер, ако Давид Де Геа  от Манчестър се върне в родината си, за да играе за Реал. Все пак Манчестър не са доволни от възможната загуба на Де Геа, и искат 60 милиона лири от Реал за испанеца. Цената, за която Лестър са готови да пуснат Шмайхел е 30 милиона лири.", "date": "2017-07-17", "title": "Футбол: Манчестър Юнайтед близо до целта си да подписването на договор с Каспър Шмейхел"}
{"url": "http://www.focus-news.net/news/2017/07/17/2416245/afp-kitayskiyat-ikonomicheski-rastezh-za-vtoroto-trimesechie-na-godinata-e-69.html", "text": "Китай показа по-добро икономическо представяне, отколкото се очакваше, предава AFP.\r\nСпоред официалните данни, икономическият растеж на азиатския гигант за второто тримесечие на 2017 г. е 6,9 %.\r\n„Най-общо казано, националната икономика успя да поддържа импулса на стабилно и благоприятно развитие през първата половина на 2017 г., полагайки солидни основи за постигането на годишната цел, и дори по-добро представяне“, заяви говорителят на Националното статистическо бюро на Китай Син Джихонг.\r\n„Трябва да внимаваме, защото все още има много нестабилни и неясни фактори в широк и дългосрочен план“, каза той. Симеон Миланов", "date": "2017-07-17", "title": "AFP: Китайският икономически растеж за второто тримесечие на годината е 6,9 %"}
{"url": "http://www.focus-news.net/news/2017/07/17/2416248/pregled-na-mezhdunarodnite-novini-do-6-chasa-agentsiya-fokus.html", "text": "Един убит и 50 ранени при сблъсъци в Египет, след като силите за сигурност се опитаха да изгонят самонастанили се хора на остров в река Нил.\r\nИнцидентът стана на остров Варак в Кайро. Египетското правителство започна кампания за разчистването на незаконни поселения на имоти, които са държавна собственост. Голямата група от служители на реда, която се насочи към острова бе посрещната от „някои от незаконно заселилите се, които се събраха да протестират срещу прилагането на заповедта за прогонване“, казаха от вътрешното министерство. Протестиращите са хвърляли камъни, и са нападали полицаите, което е принудило властите да използват сълзотворен газ.\r\nОт египетското Министерство на здравеопазването казаха, че един е загинал, а 19 са ранени. Освен това 31 полицаи са били ранени при сблъсъците.\r\n***Решението на проблема с Приднестровието, трябва да стане при съхранението на молдавската държавност, заяви президентът Игор Додон.\r\n„Много е важно да договорим статутът на Приднестровието в рамките на единна Молдова. Много е важно да се разбере, че договарянето с Приднестровието е възможно на принципа за обезателния неутралитет на Молдова, както и съхраняването на молдовската държавност“, подчерта молдавският президент.\r\nТой счита, че проблемът е „чисто политически“.\r\n„За съжаление има политически елити, които не искат този въпрос да бъде решен“, каза Игор Додон.\r\nПрезидентът на Молдова подчерта, че при решаването на приднестровският въпрос „Руската федерация има много важна роля“.\r\n***Израелският премиер Бенямин Нетаняху заяви, че е против примирието в южна Сирия, което се сключи с подкрепата на САЩ и Русия.\r\nСпоред Бенямин Нетаняху, примирието не предвижда и парира иранските военни амбиции в региона.\r\nИзраелският премиер заяви пред журналисти в Париж, че примирието подпомага иранските планове за изграждането на опасно дългосрочно присъствие на северната израелска граница. Той подчерта, че страната му няма да толерира това.\r\n„Израел е наясно с експанзионистичните цели на Иран в Сирия“, се казва в изявление на офиса на Нетаняху.\r\nМинистър-председателят на Израел заяви, че е повдигнал въпроса по време на срещата си с френския президент Еманюел Макрон в Париж.\r\nИзраелският премиер твърди, че примирието предвижда задържането на Иран на 20 километра от израелската граница, но не третира иранските планове за циментиране на присъствието на Техеран в Сирия, което според него, включва създаването на въздушни и военноморски бази.\r\n***Въоръжена група, която е целяла да прекъсне гласуването на неофициалния референдум срещу венецуелския президент, са застреляли и убили двама души.\r\nОще четирима са ранени по време на неофициалното мероприятие на опозицията, съобщиха представители на опозиционните групи.\r\nОт името на опозиционната коалиция „Демократическо единство“, Карлос Оскариз заяви, че „паравоенни“ са се появили следобед в квартал Катия, където хиляди хора са участвали в мероприятието срещу правителството. Те са открили огън по гражданите.\r\n„Очевидно двама души са загинали“, заяви той.\r\n*** Заместник-министърът на външните работи на Русия Сергей Рябков и заместник-държавният секретар на САЩ Томъс Шанън ще проведат разговор във Вашингтон по въпросите, касаещи двустранните отношения. \r\nАко в хода на срещата не им се отдаде да стигнат до консенсус по ситуацията с иззетите руски дипломатически имоти в САЩ, руската страна ще вземе ответни мерки срещу САЩ.\r\nВъпросът за връщането на руската дипломатическа собственост, иззета в последните дни на администрацията на Барак Обама, бе засегнат на срещата на президентите Доналд Тръмп и Владимир Путин. След тази среща, говорителката на руското Министерство на външните работи Мария Захарова завяи, че Русия очаква от САЩ конкретен подход и действия.\r\n*** Транспортен плавателен съд на Въоръжените сили на Камерун, превозващ десетки войници от елитната „Бригада за бърза интервенция“ се е преобърнал покрай югозападния бряг на страната .\r\nЛодката се е „преобърнала в неделя между градовете Лимбе и Бакаси. В нея е имало десетки войници, включително и полковник“, заяви източник от армията, който настоя за анонимност.\r\nВсе още няма данни за броя на загиналите, както и дали има такива.\r\n*** Британският министър за Брекзит Дейвид Дейвис даде начало на първия кръг от преговорите за изтеглянето на Великобритания от Европейския съюз .\r\nТой ще се  срещна преговарящия на ЕС Мишел Барниер. Това е началото на четиридневните преговори, които ще проведат двата екипа в Брюксел.\r\nИма по-малко от година за уреждането на въпросите между Обединеното кралство и ЕС. Европейските лидери искат на 30 март 2019 г. британският премиер Тереза Мей да обедини нацията си зад ясен, детайлен план относно минимизирането на икономическите и социални проблеми, произтичащи от Брекзит. \r\nДейвид Дейвис и Мишел Барниер ще се срещнат в 9:15 сутринта в щаба на Европейската комисия, преди пълната сесия на преговорите да започне.\r\n***Европейските външни министри се съгласиха за нови санкции срещу сирийското правителство.\r\nВъншният министър на Великобритания Борис Джонсън заяви, че 16 високопоставени военни и учени ще получат забрана за пътуване, както и замразяване на авоарите, когато европейските министри се срещнат в Брюксел.\r\nС това броят на санкционираните индивиди от сирийската власт ще стане 256.\r\n„Тези 16 индивида включват военни и химици отговорни за ужасяващите химични атаки срещу невинни мъже, жени и деца“, каза британският външен министър.\r\n*** Поне 115 души са арестувани в северозападна Турция в рамките на разследване за информационно-технологичната мрежа, създадена от ФЕТО.\r\nПрокуратурата в Текирдаг издаде заповеди за арест на 127 души, включително бизнесмени, домакини, полицаи и други.\r\nЗаподозрените са обвинени в използването на мобилното приложение „ByLock“, за което се твърди, че е ползвано от военните, които се опитаха да направят преврат на 15 юли 2016 г.\r\n*** Южна Корея предложи да се проведат военни разговори със Северна Корея.\r\nАко се случи, това ще са първите такива разговори от 2015-та година насам. \r\nЗаместник-министърът на отбраната на Южна Корея заяви, че това ще помогне за прекратяването на враждебните действия по границата.\r\n„Искаме военни разговори със Севера на 21 юли в Тонгилгак, за спиране на враждебните действия, които ескалират военното напрежение на демаркационната линия“, каза заместник-министърът Сух Чо-сук на пресконференция.\r\n*** Обединените арабски емирства са организирали кибератаки срещу катарски правителствени сайтове и социални медии.\r\nАмериканските разузнавателни агенции потвърдиха, че високопоставени членове на правителството в ОАЕ са обсъждали план за проникване в правителствени сайтове на Катар през май месец.\r\nХакерското нападение е включвало поставянето на фалшиви изявления на тези сайтове според, които Иран и „Хамас“ са съюзници и приятели на Катар.\r\nФалшифицираните изявления е трябвало да предизвикат дипломатическа криза в региона.\r\n*** Унгария приветства израелския премиер Бенямин Нетаняху на посещение в Будапеща.\r\nПремиерът на Унгария Виктор Орбан се надява посещението на Нетаняху да опровергае обвиненията в антисемитизъм от страна на левицата в страната и Европа. \r\nЕксперти твърдят, че това е среща на двама десничари, които въодушевени от американския президент Доналд Тръмп смятат, че ляво-либералният глобален ред е банкрутирал, заради хора като милиардера Джордж Сорос, който е обект на нападения, както от Орбан, така и от Нетаняху.\r\nБенямин Нетаняху ще се види с премиерите от Вишеградската група. \r\n„Всички тези държави са много про-израелски настроени“, заяви Рафаел Ваго, експерт по Източна Европа от Тел университета в Тел Авив.\r\n„Те гласуват винаги в подкрепа на Израел в ЕС и ООН“, каза експертът.\r\nТова е първата визита на израелски премиер в Унгария от падането на комунизма.\r\n*** Девет души са загинали, а 13-годишно дете е изчезнало при наводнението в Аризона .\r\nТрагедията се е случила при поток в националния парк Тонто в Аризона.\r\nОбщо 40 души участваха в спасителните екипи, които издириха телата на пет деца и четирима възрастни. В операцията е участвал и хеликоптер. Жертвите са на възраст от 60 до 2 години.\r\nОще четирима са спасени и откарани в болница „Банър“ в близкия град Пейсън, заради хипотермия.\r\n*** Подводно земетресение с магнитуд 6.1 по скалата на Рихтер удари тихоокеанската държава Тонга, предава .\r\nЗеметресението е било с дълбочина 97 километра и се е случило на 180 километра югозападна от Нейта в Тонга, заявиха от Американското геологическо дружество.\r\nНяма издадени предупреждения за цунами, както и данни за щети или жертви.", "date": "2017-07-17", "title": "Преглед на международните новини до 6 часа (Агенция \"Фокус\")"}
{"url": "http://www.focus-news.net/news/2017/07/17/2416244/futbol-nemanya-matich-postavi-ultimatum-na-chelsi-iska-da-igrae-za-manchestar.html", "text": "Неманя Матич постави ултиматум от 48 часа на Челси, за да решат съдбата му след очакваното пристигане в отбора на Тимуе Бакайоко. Играчът на сините иска да се присъедини към Манчестър Юнайтед. От Челси искат 40 милиона лири за опитния сръбски интернационал. В наддаването за него, освен Манчестър може да участва и Ювентус.", "date": "2017-07-17", "title": "Футбол: Неманя Матич постави ултиматум на Челси, иска да играе за Манчестър"}
{"url": "http://www.focus-news.net/news/2017/07/17/2416250/daily-express-poveche-ot-170-hilyadi-balgari-i-rumantsi-sa-vlezli-vav-velikobritaniya-za-poslednite-tri-godini.html", "text": "Повече от 100 румънци и българи са пристигали във Великобритания всеки ден, откакто Европейският съюз облекчи ограниченията преди три години, предава Daily Express.\r\nБроят на имигрантите от двете източноевропейски страни се е видгнал до 129 хиляди през януари 2014 до 300 хиляди през март 2017 година.\r\nТова се равнява на 120 румънци и 20 българи, идващи на британска територия всеки ден.\r\nДепутатът от Консервативната партия Дейвид Дейвиес каза:\r\n„Това е много притеснително, тъй като не знаем колко от тези хора си намират работа, и колко от тях се ползват от различни помощи.“\r\n„Тези цифри показват значението на правилата за имиграционен контрол, и именно това ще можем да правим излезем ли от ЕС“, каза той.\r\nТинк-танкът „Мигрейшън Уоч“ подчерта значението на ограничаването на миграцията от ЕС след Брекзит, твърдейки, че според две трети от гражданите, Британия вече е „пренаселена“.  Симеон Миланов", "date": "2017-07-17", "title": "Daily Express: Повече от 170 хиляди българи и румънци са влезли във Великобритания за последните три години"}
{"url": "http://www.focus-news.net/news/2017/07/17/2416246/interfaks-nyakolko-dushi-raneni-sled-intsident-sas-samolet-na-ostrov-olhon-v-ezeroto-baykal.html", "text": "Следователи разследват фактите около тежкото „твърдо кацане“ на лекия самолет  Cessna-172R в акваторията на езерото Байкал около остров Олхон, предава Интерфакс.\r\nОт пресслужбата на Далекоизточното следствено управление по транспорта заявиха, че инцидентът се е случил на 16 юли.\r\n„В района на остров Олхон в селище Хужир Олхон, Иркутска област, се е случило тежко приземяване на водната повърхност на езерото от малък самолет Cessna-172R, принадлежащ на частни лица“, се казва в прессъобщението.\r\nПо предварителни данни на борда е имало пилот и трима пасажери. Всички са ранени. Двама от тях са откарани в местната болница. Летателният апарат е потънал във водите на Байкал. Симеон Миланов", "date": "2017-07-17", "title": "Интерфакс: Няколко души ранени след инцидент със самолет на остров Олхон в езерото Байкал"}
{"url": "http://www.focus-news.net/news/2017/07/17/2416249/tass-chuzhdestrannite-nablyudateli-prizovaha-da-se-priznae-provedeniyat-ot-opozitsiyata-referendum-vav-venetsuela.html", "text": "Световната общност е длъжна да признае резултатите от т.нар. народен референдум, който бе организиран от венецуелската опозиция, предава ТАСС. С такива думи се обърнаха бившите президенти на Колумбия, Боливия и Коста Рика към участниците на плебисцита. \r\n„Господа президенти на страните от Западното полукълбо, държавни глави от цял свят, не трябва да оставате безразлични пред лицето на това, което венецуелският народ изрази днес като своя воля. Ние признаваме този референдум за законен“, заяви бившият президент на Коста Рика Лаура Чинчила на пресконференция.\r\nБившият президент на Боливия Хорхе Кирога изрази надежда, че папа Франциск ще се изкаже по въпроса за народния референдум.\r\nКъм момента са обработени 62 % от протоколите.\r\nПо-рано президентът Николас Мадуро заяви, че провеждащият се референдум е „вътрешен референдум на опозиционните партии“, и не може да бъде признат за законен, тъй като в организацията му не е участвал Националният избирателен съвет. По мнение на опозицията, от съюз „Демократическо единство“, който има мнозинство в парламента, референдумът се явява юридически обвързващ.  Симеон Миланов", "date": "2017-07-17", "title": "ТАСС: Чуждестранните наблюдатели призоваха да се признае проведеният от опозицията референдум във Венецуела"}
{"url": "http://www.focus-news.net/news/2017/07/17/2416257/tass-desetki-hilyadi-poklonnitsi-izvarvyaha-21-kilometra-v-pamet-na-posledniya-ruski-imperator-nikolay-vtori-i-semeystvoto-mu.html", "text": "Десетки хиляди поклонници извървяха 21 километра от Храма на кръвта в Екатеринбург до манастира „Царствени страстотърпители“, разположен в Свердловска област, в памет на последния руски император Николай Втори и семейството му, убити на 17 юли 1918 година от болшевиките, предава ТАСС .\r\nШествието се състоя в рамките на международния фестивал на православната култура „Царски дни“.\r\nВ началото на шествието се изпълни химнът на Руската империя „Боже, царя храни“.\r\nВ похода взеха участие делегации от Казахстан, Узбекистан, Нова Зеландия, а също и представителката на рода Романови княгиня Олга Куликовска-Романова , както и депутатът Наталия Поклонская, която е бивш главен прокурор на Крим.\r\nАгенция „Фокус“ припомня, че император Николай Втори абдикира на 2-ри март 1917 г., след т.нар. Февруарска революция. Той и семейството му са разстреляни в нощта на 16-ти срещу 17-ти юли 1918 г. в Ипатиевия дом в Екатеринбург от болшевиките. През 2000 г. Руската православна църква канонизира императора и семейството му за светци и великомъченици.  Симеон Миланов", "date": "2017-07-17", "title": "ТАСС: Десетки хиляди поклонници извървяха 21 километра в памет на последния руски император Николай Втори и семейството му"}
{"url": "http://www.focus-news.net/news/2017/07/17/2416256/darzhavniyat-glava-rumen-radev-shte-udostoi-s-visshe-darzhavno-otlichie-poslanika-na-kralstvo-niderlandiya-v-sofiya-tomas-van-orshot.html", "text": "Днес в Гербовата зала на „Дондуков“ 2 държавният глава Румен Радев ще удостои с орден „Стара планина“ първа степен извънредния и пълномощен посланик на Кралство Нидерландия в София Томас ван Орсхот. Това съобщиха от прессекретариата на държавния глава. \r\nДипломатът ще бъде отличен за неговите изключително големи заслуги за укрепването и развитието на двустранните отношения между Република България и Кралство Нидерландия.", "date": "2017-07-17", "title": "Държавният глава Румен Радев ще удостои с висше държавно отличие посланика на Кралство Нидерландия в София Томас ван Орсхот"}
{"url": "http://www.focus-news.net/news/2017/07/17/2416255/nimh-dnes-oblachnostta-shte-e-znachitelna-i-valezhite-shte-prodalzhat-maksimalnite-temperaturi-shte-sa-mezhdu-18-i-23.html", "text": "Днес облачността ще е значителна и валежите ще продължат, но ще са на по-малко места и ще отслабват. Ще духа слаб, в източната половина на страната - умерен до силен североизточен вятър. Максимални температури между 18° и 23°, в източните райони до 25°-26°. Това съобщи за Агенция „Фокус” дежурният синоптик Красимир Стоев от Националния институт по метеорология и хидрология (НИМХ) при Българската академия на науките (БАН). Атмосферното налягане е малко по-високо от средното за юли - слабо ще се повиши.  \r\nНад Черноморието облачността ще е значителна, ще превалява дъжд. Ще духа умерен, временно и силен североизточен вятър. Максималните температури ще са 24°-26°. Температурата на морската вода е 23°-25°. Вълнението на морето ще е 3 -4 бала.  \r\nНад планините ще е облачно, на много места с валежи.  Ще духа умерен до силен североизточен вятър. Максимална температура на височина 1200 метра – около 13°, на 2000 метра – около 8°.", "date": "2017-07-17", "title": "НИМХ: Днес облачността ще е значителна и валежите ще продължат, максималните температури ще са между 18° и 23°"}
{"url": "http://www.focus-news.net/news/2017/07/17/2416251/aktualna-patna-obstanovka.html", "text": "Информация за състоянието на републиканските пътища, предоставена от Агенция “Пътна инфраструктура”.\r\nМетеорологична обстановка:\r\nДнес валежите ще са на по-малко места и ще отслабват. Облачността ще е значителна. Ще духа слаб, в източната половина на страната - умерен до силен североизточен вятър. Максимални температури между 18° и 23°, в източните райони до 25°-26°.\r\nОграничения за товарни автомобили:\r\nЗабранява се движението на моторни превозни средства, предназначени за превоз на товари с техническа допустима максимална маса над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва:\r\n1) за периода от 01 юни до 15 септември 2017 г. за дните петък-неделя: Ограниченията важат само за следните участъците от републиканската пътна мрежа:\r\nАМ „Тракия“ ограничението в движението на МПС над 12 т ще бъде както следва:\r\nв петък от 18 ч. до 20 ч. в посока София - Пловдив;\r\nв неделя от 16 ч. до 20 ч. в посока Бургас - София.\r\nАМ „Струма“:\r\nв събота от 10 ч. до 14 ч. в посока п. в. „Даскалово“ - ГКПП „Кулата“.\r\nАМ „Марица“:\r\nв неделя от 16 ч. до 20 ч. в посока Свиленград - АМ „Тракия“.\r\nАМ „Хемус“ София-Ябланица от км 0+000 до км 78+554;\r\nза дните петък – от 17:00 часа до 20:00 часа и неделя – от 14:00 часа до 20:00 часа:\r\n- път I-1 с. Ребърково-Ботевград, като движението се пренасочва по път II-16 Ребърково-Своге-София;\r\n- път I-1 Благоевград-ГКПП „Кулата“;\r\n- път I-5 Русе-Велико Търново;\r\n- път I-9 Варна – Бургас;\r\n- път II-99 Бургас-Царево.\r\n2) целогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден.\r\nОграниченията важат само за участъците от републиканската пътна мрежа, както следва:\r\n- Автомагистралите; \r\n- път I-1 с. Ребърково-Ботевград, като движението се пренасочва по път II-16 Ребърково-Своге-София;\r\n- път I-1 Благоевград-ГКПП „Кулата“;\r\n- път I-4 п. в. „Коритна“-Велико Търново-Шумен;\r\n- път I-5 Русе-Велико Търново;\r\n- път I-8 ГКПП „Калотина“-София;\r\n- път I-9 Варна-Бургас;\r\n- път II-18 Околовръстен път София;\r\n- път II-99 Бургас-Царево.\r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим.\r\nСъстояние на автомагистралите:\r\nАМ „Тракия“: област Бургас: от п.в. „Карнобат“ до п.в. „Ветрен“ от км 324+000 до км 359+000 – почистване и оформяне на земен окоп, както и изрязване и почистване на храсти в двете посоки. Срок до 20.07.2017 г.; от км 325+000 до км 358+000 Драганци-п.в. Ветрен – монтаж и демонтаж на ОСП в средна разделителна ивица. Движение с повишено внимание. Срок до 17.07.2017 г.; от км 308+107 до км 359+000 в участъка Деветак-Ветрен – косене на тревни площи и изрязване и почистване на храсти в двете посоки. Срок до 31.07.2017 г.; област Стара Загора: Допълнение на пътен възел Плодовитово: \r\nI етап: От км 165+202 до км 167+790 без отбиване на движението по обходни маршрути, ограничаване на скоростта до 60 км/ч на лявото платно и забрана за ползване на аварийната лента.\r\nII етап: От км 165+500 до км 167+850 без отбиване на движението по обходни маршрути с ограничаване на скоростта до 60 км/ч на лявото платно и забрана за ползване на изпреварващата лента. Срок до 17.07.2017 г.\r\nАМ „Хемус“: област София:\r\nЗа леки МПС:\r\nЗа виадукти при км 33+600 и тунел Витиня – пълно затваряне на дясното платно /посока Варна/ и прехвърляне на движението двупосочно в лявото платно /посока София/. В тунел Витиня и върху съоръжението при км 33+600 се забранява движението в изпреварващата лента, като леките МПС се движат двупосочно в аварийна и активна лента. \r\nОт км 31+960 до км 33+850 - движението се отклонява от дясното платно и се осъществява двупосочно в лявото платно на АМ „Хемус“; \r\nОт км 33+850 до км 36+750 движението е в двете платна на АМ „Хемус“;\r\nЗа виадукт при км 37+520 – пълно затваряне на дясното платно /посока Варна/ и прехвърляне на движението на леките МПС двупосочно в лявото платно от км 36+750 до км 37+720 /посока София/. \r\nЗа тежкотоварни МПС с технически допустима максимална маса над 12 тона:\r\nВ посока Варна - пълно затваряне на АМ „Хемус“ от п.в. „Витинска река“ при км 30+260 до п.в. „Ботевград“ при км 47+060. Движението да се отклонява на п.в. „Витинска река“ при км 30+260 по път I-1 и път II-17 до п.в. „Ботевград“ при км 47+060.\r\nВ посока София - от км 36+750 до км 37+670 движението да се осъществява двупосочно по АМ „Хемус“. От временна пътна връзка при км 35+450 до км 30+260 - п.в. „Витинска река“ – пълно затваряне на АМ „Хемус“. Движението да се отклонява при км 35+450 /временна пътна връзка/ по път I-1, след което се връщат на АМ „Хемус“ при км 30+260 - п.в. „Витинска река“.\r\nЗа МПС над 12 тона, се предвиждат и следните обходни маршрути:\r\nЗадължителен маршрут за МПС над 12 тона, пътуващи по направление Видин –София, от области Видин, Монтана и Враца с крайна цел София е: Път I-1 – път II-16 при с. Ребърково - гр. Своге - гр. София, а от Видин и Монтана за София – път II-81;\r\nАлтернативен маршрут за МПС над 12 тона, пътуващи от области Габрово, Велико Търново и Русе с крайна цел София е: път I-5 Бяла - Велико Търново - II-55 проход на Републиката - АМ Тракия - София;\r\nАлтернативен маршрут за МПС над 12 тона - пътуващи от области Ловеч и Плевен с крайна цел София е: път II-35 Ловеч - Плевен, път II-13 Плевен - Кнежа - Борован, път II-15 Борован - Враца, път I-1 Враца - село Ребърково, път II-16 село Ребърково - Своге - гр. София.\r\nСрокът на действие на ВОБД е съгласно заповед РД-11-439 02.06.2017 г. и следва да приключи най-късно до 31.08.2017 г.;\r\nОграничено движението в посока София от км 21+940 до км 28+340 поради ремонтни дейности на км 24+700. Движението се осъществява двупосочно в дясното платно /посока Варна/. В последния работен ден преди празничен /почивен/ ден от 10:00 часа до последния празничен /почивен/ ден до 10:00 часа на посочения участък се обособяват две ленти за движение в посока Варна и една лента в посока София. В последния празничен /почивен/ ден от 10:00 часа до 10:00 часа на първия работен ден след празниците на посочения участък се обособяват две ленти за движение в посока София и една лента за движение в посока Варна. Срок до 21.07.2017 г.; ограничава се движението в дясната тръба на тунел „Витиня“ в посока Варна, поради ремонт. Срок до 31.08.2017 г.; област Шумен: от км 367+705 до км 373+700 Каспичан-Невша – движение с повишено внимание, поради косене на тревни площи. Срок до 19.07.2017 г.;\r\nАМ „Струма“: няма ограничения.\r\nАМ „Марица“: няма ограничения.\r\nАМ „Черно море“: няма ограничения.\r\nАМ „Люлин“: няма ограничения.\r\nВъведени ограничения по основните пътни направления:\r\n1. Проходи:\r\n- „Върбишки” - затворен за всички МПС; \r\n- „Златишки” - затворен за всички МПС;\r\n- „Айтоски” - отворен за всички МПС;\r\n- „Котленски” - отворен за всички МПС;\r\n- „Обзорски” - отворен за всички МПС;\r\n- „Петрохан” - отворен за всички МПС;\r\n- „Печинско” - отворен за всички МПС;\r\n- „Превала” - отворен за всички МПС;\r\n- „Предел” – отворен за всички МПС;\r\n- „Република“ - отворен за всички МПС;\r\n- „Ришки” - отворен за всички МПС;\r\n- „Рожен” - отворен за всички МПС;\r\n- „Троянски” - отворен за всички МПС;\r\n- „Вратник” - забранен за МПС над 10 т;\r\n- „Дюлински” - забранен за МПС над 3,5 т;\r\n- „Пампорово” - забранен за МПС над 3,5 т;\r\n- „Твърдишки” - забранен за МПС над 10 т;\r\n- „Шипка” - забранено е движението на МПС, предназначени за превоз на товари с технически допустима максимална маса над 12 тона от категория N3, както и тегленето на ремаркета и полуремаркета с технически допустима максимална маса над 10 тона от категория О4. Срок до 31.03.2018 г.\r\nСъстояние на републиканската пътна мрежа:\r\nОграничения в движението на МПС по първокласната пътна мрежа:\r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: област Видин: поради техническа профилактика временно се спира трафика за всички превозни средства преминаващи в двете посоки по Дунав мост-2 – Видин-Калафат на дата 18.07.2017 г. от 10.00 ч. до 11.00 ч., както и на дата 24.07.2017 г. от 13.00 ч. до 15.00 ч.; област Монтана: при км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер”. Движението на МПС при км 120+390 от Монтана посока Вършец се отклонява по път ІІІ-1621 Сумер-Вършец. Срок до 18.11.2017 г.; област Враца: от км 143+164 до км 146+856 – движение с повишено внимание, поради ремонтни дейности. Стесняване на една от лентите за движение. Срок до 31.07.2017 г.; от км 143+164 до км 146+856 – превантивно поддържане на пътното тяло. Стесняване на една от лентите за движение. Срок: 17.07.2017 г.; област София: забранено е движението на всички МПС в участъка Жерково-Елешница от км 224+600 до км 229+700, поради намален габарит на пътното платно. Срок 31.08.2017 г.; Ботевград-София от км 196+700 /с. Врачеш/ до км 229+700 /с. Елешница/ движението да се осъществява с повишено внимание, поради намален габарит на пътното тяло. Срок 30.09.2017 г.; област Перник: ограничено е движението за тежкотоварни автомобили с тегло над 15 т в участъка от пътен възел „Даскалово“ посока Владая. Участъка с ограничение за територията на ОПУ-Перник е от км 282+485 (граница ОПУ София) до км 287+183 (п.в. „Даскалово“); от км 276+162 /Александров мост/ до км 282+485 г-ца ОПУ Перник – забранено движението на товарни МПС над 15 т.; област Кюстендил: п.в. ”Кочериново“ при км 355+564 – движение с повишено внимание през кръговото кръстовище, поради превоз и преминаване на влекачи с ремаркета с греди с дължина 32 м по временен бетонов път. След преминаване на влекачите движението се възстановява. Срок от 9:00 до 16:00 часа само през делничните дни до 31.07.2017 г.; област Благоевград: от км 414+000 до км 426+000 Струмяни-начало АМ Струма – движение в една лента, поради косене и рязане на храсти. Движението се извършва в свободната лента съгласно поставените пътни знаци. Срок до 21.07.2017 г.\r\n- път І-2 Граница Румъния-Русе-Цар Калоян-Разград-Шумен-Девня-Варна: няма.\r\n- път І-3 Гара Бяла-Плевен-Луковит-Коритна-Ябланица-Ботевград: област София: Правец-с. Разлив-Трудовец-Ботевград – забранено движението на МПС над 12 т в участъка от км 193+345 /отклонение за п.в. „Правец”/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус” /за п.в. „Правец”/-път ІІ-17 (Мездра-Ботевград)-п.в. І-3-п.в. „Ботевград” на АМ „Хемус” и обратно. Срок до 30.09.2017 г.; \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: област Ловеч: Ябланица-Сопот от км 0+000 до км 24+000– движение в една лента, поради полагане на хоризонтална маркировка. Водачите да се движат със съобразена скорост и повишено внимание. Срок до 17.07.2017 г.; от км 3+191 до км 6+545 в с. Брестница – движение в една лента, поради ремонтни дейности. Движението се извършва в свободната лента. Срок до 21.07.2017 г.; област Велико Търново: Севлиево-Велико Търново в участъка от км 126+500 до км 126+542, /преди начало гр. В.Търново/ – изгражда се крайпътен обслужващ обект. МПС да се движат в свободната лента. Скоростта е ограничена до 40 км/ч. Срок до 29.08.2017 г.; област Търговище: от км 238+000 до км 246+000 Търговище-Белокопитово – движение с повишено внимание, поради изсичане на храсти. Срок до 21.07.2017 г.\r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: област Русе: движение с повишено внимание от км 8+000 до км 65+750 Русе-Полско Косово, поради рязане на храсти. Срок до 17.07.2017 г.; област Габрово: движение с повишено внимание по път Габрово-вр. Шипка от км 164+120 до км 164+180, поради пропаднал участък. Поставена е необходимата сигнализация. Срок до 31.07.2017 г.; област Кърджали: Черноочене-Кърджали – ограничено движението на МПС над 15 т.\r\nОбходен маршрут: път І-5-път ІІІ-505 /с.Манастир/-път ІІІ-507-Г.Войводино-Мост- Чифлик-Кърджали.; Надлез Кирково-ГКПП Маказа – ограничено движението на МПС над 3,5 т; п.в. „Кирково“-граница Гърция в участъка от км 387+780 до км 388+542 – движение в една лента, поради извършване на СМР. Движението се извършва в дясната лента за движение посока граница Гърция. Срок до 18.09.2017 г.\r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: няма.\r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма.\r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: област София: Вакарел-Ихтиман от км 110+700 до км 118+800 – ограничено движение за всички МПС, поради намален габарит на пътното тяло. Поставена е необходимата сигнализация указваща забраната. Срок до 30.09.2017 г.; област Хасково: от км 370+500 до км 377+900 в участъка гр. Свиленград-Капитан Андреево – затворен за движение на МПС, поради пропадане на насип. Обходен маршрут: гр. Свиленград-п.в. „Свиленград”-АМ „Марица”-п.в. „Капитан Андреево”-с. Капитан Андреево.\r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: област Варна: Кранево-Варна при км 83+100 – ограничено движение на МПС над 10 т. Обходен маршрут: Кичево-Оброчище. Срок до 31.07.2017 г.; при км 83+300 и от км 84+500 до км 85+000 – ограничение на скоростта – 30 и 60 км/ч, поради свлачищни процеси Срок до 31.07.2017 г.; област Бургас: въвежда се временна организация на движението през летния сезон по път I-9 Варна-Бургас от км 202+307 /к.к. Слънчев бряг/ до км 229+639 /пътен възел \"Бургас-север\"/ за МПС над 12 т. МПС над 12 тона се пренасочват през Тънково и Каблешково а именно по път I-9 км 202+307 /п кр. Тънково/ - път III-9061 - пътно кръстовище с път III-906 при км 43+421 – Каблешково - пътен възел „Бургас-север“ на път I-9 при км 229+639 и обратно. Срок до 15.09.2017 г Обзор-Поморие от км 168+100 до км 224+900 – почистване на отпадъци. Срок до 31.07.2017 г.\r\nСъстояние на републиканската пътна мрежа:\r\n1. Ремонтни дейности и временна организация на движението /ВОД/: \r\nОПУ-Благоевград:\r\nВременно са въведени следните ограничения за движение на МПС: няма.\r\nРемонтни дейности:\r\nПът II-19 Симитли-проход „Предел“ от км 10+000 до км 21+500 – движение в една лента, поради косене и рязане на храсти. Движението се извършва в свободната лента съгласно поставените пътни знаци.Срок до 21.07.2017 г.; път II-19 разклон Елешница-разклон Гостун от км 48+000 до км 52+000 – движение в една лента, поради косене и рязане на храсти. Движението се извършва в свободната лента съгласно поставените пътни знаци.Срок до 21.07.2017 г.; път II-84 разклон Аврамово-Дагоново от км 61+500 до км 90+000 – движение в една лента, поради косене и рязане на храсти. Движението се извършва в свободната лента съгласно поставените пътни знаци.Срок до 21.07.2017 г.;път II-84 Якоруда-Разлог при км 98+500, стеснен участък поради дестабилизиран банкет в ляво. Движението е урегулирано с необходимите пътни знаци. Срок до 31.08.2017 г.; път II-106 Благоевград-граница Македония от км 5+000 до км 24+500 – движение в една лента, поради косене и рязане на храсти. Движението се извършва в свободната лента съгласно поставените пътни знаци.Срок до 21.07.2017 г.; път III-198 Гоце Делчев-Катунци-Петрич при км 38+380, в с. Горно Спанчево, поради разрушена подпорна стена с дължина 15 метра, дясното платно за движение е подкопано, и движението се извършва само в лявата лента за движение. Движението е урегулирано с необходимите пътни знаци. Срок до 31.08.2017 г.; път II-198 с.Марино поле-Петрич от км 62+000 до км 70+000 – движение в една лента, поради косене и рязане на храсти. Движението се извършва в свободната лента съгласно поставените пътни знаци.Срок до 21.07.2017 г.; път ІІІ-1972 с. Блатска-с. Абланица, при км 7+700, едното платно за движение е деформирано поради активизирало се свлачище и движението се извършва само в едната лента за движение. Движението е урегулирано с пътни знаци. Срок до 31.07.2017 г. \r\nОПУ-Бургас:\r\nВременно са въведени следните ограничения за движение на МПС:\r\nПът III-908 Варовник-Вълчаново ханче от км 20+000 до 39+200 – забранено движението на МПС над 10 т., поради стесняване на пътното платно. Срок до 20.12.2017 г; път ІІІ-908 от км 22+400 до км 39+300 /от разклона за с. Варовник до кръстовището с път II-79/ – ограничава се движението на тежкотоварни автомобили с общо тегло над 10 т, поради намален габарит на пътното тяло. Срок до 20.12.2017 г; път ІІІ-992 Веселие-Ясна Поляна в участъка на аварирал мост над река Ропотамо при км 16+257 е изграден временен път с временен брод през коритото на реката, като е въведена забрана за движение на МПС над 12 т. Срок 30.07.2017 г; път ІІІ-7306 Черница-Сунгурларе-Чубра – ограничава се движението на тежкотоварни автомобили с общо тегло над 10 т, поради намален габарит на пътното тяло. Срок 20.12.2017 г.\r\nРемонтни дейности: \r\nПът II-99 от км 0+000 до км 20+500 Бургас-Созопол –хоризонтална маркировка.Срок до 21.07.2017г.; път III-5392 от км 11+000 до км 17+900 Камено-Братово – хоризонтална маркировка. Срок до 21.07.2017 г.; път III-6008 от км 0+000 до км 7+800 в участъка Джъмбо-надлеза на Лукойл – хоризонтална маркировка. Срок до 21.07.2017 г.; път III-6008 от км 13+000 до км 14+300 в участъка надлез Българово-Камено – хоризонтална маркировка. Срок до 21.07.2017г.; път III-7909 от км 4+000 до км 12+500 Горно Езерово-Братово – хоризонтална маркировка. Срок до 21.07.2017г.\r\nОПУ-Варна:\r\nВременно са въведени следните ограничения за движение на МПС: няма.\r\nРемонтни дейности: \r\nПът II-29 Варна-Добрич /разклон Любен Каравелово-разклон Новаково/ от км 20+394 до км 23+199 – строително ремонтни дейности. Движението на МПС се осъществява в свободната лента. Срок до 16.04.2018 г.\r\nОПУ-В. Търново:\r\nВременно са въведени следните ограничения за движение на МПС: \r\nПът ІІІ-407 Лозен-Полски Тръмбеш – ограничено е движението на МПС с обща маса над 12 т, поради намален габарит на пътното платно. Срок до 20.12.2017 г.\r\nОбходен маршрут: Лозен-Драганово-Янтра-Поликраище-Полски Тръмбеш.;\r\nПът ІІІ-551 Дебелец-Средни колиби-Елена – затворен за МПС над 10 т, поради намален габарит на пътното платно. \r\nОбходен маршрут: Дебелец-В. Търново-Лясковски кантон-Миндя-Елена и обратно.\r\nПът ІІІ-4073 Царски извор-Драганово, от км 0+000 до км 5+500 – затворен поради свлачище. \r\nОбходен маршрут: Царски извор-Сушица-Драганово и обратно. \r\nПът ІІІ-4082 Чешма-Кесарево – ограничено движението на МПС над 3,5 т, поради намален габарит на пътното платно. Срок до 20.12.2017 г.\r\nОбходен маршрут: Чешма-Сливовица-Горско Ново село-Джулюница-Кесарево.\r\nРемонтни дейности: няма.\r\nОПУ-Видин:\r\nВременно са въведени следните ограничения за движение на МПС: няма.\r\nРемонтни дейности: няма.\r\nОПУ-Враца:\r\nВременно са въведени следните ограничения за движение на МПС:\r\nПът ІІ-11 Оряхово-Лесковец-граница с област Плевен от км 118+000 до км 119+000 – ограничено движение на МПС над 3.5 т, поради свлачищни процеси и големи деформации в асфалтовата настилка.\r\nОбходен маршрут: Оряхово-Селановци /път ІІІ-306/ Галово-Остров /пътища ІV-ти клас/-път ІІ-11-граница Плевен. Срок 20.12.2017 г.\r\nПът ІІІ-161 Ребърково-Люти дол от км 0+000 до км 8+700 – стеснение в двете посоки и ограничение за движението на МПС над 10 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 20.12.2017 г.; път ІІІ-308 Своде-Караш-Хубавене-Роман в участъка от село Караш до село Хубавене – затворен за движение на МПС, поради свлачище от км 25+000 до км 25+200. Срок 20.12.2017 г.\r\nОбходен маршрут: Роман-Ябланица-Осикова Лъкавица-Правешка Лъкавица-Караш за пътуващите от Роман за Караш. Ябланица-Роман-Хубавене за пътуващите от София и Ловеч.\r\nПът ІІІ-1306 Вировско-Върбица-Горно Пещене - /път ІІ-15/ от км 62+000 до км 62+300 – стесняване на дясното платно за движение и ограничаване на скоростта до 50 км/ч, поради възникнали свлачищни процеси. Движение с повишено внимание. Срок 20.12.2017 г.\r\nРемонтни дейности:\r\nПът II-15 Враца-Оходен от км 3+900 до км 26+500 – полагане на напречна пътна маркировка. Движение в една лента двупосочно. Срок 17.07.2017 г.; път III-101 Криводол-Бойчиновци от км 21+000 до км 28+000 – частични ремонти на асфалтовата настилка. Срок до 18.07.2017 г.; път III-133 Бързина-Манастирище км 21+380 – направа на водосток. Движение в една лента двупосочно. Срок до 22.07.2017 г.; път ІІІ-1002 Враца-Леденика от км 5+150 до км 5+200 – стесняване на една от лентите за движение, поради деформация на пътната настилка. Срок до 31.08.2017 г.; път ІІІ-1002 Враца-Леденика от км 12+150 до км 12+200 – стесняване на една от лентите за движение, поради възникнали свлачищни процеси. Срок до 31.08.2017 г.; път III-1306 Сухаче-Върбица от км 30+000 до км 44+000 – частични ремонти на асфалтовата настилка. Една от лентите е затворена за движение. Срок: 17.07.2017 г.; \r\nОПУ-Габрово:\r\nВременно са въведени следните ограничения за движението на МПС:\r\nПът III-403 с. Кормянско-с. Малък Вършец при км 10+080 – стеснен участък при мост над р. Крапец. Сигнализиран с пътен знак В15 „Забранено влизането на пътни превозни средства с ширина, включително на товара, по-голяма от 3,30 м. \r\nОбходен маршрут: за МПС над 3,30 м по път III-401 Граница Ловеч - /Кормянско-Малък Вършец/ - при км 46+800 по общински път до III-403 в с. Малък Вършец; Срок 31.07.2017 г.\r\nПът III-3011 Крамолин-В. Търново от км 22+129 до км 28+380 – ограничено движение за МПС над 10 т, поради намален габарит на пътното платно при км 26+444. Срок до 30.06.2018 г.; \r\nПът ІІІ-4404 Габрово-Дебел дял в участъка от км 10+151 /от разклона за к.к. „Люляците”/ до км 13+807 /до с. Дебел дял/ – затворен за движение на всички МПС, поради пропадане на пътното платно. Срок до 31.07.2017 г.\r\nОбходен маршрут: по път III-4404 Габрово-Гъбене-Музга-Дебел дял.\r\nПът III-5004 Граница В. Търново - Дряново - Габрово - граница Ст. Загора от км 10+940 до км 11+550, съвпадащ с ул. Малина в гр. Габрово, поради извършване на строителни дейности е ограничено движението. Отбивен маршрут за квартал Чехлевци: по път III - 5004 - път II - 44 - път III - 4404. Поставена е необходимата сигнализация. Срок до 31.08.2017г.\r\nПът III-5006 Габрово-Стомонеците – ограничено движение за МПС над 3,5 т, поради аварийно състояние /срутена конзола/ на мост при км 4+375. Пътят е сигнализиран с пътни знаци. Срок до 20.12.2017 г. \r\nРемонтни дейности: \r\nПът III-5004 Чехлевци-Велчевци от км 11+770 до км 11+829 – ремонти дейности на асфалтовата настилка. Движението се осъществява в една лента. Срок до 31.07.2017 г.; път III-5006 Палаузово-Стомонеците при км 7+060 – движение с повишено внимание поради пропаднал участък до ръб асфалтова настилка. Една от лентите за движение е стеснена, поставена е необходимата сигнализация. Срок до 31.07.2017 г.\r\nОПУ-Добрич:\r\nВременно са въведени следните ограничения за движение на МПС: няма.\r\nРемонтни дейности: няма.\r\nОПУ-Кюстендил:\r\nВременно са въведени следните ограничения за движение на МПС: \r\nПът ІІІ-6222 Смоличано-Пелатиково от км 10+000 до км 14+000 – ограничено движение за товарни автомобили над 12 т, поради пропадане на част от пътното тяло при км 10+650, км 11+720, км 12+830 и км 13+360. Сигнализирано с пътни знаци. Срок 31.07.2017 г.\r\nРемонтни дейности: \r\nПът III-107 след Рилския манастир от км 31+350 до км 31+450 пропадане на част от дясната пътна лента и банкета. Движението се извършва двупосочно само в една лента. В участъка скоростта на движение е ограничена до 30 км/час и е сигнализирано с пътни знаци. Срок до 31.07.2017 г; път III-623 Бобов дол-Жедна при км 14+900 – активизирало се свлачище, движението се извършва само в едната лента за движение. Сигнализирано с пътни знаци. Срок 31.07.2017 г.\r\nОПУ-Кърджали:\r\nВременно са въведени следните ограничения за движение на МПС: \r\nПът II-59 Момчилград-Крумовград в участъка от км 17+880 до км 21+400 – движението се извършва по новоизградения обходен път. Срок до 20.12.2017 г.; път ІІІ-5009 Зорница-Бели пласт-Стремци-Черноочене-Кърджали – забранено е движението на товарни МПС над 12 т. Срок до 20.12.2017 г.\r\nОбходен маршрут: по път I-5 Хасково-Кърджали и път III-507 Кърджали-Мост, през с. Мост;\r\nРемонтни дейности: няма.\r\nПът III-507 Кърджали-Чифлик-Мост от км 13+360 до км 13+960 – движение в една лента, поради извършване на частични ремонтни дейности. Срок до 20.07.2017 г.; път II-5904 Крумовград-Ивайловград  от км 11+530 до км 11+760 – движение в една лента, поради извършване на частични ремонтни дейности. Срок до 31.12.2017 г. \r\nОПУ-Ловеч: \r\nВременно са въведени следните ограничения за движение на МПС: \r\nПоради провеждане на колоездачна обиколка - Купа „Васил Левски” се въвеждат следните ограничения на територията на област Ловеч:\r\n- Път IІI-357  Троян-Дебнево от км 0+000 до км 14+949 на 17.07.2017г. от 14:00 до 15:00 часа се ограничава  движението за всички МПС. Обходен маршрут за двете посоки: от гр. Троян по път ІІ-35 до кръстовище за \r\nс. Добродан и по общински пътища през с. Добродан до с. Дебнево.;\r\n- път ІІІ-3505 Стефаново-Велчево от км 11+724 до км 25+941 на 17.07.2017г. от 15:00 до 15:40 часа се ограничава  движението за всички МПС. Обходен маршрут за двете посоки: по път ІІІ-357 до гр. Троян, път ІІ-35 Троян – п.в. Абланица, път І-4 п.в. Абланица – п.в. Дъбрава и по път ІІІ-3505 п.в. Дъбрава – Стефаново.;\r\n- път ІІІ-4003 Малиново-Къкрина от км 0+000 до км 10+243 на 17.07.2017г. от 15:55 до 16:30 часа се ограничава  движението за всички МПС. Обходен маршрут: няма, изчаква се на място, движението се спира от служители на ОД на МВР.\r\n- път ІІІ-3013 Къкрина-Прелом от км 20+311 до км 24+515 на 17.07.2017г. от 16:30 до 16:45 часа се ограничава  движението за всички МПС. Обходен маршрут: няма, изчаква се на място, движението се спира от служители на ОД на МВР.\r\n- път ІІІ-401 Ловеч-Къкрина от км 27+555 до км 39+174 на 17.07.2017г. от 16:45 до 17:10 часа се ограничава движението за всички МПС. Обходен маршрут: няма, изчаква се на място, движението се спира от служители на ОД на МВР.\r\nПът III-3505 Казачево-Стефаново от км 0+000 до км 8+500 – затворен за движение за МПС над 12 т, поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 31.07.2017 г.; \r\nРемонтни дейности: \r\nПът ІІ-35 от км 25+450 до км 44+739 Плевен-Ловеч движение с повишено внимание – косене по банкети. Срок до 17.07.2017г.; път IІІ-358  Шипково-Рибарица от км 22+400 до км 34+500 – движение с повишено внимание, поради частични ремонти на настилката. Срок до 20.07.2017 г.; път ІIІ-402 от км 0+000 до км 30+548 Български извор-Добродан движение с повишено внимание – косене на банкети и рязане на храсти. Срок до 21.07.2017 г.\r\nОПУ-Монтана:\r\nВременно са въведени следните ограничения за движение на МПС: \r\nПът ІІІ-112 Дъбова Махала-Смирненски-Славотин-Студено Буче-Монтана и обратно – затворен за МПС над 12 т, поради изпълнение на строително-монтажни работи. Срок до 31.07.2017 г.; път ІІІ-8104 Замфирово-Пърличево от км 7+000 до км 7+700 – ограничено движение на МПС над 12 т., поради пропадане на част от дясната лента и банкета. Движението е двупосочно в едната лента. Скоростта на движение е ограничена до 50 км/ч, и е сигнализирана с пътни знаци. Срок до 31.07.2017 г.\r\nРемонтни дейности: няма.\r\nОПУ-Пазарджик: \r\nВременно са въведени следните ограничения за движение на МПС:\r\nПът III-3704 Пазарджик-Ветрен при км 11+485 в с. Бошуля – забранено движението на тежкотоварни МПС над 10 т. Срок до 18.07.2017 г. \r\nОбходен маршрут: гр. Пазарджик-път I-8-с. Звъничево-Септемврийски ханчета-път III-8402-гр. Септември-кръгово кръстовище с път III-3704-с. Бошуля.\r\nРемонтни дейности: няма:\r\nОПУ-Перник:\r\nВременно са въведени следните ограничения за движение на МПС:\r\nПът ІІІ-637 от с. Мрамор до разклон за с. Лева река – забрана за движение на МПС над 10 т. Срок до 31.07.2017 г.\r\nРемонтни дейности: \r\nПът ІІІ-811 Ракита-Брезник от км 29+000 до км 33+000 – частични ремонтни дейности на асфалтовата настилка. Движението е сигнализирано с необходимите пътни знаци. Срок до 20.07.2017 г.  \r\nОПУ-Плевен:\r\nВременно са въведени следните ограничения за движение на МПС: \r\nПът ІІІ-301 от км 1+750 /край регулация с. Козар Белене/ до км 5+753 /начало регулация гр. Левски/ – забранява се движението на пътни превозни средства с общо тегло над 7 т.\r\nОбходен маршрут: път III-303 Българене-Малчика-Аспарухово-Левски. \r\nПът ІІІ-304 Изгрев-Трънчовица-Бацова махала-Новачене-Дебово от км 0+030 до км 24+650 – целогодишно е забранено транзитното движение на МПС над 15 т.\r\nОбходен маршрут: по път ІІ-34 Плевен-Никопол.\r\nПът ІІІ-3004 Опанец-Долна Митрополия от км 0+000 до км 6+125 - в района на с. Опанец – целогодишно е забранено транзитно движение на МПС над 3.5 т.\r\nОбходен маршрут: по път І-3 Бяла-Плевен-Ботевград (от п.в. \"КАТ\" на км 88+973 към п.в. на км 95+099). \r\nПът ІІІ-3005 Ясен-Търнене-Градина-в района на с. Ясен от км 1+793 до км 4+223 – целогодишно е забранено транзитно движение на МПС над 3.5 т, осигурен е сигнализиран обходен маршрут; път ІІІ-3005 Ясен-Търнене-Градина-Петърница-Бъркач-Беглеж, в района на с. Беглеж от км 21+062 до км 27+123 – целогодишна забрана за МПС над 8 т.\r\nОбходен маршрут: път ІІІ-3502 Брестовец-Горталово-Беглеж-Бежаново-Ъглен.\r\nПът ІІІ-3006 Радомирци-Рупци-Червен бряг от км 8+904 до км 9+22 – в участъка на свлачище в землището на гр. Червен бряг – целогодишна забрана за МПС над 12 т.\r\nОбходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно.\r\nРемонтни дейности: няма.\r\nОПУ-Пловдив:\r\nВременно са въведени следните ограничения за движение на МПС:\r\nПът II-86 Асеновград-Нареченски бани – забранено е движението на МПС с височина над 4 м. през тунелите.\r\nОбходен маршрут: път 866 Кричим-Девин;\r\nПът ІІІ-667 Плодовитово-Първомай-Асеновград при км 6+832 /мост на р. Марица/ – забранено движението на тежкотоварни МПС над 5 т., поради намален габарит на пътното платно на стоманения мост на р. Марица\r\nОбходен маршрут: път ІІ-66 Стара Загора-Поповица и път І-8 София-Пловдив-Свиленград.\r\nПът III-804 Поповица-Болярци – ограничено движение МПС над 12 т, поради намален габарит на пътното платно на мост в Поповица. Срок до 20.12.2017 г.; път III-5802 Тополово-Леново-Поройна в участъка от км 19+287 (край с. Поройна) до км 19+495 (кръстовище с III-667) е затворен – забранено движението на всички МПС. Срок до 20.12.2017 г.; път III-8611 Белица-Загражден–Давидково в участъка от км 13+500 /Държавно ловно стопанство ”Кормисош”, след с. Белица/ до границата с област Смолян при км 18+431 – забранено движението на всички МПС. Срок до 20.12.2017 г.\r\nРемонтни дейности: няма.\r\nОПУ-Разград:\r\nВременно са въведени следните ограничения за движение на МПС:\r\nПът II-49 Търговище-Разград от км 9+800 до км 11+832 и от км 11+942 до км 30+658 – ограничено движение за всички МПС, поради строително-монтажни дейности. \r\nОбходен маршрут: път I-4 В. Търново-Търговище-Шумен, движението се отбива по път II-74 – Търговище-/Попово – Дралфа/” през с. Въбел-с. Здравец-с. Подгорица, път II-51 с. Дралфа-с. Чудомир-гр. Лозница – път I-2, път I-2 Русе-Разград-Шумен, гр.Разград и обратно. Срок до 31.10.2017 г.\r\nРемонтни дейности: няма.\r\nОПУ-Русе:\r\nВременно са въведени следните ограничения за движение на МПС: \r\nПът ІІ-51 Бяла-Попово в района на гр. Бяла от км 0+858 до км 0+908 – въведен ВОБД по едната лента с дължина 50 м, поради пропадане на подпорна стена, ограничено е и движението на товарни автомобили над 10 т. Ограничението на скоростта е до 30 км/ч.\r\nОбходен маршрут: с. Пет Кладенци-Борово и обратно. Срок до 18.07.2017 г.\r\nРемонтни дейности: \r\nПът ІІ-21 Русе-Мартен от км 1+565 до км 6+050 – движение с повишено внимание, поради косене на тревни площи в средна разделителна ивица. Срок до 17.07.2017 г.; път ІIІ-202 Щръклево-Нисово-Кацелово от км 0+000 до км 38+309 – движение с повишено внимание, поради косене на тревни площи. Срок до 17.07.2017 г.; \r\nОПУ-Силистра:\r\nВременно са въведени следните ограничения за движение на МПС: няма.\r\nРемонтни дейности: няма.\r\nОПУ-Сливен:\r\nВременно са въведени следните ограничения за движение на МПС: \r\nПът ІІІ-488 Ичера-Сливен от км 19+750 до км 30+000 – затворен за движение за МПС над 10 т. \r\nРемонтни дейности: няма. \r\nОПУ-Смолян:\r\nВременно са въведени следните ограничения за движение на МПС: \r\nПът III-8683 Арда-Горна Арда от км 27+000 до км 29+500 – забранено движението на МПС над 10 т, поради пропадане и стесняване на една от пътните ленти. Срок до 31.10.2017 г.\t\r\nРемонтни дейности: \r\nПът ІІ-37 Доспат-Барутин от км 200+600 до км 219+000 – поради попълване на банкети машинно, МПС да се движат с повишено внимание, съобразно създадената организация на движение. Срок до 17.07.2017 г.; път ІІ-37 Доспат-Барутин от км 214+000 до км 219+000 – поради косене на тревни площи, МПС да се движат с повишено внимание, съобразно създадената организация на движение. Срок до 17.07.2017 г.; път ІІ-86 граница ОПУ Пловдив-м. Рожен от км 53+960 до км 87+620 – поради  косене на тревни площи, МПС да се движат с повишено внимание, съобразно създадената организация на движение. Срок до 21.07.2017 г.; път ІІ-86 Средногорци-Рудозем от км 122+200 до км 129+500 – поради косене на тревни площи, МПС да се движат с повишено внимание, съобразно създадената организация на движение. Срок до 21.07.2017 г.; път ІІІ-197 Сатовча-Доспат-Борино от км 41+900 до км 70+500 – поради попълване на банкети машинно, МПС да се движат с повишено внимание в свободната лента, съобразно създадената организация на движение. Срок до 17.07.2017 г.; път ІІІ-197 в с.Борино от км 70+100 до км 70+500 – движение в една лента, поради  срутване на стена от каменна зидария в дясна лента. Преминаването на МПС става в лявата лента с изчакване. Поставена е необходимата сигнализация на засегнатия участък. Срок до 31.08.2017 г.; път ІІІ-197 Тешел-Девин от км 78+100 до км 78+300 – пропадане на подпорна стена, движението на МПС да се извършва с повишено внимание. Участъкът е сигнализиран с пътни знаци. Срок до 31.10.2017 г.; път ІІІ-843 Сърница-граница ОПУ Пазарджик-Доспат от км 55+900 до км 59+900 – поради попълване на банкети машинно, МПС да се движат с повишено внимание в свободната лента, съобразно създадената организация на движение. Срок до 17.07.2017 г.; път ІІІ-865 Средногорци-границата ОПУ Кърджали от км 0+000 до км 15+150 – поради косене на тревни площи, МПС да се движат с повишено внимание, съобразно създадената организация на движение. Срок до 21.07.2017 г.; път ІІІ-866 Михалково-Кричим от км 67+000 до км 88+270 – поради косене на тревни площи и изсичане на храсти за видимост, МПС да се движат с повишено внимание, съобразно създадената организация на движение. Срок до 19.07.2017 г.; път ІІІ-868 Рудозем-Смолян от км 9+900 до км 22+260 – поради частични ремонти на асфалтовата настилка, МПС да се движат с повишено внимание в свободната лента, съобразно създадената организация на движение. Срок до 19.07.2017 г.; път ІІІ-8611 Белица-Загражден-Оряховец при км 59+250, поради проявление на свлачище и пропаднала лява лента, движението на МПС да се извършва с повишено внимание. Поставена е необходимата вертикална сигнализация. Срок до 31.10.2017 г.; път ІІІ-8632 Баните-п.к. Стоянов мост при км 6+700 – движението на МПС се осъществява в една лента, поради разрушена подпорна стена от каменна зидария и тръбен водосток. Участъкът е сигнализиран с пътни знаци. Срок до 31.10.2017 г.; път ІІІ-8652 Граница ОПУ Кърджали-Неделино от км 8+620 до км 16+848 – поради косене на тревни площи и изсичане на храсти за видимост, МПС да се движат с повишено внимание в свободната лента, съобразно създадената организация на движение. Срок до 21.07.2017 г.; път ІІІ-8652 Бял извор-Неделино при км 15+780, поради пропадане на пътен банкет и част от пътното платно с дължина 20 м, движението на МПС се осъществява в една лента. Участъкът е сигнализиран с пътни знаци. Срок до 31.10.2017 г.; път ІІІ-8683 Чокманово-Смилян от км 0+000 до км 12+122 – поради косене на тревни площи, МПС да се движат с повишено внимание в свободната лента, съобразно създадената организация на движение. Срок до 19.07.2017 г.; път ІІІ-8683 Рудозем-Смолян-Чокманово при км 2+030, поради проявление на свлачище и пропаднала лява лента, движението на МПС се извършва с повишено внимание. Поставена е необходимата вертикална сигнализация. Срок до 31.10.2017 г.;\r\nОПУ-София:\r\nВременно са въведени следните ограничения за движение на МПС: \r\nПът ІІ-82 Костенец-Самоков от км 0+000 до км 39+176 – забранява се транзитното движение на товарни МПС с обща маса над 10 т в двете посоки. Срок до 30.09.2017 г; \r\nПът ІІІ-3701 в участък от км 16+600 /край с. Ямна/ до км 22+300 /г-ца ОПУ Ловеч/ – затворен, поради свлачища. Срок до 30.09.2017 г.\r\nОбходен маршрут: път II-37 /Етрополе/-Лъга-Джурово-път I-3 /Джурово-Ябланица/-граница ОПУ Ловеч-път III-358 /Ябланица-Гложене/-път III-3701/ Гложене-Черни Вит/;\r\nПът ІІІ-8001 Беренде извор-Беренде от км 4+700 до км 9+410 – забранено е движението на МПС, поради намален габарит на пътното платно. Срок 31.08.2017 г.; път ІІІ-8102 Чибаовци-Свидня от км 10+000 до км 16+750 – затворен участък, поради активирали се свлачища. Срок до 30.09.2017 г.\r\nОбходен маршрут: до Чибаовци да се ползва път II-81; до Бучин проход-път III-164 Бучин проход-Искрец-Свидня. \r\nРемонтни дейности: няма.\r\nОПУ-Стара Загора:\r\nВременно са въведени следните ограничения за движение на МПС: \r\nПът ІІІ-807 затворен мост над р. Марица при км 7+600 в с. Скобелево.\r\nОбходни маршрути:\r\n- път ІІ-66 Поповица-Плодовитово-Първомай-Скобелево;\r\n- път ІІ-66 Чирпан-Плодовитово-Първомай-Скобелево;\r\n- Скобелево-Първомай-Плодовитово-път ІІ-66.\r\nПът ІІІ-5031 Опан-Гълъбово – забранено движението на МПС над 10 т. \r\nОбходен маршрут: път І-5 Стара Загора-Димитровград и път ІІІ-554 Раднево-Гълъбово;\r\nпът III-5007 Зимница-Ветрен, от км 11+500 до км 12+500. Движението на МПС се осъществява в една от лентите за движение.\r\nРемонтни дейности: \r\nПът ІІІ-666 Плодовитово-Оризово допълнение на пътен възел ,,Плодовитово“:\r\nI етап: От км 2+070 до км 2+265 дясно без отбиване  на движението по обходни маршрути,ограничаване на скоростта до 50 км/ч и стесняване на дясна лента.\r\nII етап: От км 2+085 до км 2+280 ляво без отбиване на движението по обходни маршрути, с ограничаване на скоростта до 50 км /ч и стесняване на лява лента. Срок до 17.07.2017 г. \r\nОПУ-Търговище:\r\nВременно са въведени следните ограничения за движение на МПС:\r\nПът II-49 Търговище-Разград от км 9+800 до км 11+832 и от км 11+942 до км 30+658 – ограничено движение за всички МПС, поради строително-монтажни дейности. \r\nОбходен маршрут: път I-4 В. Търново-Търговище-Шумен, движението се отбива по път II-74 – Търговище-/Попово – Дралфа/” през с. Въбел-с. Здравец-с. Подгорица, път II-51 „с. Дралфа-с. Чудомир-гр. Лозница – път I-2, път I-2 Русе-Разград-Шумен, гр.Разград и обратно. Срок до 31.10.2017 г.\r\nПът III-4082 Капище-Банковец от км 0+000 до 11+300 – ограничено е движението на МПС над 3,5 т, поради ремонтни дейности на мостово съоръжение. Срок до 30.09.2017 г.\r\nРемонтни дейности: няма.\r\nОПУ-Хасково:\r\nВременно са въведени следните ограничения за движение на МПС:\r\nПът III-5009 Козлец-Кърджали от км 0+000 до км 26+080 – ограничено е движението на МПС над 12 т. Срок до 20.12.2017 г.\r\nРемонтни дейности: няма.\r\nОПУ-Шумен:\r\nВременно са въведени следните ограничения за движение на МПС: \r\nПът ІІІ-731 Радко Димитриево-Друмево – ограничено движение на МПС над 10 т., поради свлачищни процеси. Срок до 21.05.2018 г.\r\nОбходен маршрут: Шумен-Овчарово-Друмево.\r\nРемонтни дейности: няма.\r\nОПУ-Ямбол:\r\nВременно са въведени следните ограничения за движение на МПС:\r\nПът ІІІ-7008 Елхово-Изгрев от км 2+440 до км 2+560 – затворен за движение, поради компрометирано експлоатационно състояние на дървен мост над р. Тунджа. Движението е пренасочено по изграден обходен път до моста с ограничение на скоростта до 30 км/ч. Срок до 20.12.2017 г.\r\nРемонтни дейности:\r\nПът ІІІ-7008 с. Малък Манастир-с. Голям Манастир от км 18+059 до км 18+127 – движението е пренасочено само в едната лента, поради пропаднала настилка и пропаднал насип. Срок до 20.12.2017 г.\r\n2. Опасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път II-16 Ребърково-Своге-Нови Искър; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2017-07-17", "title": "Актуална пътна обстановка"}
{"url": "http://www.focus-news.net/news/2017/07/17/2416222/nezavisimaya-gazeta-turtsiya-e-blizo-do-zakupuvaneto-na-ruskite-pro-sistemi-ts-400-triumf.html", "text": "Преговорите за доставяне на Турция на новите руски зенитно-ракетни комплекси Ц-400 „Триумф“ са на финалната линия, предава Независимая Газета.\r\nТурският посланик в Русия Хюсейн Дириоз потвърди тази информация миналата седмица, заявявайки, че „членството в НАТО не пречи на провеждането на мултивекторна външна политика от страна на Турция, в това число и покупката на ЗРС Ц-400“.\r\nМинистърът на отбраната на САЩ Джеймс Матис също даде да се разбере, че САЩ няма да възпрепятстват сделката. Според руски военни експерти, „вероятността Анкара да закупи руски зенитно-ракетни системи, е висока“.  Симеон Миланов", "date": "2017-07-17", "title": "Независимая Газета: Турция е близо до закупуването на руските ПРО системи Ц-400 „Триумф“"}
{"url": "http://www.focus-news.net/news/2017/07/17/2416259/predsedatelyat-na-narodnoto-sabranie-dimitar-glavchev-shte-se-vklyuchi-v-yubileynoto-koloezdachno-sastezanie-za-kupa-vasil-levski.html", "text": "Председателят на Народното събрание Димитър Главчев ще се включи в юбилейното колоездачно състезание за Купа „Васил Левски” и ще връчи награди на победителите. Това съобщиха от пресцентъра на Народното събрание. Двудневната обиколка, посветена на 180-годишнината от рождението на Васил Левски, се провежда под почетния патронаж на председателя на парламента.\r\nДимитър Главчев ще участва в надпреварата между любителите-колоездачи от 15.30 часа в село Къкрина.\r\nВ 17.00 часа пред паметника на Васил Левски в Ловеч председателят на Народното събрание ще връчи наградите на победителите в категория „Мъже”.\r\nКолоездачното състезание за Купа „Васил Левски” се организира от областния управител на Ловеч в партньорство с Колоездачен клуб „Хемус” 1896” - Троян, Български колоездачен съюз, Общините Карлово, Троян и Ловеч.", "date": "2017-07-17", "title": "Председателят на Народното събрание Димитър Главчев ще се включи в юбилейното колоездачно състезание за Купа „Васил Левски”"}
{"url": "http://www.focus-news.net/news/2017/07/17/2416262/api-ogranichava-se-dvizhenieto-v-uchastatsi-ot-patya-troyan-lovech-za-provezhdane-na-koloezdachnata-obikolka-kupa-vasil-levski.html", "text": "Колоездачна обиколка Купа „Васил Левски ще се проведе днес и ще премине по републикански пътища в областите Пловдив и Ловеч. За повишаване безопасността на движение е необходимо шофьорите да карат внимателно, да спазват пътната сигнализация и въведената временна организация. Днес колоездачите ще са по отсечката Троян - Ловеч. Това съобщиха от пресцентъра на Агенция „Пътна инфраструктура”.\r\nМаршрутът на колоездачната обиколка преминава по следните републикански пътища: път I-6 София – Карлово – Бургас в участъка от кръстовището с път II-35 Троян – Кърнаре до кръстовището с път ІІІ-641, по път ІІІ-641 Баня – Васил Левски в участъка от кръстовището с път I-6 до кръстовището с път ІІ-64, по път II-64 Карлово – Пловдив в участъка от кръстовището с път III-641 до кръговото кръстовище гр. Карлово, по път II-35 Троян - Кърнаре, път III-357 Троян – Орешак, път III-3505 Велчево – Дебнево – Стефаново, път III-4003 Прелом - Малиново, път III-3013 Брестово - Къкрина и път ІІІ-401 Ловеч – (Кормянско-Малък Вършец).\r\nДнес временната организация на движението е следната:\r\n- от 14.00 до 15.00 часа ще бъде ограничено движението по път III-357 Троян – Беров мост. Обходният маршрут е по път II-35 Троян - Ловеч и общинския път GAB1164;\r\n- от 15.00 до 15.40 часа ще е спрян трафикът по път III-3505 Беров мост – Стефаново. Движението ще бъде пренасочено по път IIІ-357 Беров мост – Троян, път ІІ-35 Троян – пътен възел „Абланица“, път І-4 пътен възел „Абланица“ – пътен възел „Дъбрава“ и по път ІІІ-3505 пътен възел „Дъбрава“ – Стефаново;\r\n- от 15.55 до 16.15 часа движението ще бъде ограничено по път III-4003 Малиново – Прелом. Обходният маршрут е по път I-4 пътен възел „Малиново“ – пътен възел „Дъбрава“, път III-3505 пътен възел „Дъбрава“ – Казачево – кръстовище с път ІІ-35 Троян - Ловеч, продължава се по път ІІ-35 до Ловеч, път ІІІ-401 Ловеч – кръстовище с път ІІІ-4003 – Прелом;\r\n- от 16.15 о 16.30 часа ще бъде спряно движението по маршрута Прелом – Къкрина. Водачите ще е необходимо да изчакват на място преминаването на колоездачите. В 16.15 часа ще се спира движението по път ІІІ-4003 Прелом – кръстовище с ІІІ-401, както и по път ІІІ-401 Ловеч – кръстовището с път ІІІ-4003 – Прелом от кръстовището с път ІІІ-4003 до кръстовището с път ІІІ-3013 и път ІІІ-3013 до с. Къкрина; \r\n- От 16.30 до 17.10 часа трафикът ще бъде ограничен по път III-401 Къкрина – Ловеч. Обходният маршрут е по път III-4003 Прелом – п. в. „Малиново“ – път I-4 п. в. „Малиново“ – п. в. „Абланица“ – ІІ-35 п. в. „Абланица“ – Ловеч.", "date": "2017-07-17", "title": "АПИ: Ограничава се движението в участъци от пътя Троян - Ловеч за провеждане на колоездачната обиколка Купа „Васил Левски“"}
{"url": "http://www.focus-news.net/news/2017/07/17/2416258/vitsepremierat-ekaterina-zaharieva-shte-vzeme-uchastie-v-saveta-vanshni-raboti-v-bryuksel.html", "text": "Заместник министър-председателят по правосъдната реформа и министър на външните работи Екатерина Захариева ще вземе участие в редовното заседание на Съвет „Външни работи“, което ще се проведе днес в Брюксел. Това съобщиха от пресцентъра на Министерство на външните работи. Първите дипломати на 28-те ще проведат дискусия относно приоритетите в изпълнението на Глобалната стратегия на ЕС за следващата година. Министрите ще обсъдят актуалното развитие на ситуацията в Либия и ще направят преглед на отговора на ЕС. Съветът ще одобри удължаването на мандата на EUNAVFOR MED операция Sophia и на гражданската мисия на ЕС за подкрепа за интегрирано управление на границите в Либия (EUBAM).\r\nВъншните министри ще обменят мнения и относно положението в Корейската народнодемократична република (КНДР), в контекста на последните събития, включително неотдавнашното изстрелване на балистична ракета на 4 юли 2017 г. в грубо нарушение на резолюциите на Съвета за сигурност на ООН. Дискусията в СВнР ще направи преглед на ролята на ЕС и взаимодействието с останалите заинтересовани страни. \r\nРаботният обяд на министрите ще бъде посветен на темата за миграционния натиск в Централното Средиземноморие. В дискусията ще участват Върховния комисар на ООН по бежанците Филипо Гранди и Генералният директор на Международната организация по миграция.\r\nEUNAVFOR MED операция SOPHIA е военноморска операция на ЕС срещу контрабандистите и трафикантите на хора в Средиземноморието, която започна на 22 юни 2015 г. Целта на мисията е идентифициране, залавяне и отстраняване на плавателни съдове и спомагателни активи, които се използват или за които се подозира, че се използват от контрабандисти или трафиканти на мигранти.\r\nОперацията е един от елементите на по-широкия комплексен подход на ЕС към миграцията, чиято цел е да се реагира на непосредствената необходимост от спасяване на човешки животи и преодоляване на неотложни ситуации, справяне с първопричините за незаконната миграция и борба с трафикантите.\r\nОперация Sophia носи името на момиченце от сомалийски произход, родено на 24 август 2015 г. на борда на германската фрегата „Шлезвиг Холщайн“, която е част от военноморските сили в операцията на ЕС в централното Средиземноморие. Детето е спасено от германския кораб заедно с други 453 мигранти.", "date": "2017-07-17", "title": "Вицепремиерът Екатерина Захариева ще вземе участие в Съвета „Външни работи“ в Брюксел"}
{"url": "http://www.focus-news.net/news/2017/07/17/2416263/bsp-sofiya-shte-vzeme-uchastie-v-diskusiya-za-predstoyashtite-promeni-v-zakona-za-ustroystvoto-i-zastroyavaneto-na-stolichna-obshtina.html", "text": "БСП – София ще вземе участие в дискусия, посветена на предстоящите промени в Закона за устройството и застрояването на Столична община, които ще бъдат представени от главния архитект на София Здравко Здравков. Това съобщиха от пресцентъра на Градския съвет на БСП - София. В дискусията ще вземат участие представители на Съюза на архитектите в България, Камарата на архитектите, Камарата на строителите в България, НТС по строителство в България, Съюза на българските художници, Камарата на инженерите в инвестиционното проектиране и Камарата на енергийните одитори, както и общинските съветници на БСП в СОС, народни представители от БСП от София и от Комисията по регионална политика, благоустройство и местно самоуправление в Народното събрание.\r\nСъбитието ще се състои днес, от 16.00 до 18.00 часа, в зала 1 на Централния дом на архитекта (ул. „Кракра“ №11).", "date": "2017-07-17", "title": "БСП – София ще вземе участие в дискусия за предстоящите промени в Закона за устройството и застрояването на Столична община"}
{"url": "http://www.focus-news.net/news/2017/07/17/2416264/denyat-17-yuli-v-balgarskata-istoriya.html", "text": "", "date": "2017-07-17", "title": "Денят 17 юли в българската история"}
{"url": "http://www.focus-news.net/news/2017/07/17/2416265/veliko-tarnovo-gradat-shte-otbelezhi-180-godishninata-ot-rozhdenieto-na-vasil-levski.html", "text": "Велико Търново ще отбележи 180-годишнината от рождението на Васил Левски. Това съобщиха от пресцентъра на Община Велико Търново. Събитията ще се състоят в навечерието на рождената дата (18 юли), до паметника на Апостола на свободата на ул. „Васил Левски“, както и пред Музикално-драматичния театър „Константин Кисимов“. \r\nПрограмата за отбелязване на годишнината започва в 20.30 часа на днес. Пред великотърновци и гостите на града ученици от Езикова гимназия „Проф. д-р Асен Златаров“ и Средно училище „Емилиян Станев“, заедно с актрисата Стефка Петрова ще представят литературата композиция „Левски в сърцата ни“. Заупокойна молитва ще отслужи великотърновският митрополит Григорий. Представители на институции, организации, сдружения, жители и гости на Старата столица ще отдадат почит на Дякона, като положат венци и цветя пред паметника му. \r\nВ 21.00 часа пред МДТ „Константин Кисимов“ кметът на Велико Търново Даниел Панов и официалните лица ще произнесат слова. Програмата по случай 180-годишнината от рождението на великия български герой Васил Левски ще завърши с тържествена заря.", "date": "2017-07-17", "title": "Велико Търново: Градът ще отбележи 180-годишнината от рождението на Васил Левски"}
{"url": "http://www.focus-news.net/news/2017/07/17/2416247/china-daily-venetsuelskiyat-prezident-prizova-opozitsiyata-kam-dialog.html", "text": "Венецуелският президент Николас Мадуро призова опозиционната партия „Демократическо единство“ към политически диалог, предава China Daily.\r\nТова идва след като „Демократическо единство“ проведоха неофициален референдум за правителството му. На 30 юли в страната има официални избори за Национално събрание.\r\n„Те проведоха мирна консултация днес. Казвам им да не правят луди неща, призоваваме ги да се върнат с мир, да седнат и да разговарят. Да почнем нов цикъл на диалог за мира“, каза Николас Мадуро.\r\nТой призова опозицията да възвърне „демократическия си характер“, както и да „изолира“ тази част от нея, която според него е отговорна за насилието.\r\n„Трябва да сме наясно с различията, които имаме в страната, и да ги разрешим с мир, с гласове, а не куршуми, с толерантност и демокрация“, каза той.\r\nАгенция „Фокус“ припомня, че на неофициалния референдум, които опозицията проведе, въоръжени лица на мотори застреляха и убиха двама души. Опозиционните сили твърдят, че групата е „паравоенно“ формирование, близко до управляващата партия.  Симеон Миланов", "date": "2017-07-17", "title": "China Daily: Венецуелският президент призова опозицията към диалог"}
{"url": "http://www.focus-news.net/news/2017/07/17/2416261/gd-granichna-politsiya-5-km-kolona-ot-tovarni-avtomobili-se-e-obrazuvala-na-gkpp-kapitan-andreevo-na-vhod.html", "text": "5 км колона от товарни автомобили се е образувала на ГКПП „Капитан Андреево“ на вход. Това съобщиха от пресцентъра на ГД „Гранична полиция“. Информацията за трафика на българските гранични контролно-пропускателни пунктове е към 6.00 часа. На ГКПП \"Лесово\" се е образувала колона от 3 км от товарни автомобили и 2 км от леки на изход. На българо-румънска граница на ГКПП \"Дунав мост\" - Видин има 2 км колона от товарни автомобили на вход. На българо-гръцка граница на ГКПП \"Маказа\" има колона от 1 км от леки автомобили на вход. На българо-сръбската и българо-македонската граница трафикът е нормален на всички ГКПП.", "date": "2017-07-17", "title": "ГД „Гранична полиция“: 5 км колона от товарни автомобили се е образувала на ГКПП „Капитан Андреево“ на вход"}
{"url": "http://www.focus-news.net/news/2017/07/17/2416260/reuters-v-referenduma-na-venetsuelskata-opozitsiya-sa-uchastvali-7-2-miliona-grazhdani.html", "text": "Близо 7.2 милиона граждани са участвали в неформалния референдум организиран от опозицията във Венецуела, предава Reuters.\r\nСпоред наблюдатели и социолози, над 7 милиона граждани са гласували на референдума, който бе определен от президента Николас Мадуро като незаконен.\r\nТази бройка е близо до броя на гласовете, които опозиционните сили получиха на изборите през декември 2015 г. Според противниците на Николас Мадуро, този вот показва народното недоволство от президента. Симеон Миланов", "date": "2017-07-17", "title": "Reuters: В референдума на венецуелската опозиция са участвали 7, 2 милиона граждани"}
{"url": "http://www.focus-news.net/news/2017/07/17/2416267/sliven-prodalzhavat-otkritite-priemni-na-obshtinskite-savetnitsi-ot-gerb-i-prez-yuli.html", "text": "Общинските съветници от ПП ГЕРБ – Сливен продължават седмичните си срещи с граждани и през месец юли, съобщиха от пресцентъра на партията. Приемните на представителите на местния парламент преминават при голям интерес от страна на жителите на Сливен и населените места. Към тях се обръщат с питания по различни лични и социални теми, както и с въпроси касаещи инфраструктурата на града и населените места в община Сливен. \r\nГрафикът на общинските съветници от ПП „ГЕРБ“ – Сливен за месец юли:\r\nОт 9.30 до 16.30 часа – Тодор Начев и Димитър Митев;\r\n24 юли от 9.30 до 16.30 часа – Живко Минчев и Керанка Стамова;\r\n31 юли от 9.30 до 16.30 часа - Христо Котов и Димитър Павлов.\r\nПредварително записване - на тел. 044/63 32 23.", "date": "2017-07-17", "title": "Сливен: Продължават откритите приемни на общинските съветници от ГЕРБ и през юли"}
{"url": "http://www.focus-news.net/news/2017/07/17/2416269/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata.html", "text": "„Софийска вода” временно ще прекъсне водоснабдяването в някои части на столицата, съобщиха от пресцентъра на дружеството. В понеделник във връзка с изпълнение на инвестиционен проект за реконструкция на уличен водопровод на ул. „Шандор Петьофи“ Център се налага спиране на водоподаването от 9:00 до 21:00 часа на клиентите на „Софийска вода”, живеещи в района на: по ул. „Шандор Петьофи“ от бул. „Витоша“ до ул. „Цар Асен“; по ул. „Удово“ от ул. „Шандор Петьофи“ до ул. „Доспат“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: ул. „Удово“ ъгъла с ул. „Шандор Петьофи“. След възстановяване на водоснабдяването е възможно временно повишаване мътността на водата.\r\nВ понеделник във връзка с изпълнение на инвестиционен проект за реконструкция на уличен водопровод до ул. „Борова гора“ с. Пасарел се налага спиране на водоподаването от 9:00 до 21:00 часа на клиентите на „Софийска вода”, живеещи в района на: по ул. „Вец Пасарел“ от №56 до №66. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: ул. „Вец Пасарел“ бл. 3. След възстановяване на водоснабдяването е възможно временно повишаване мътността на водата.\r\nВ понеделник във връзка с подмяна на сградно водопроводно отклонение на ул. „Цветан Радославов“ жк. „Гео Милев“ се налага спиране на водоподаването от 10.00 до 17:00 часа на клиентите на „Софийска вода”, живеещи в района на: ул. „Цветан Радославов“ №11, №13, №15. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Алфред Нобел“ ъгъла с ул. „Цветан Радославов“.", "date": "2017-07-17", "title": "„Софийска вода” временно ще прекъсне водоснабдяването в някои части на столицата"}
{"url": "http://www.focus-news.net/news/2017/07/17/2416271/vratsa-narodniyat-predstavitel-ot-gerb-krasen-krastev-shte-provede-iznesen-priemen.html", "text": "Народният представител от ГЕРБ Красен Кръстев ще проведе изнесен приемен ден в две населени места от област Враца. Това съобщиха от пресцентъра на ПП ГЕРБ. От 10.00 часа, той ще се срещне с жителите на село Крушовица, община Мизия. Приемният ден ще се състои в сградата на кметството.\r\nКрасен Кръстев организира приемен ден и в село Галово, община Оряхово. Той ще бъде от 15.00 часа, в сградата на кметството.", "date": "2017-07-17", "title": "Враца: Народният представител от ГЕРБ Красен Кръстев ще проведе изнесен приемен"}
{"url": "http://www.focus-news.net/news/2017/07/17/2416272/sofiya-izlozhbata-apostolat-i-negovoto-vreme-prez-pogleda-na-balgarskite-hudozhnitsi-shte-bade-otkrita.html", "text": "Столична община и Националната галерия представят изложбата „Апостолът и неговото време през погледа на българските художници”, посветена на 180-годишнината от рождението на Васил Левски. Това съобщиха от пресцентъра на Столична община. Изложбата е подредена в Галерия на открито в Градина „Кристал” и ще бъде официално открита на в 11.00 часа. \r\n\"Със своята политическа идеология, със своите качества на гражданин на новия свят, със своята гениалност на организатор и политик Левски изпреварва българското развитие с цели десетилетия и ако беше живял в някоя по-голяма страна, той щеше да бъде известен на света като един от най-големите мъже на XIX век.\", казва проф. Николай Генчев.\r\nХудожниците обичат да рисуват Левски. До неговия образ те достигат чрез малкото запазени автентични фотографии и чрез спомените и описанията на негови съвременници. Така например, Панайот Хитов говори за силата на погледа и сиво-сините очи на Апостола; Любен Каравелов го определя като човек честен, родолюбив и деятелен; Никола Обретенов подчертава желязната му воля и постоянство, съчетани с голямата му скромност: \"В обноските си към всекиго беше вежлив, учтив и любезен, не употребяваше никакви спиртни питиета, не пушеше, пиеше само чай. Без работа никога не стоеше, никога не се хвалеше... не беше словоохотлив, но когато се увлечеше да говори по народните работи, беше толкова красноречив, щото омайваше слушателите си\". Иван Вазов пише: \"Странно! Тоя момък, който проповядваше опасната мисъл за свобода, за борба, за смърт, който се излагаше всеки ден на опасности, тоя син на нощта, на пустинята, на премеждията, имаше весел нрав. Настоящата изложба е само част от творческите интерпретации на някои от известните български художници. Тя разкрива и съкровеното лично съпреживяване към трагичната участ на героя, превърнал се в незаменима част от колективната памет, културата и светогледа на всеки българин\".\r\nИзложбата може да бъде разгледана в Галерия на открито в Градина „Кристал” до 25-ти юли.", "date": "2017-07-17", "title": "София: Изложбата „Апостолът и неговото време през погледа на българските художници” ще бъде открита"}
{"url": "http://www.focus-news.net/news/2017/07/17/2416270/denyat-17-yuli-v-svetovnata-istoriya.html", "text": "2015 г. \r\nЕК отпуска 7.16 млрд. евро заем на Гърция за мостовото финансиране. Спасителната програма в размер на 86 млрд. евро е потвърден в Бундестага с 439 гласа „за“, 119 „против“ и 40 „въздържали се“.2014 г. \r\nНа територията на Украйна е свален малайзийски самолет Боинг 777 извършващ полет Амстердам - Куала Лумпур. Загиват 298 човека.2013 г. \r\nКралицата на Великобритания Елизабет II одобрява законопроект легализиращ еднополовите бракове.2012 г. \r\nИзраелската партия Кадима излиза от управляващата коалиция.2012 г. \r\nАдминистрацията на Барак Обама отказва категорично финансиране на сирийската опозиция.\r\n2011 г.\r\nВулканът Локон изригва, хвърляйки в паника над 5000 жители на индонезийския остров Сулавеси. Скалните материали и пепелта се издигат на три и половина километра височина.\r\n2011 г.\r\nЛидерът на Лейбъристката партия Ед Милибанд се обявява за раздробяване на медийната империя на Рупърт Мърдок след арестуване на Ребека Брукс, досегашния изпълнителен директор на \"Нюз интернешънъл\", британският филиал на Нюз Корпорейшън. С нея арестуваните сътрудници на компанията стават десет.2011 г. \r\nСпоред секретен доклад на ЦРУ, публикуван в немския вестник „Билд“, Гърция, е заплашена от гражданска война и военен преврат.2006 г. \r\nВълни цунами опустошават индонезийския остров Ява. Загиват стотици. Няколко хотела са повредени и десетки къщи са разрушени в следствие на гигантските вълни, предизвикани от земетресение със сила 7,2 по Рихтер.2006 г. \r\nШестима души, сред които и бившият вицепремиер на Албания Грамоз Пашко, изчезват след като военният хеликоптер, с който пътуват, пада в Адриатическо море. Хеликоптерът тръгва от болница в Тирана, за да транспортира по спешност намиращият се в кома Пашко до клиника в италианския град Бари. В хеликоптера пътуват още двама лекари, двама пилоти и техник.1994 г. \r\nБразилия става световен шампион по футбол на финала на първенството в САЩ. Титлата е рекордна за Бразилия. Във финалния мач побеждават отбора на Италия след дузпи. Българският национален отбор по футбол постига историческото четвърто място в света на същия шампионат.1968 г. \r\nИракското правителство е свалено от Революционния команден съвет начело с генерал Хасан ал-Бакр.1963 г. \r\nПодписана е културна спогодба с Алжир.1955 г. \r\nВ Калифорния е открит първият Диснилед. В тържеството участва и самият Уолт Дисни.1945 г. \r\nЗапочва Потсдамската конференция с участието на Чърчил (по-късно заменен от Клемент Атли), Хари Труман и Сталин. Конференцията разглежда най-важните въпроси, възникнали в края на Втората световна война: за демилитаризацията, за бъдещето на Германия; за репарациите, за западните граници на Полша; за предаване на Кьонигсберг (Калининград) на СССР; за учредяване на международна Дунавска комисия; за учредяване на Съвет на министрите на външните работи; за бъдещия \"ред\" в Европа и в света и др. Решено е мирните договори със сателитите на Хитлеристка Германия да се подготвят от Съвета на министрите на външните работи (СМВнР) на СССР, САЩ, Великобритания, Франция и Китай, а мирните договори да се подпишат само с признати демократични правителства.1917 г. \r\nВ хода на Първата световна война кралят на Великобритания Джордж V издава указ за премахване на всички немски титли от имената на членовете на кралската фамилия. Кралската династия, носеща до тогава фамилията Сакс-Кобург-Готска, е преименувана в Уиндзорска. Джордж V е английски крал. Роден е през 1865 г. в Лондон. Син е на Едуард VII, когото наследява през 1910 г. Неговото царуване е отбелязано с участието на Великобритания в Първата световна война, въстанията в Ирландия, Египет и Индия, както и присъединяването към империята му на бивши германски колонии и на нови земи, поставени под английски протекторат (Палестина, Месопотамия и др.). През Първата световна война променя името на Хановерската династия в Уиндзорска династия. Джордж V умира през 1936 г.1913 г. \r\nОт 17 до 28 юли в Букурещ се провежда мирната конференция за оформяне резултатите от двете Балкански войни. На 18 юли е сключено петдневно примирие, по-късно продължено безсрочно. Букурещкият мирен договор, който слага край на Втората балканска (Междусъюзническа) война 1913 г., е подписан на 28 юли между България, от една страна, и Румъния, Гърция, Сърбия и Черна гора - от друга. Според него Румъния получава Южна Добруджа, Сърбия - Вардарска Македония, с изключение на Струмица, а Гърция - Егейска Македония. Отношенията с Турция се уреждат с отделен мирен договор. Тези договори очертават първата национална катастрофа за България. След подписването им за България от придобивките, получени след Балканската война 1912-1913 г. , остават земите между реките Струма и Места в Западна Тракия.1868 г. \r\nСтолицата на Япония е преместена от гр. Киото в гр. Едо, на който впоследствие е дадено името гр. Токио (т.е. източната столица). Токио е разположен в югозападаната част на о-в Хонсю, в равнината Канто, при вливането на реките Сумида и Тама в залива Сингава, част от Токийския залив на Тихия океан. Той е един от най-големите градове в света. По данни от 1995 г. населението наброява около 11 700 000 ж. В т. нар. столичен район, включващ градове и населени пунктове от 4 префектури, живеят около 31 000 000 жители. Токио е главен транспортен възел на страната, а също голям център на международни морски и въздушни връзки. Център на скоростните железопътни линии и автостради. В Токио има стокова, фондова и валутна борса. В Токио се намират Токийският държавен и муниципален университет, частни университети. Там е седалището на Японската академия на науките, Националния изследователски център за защита от природни бедствия. В Токио има над 30 музея, будистки (Канон в Асакуса от ХVII в., Майдзи от ХIХ в.) и шинтуистки (Ясукуни от 1919 г.) храмове, императорски дворец от края на ХIХ и началото на ХХ в. и други архитектурни паметници.1841 г. \r\nИзлиза първият брой на английското хумористично списание \"Пънч\".1453 г. \r\nЗавършва Стогодишната война между Франция и Великобритания с победа на френската армия в битката при Бордо. Войната започва през 1338 г. и е най-дългата в историята. Въпреки началните успехи на Великобритания, в крайна сметка тя губи всички свои владения на континента с изключение на крепостта Кале. Френските войски побеждават английските в битката при Кастийон, с което завършва Стогодишната война между Франция и Великобритания (1337-1453 г.). Войната се води за земите на територията на Франция, притежание на английската корона, и за Фландрия. Английската армия е съставена предимно от наемници и се командва от краля. Основа на френската армия е рицарското феодално опълчение. Първият период на войната (1337-1360 г.) е характерен с борбата на противниците за Югозападна Франция. Бойните действия имат променлив успех, но англичаните завладяват Югозападна Франция и заставят Франция чрез Бретинския мирен договор (1360 г.) да им отстъпи територията от устието на Лоара до Пиренеите. Вторият период (1360-1380 г.) започва с реорганизация на френската армия в наемна, създаване на полева артилерия и нов морски флот. Като използва внезапните действия и партизанските методи за воюване, французите имат надмощие. Франция успява да запази много пристанища и крепости по крайбрежието на Атлантически океан (Бордо, Байон, Брест, Шербур, Кале). Англия е принудена да сключи примирие. \r\nТретият период (1415-1424 г.) се характеризира с вътрешни противоречия и отслабване на Франция (селски и градски въстания, междуособна война на феодалните групировки и др.). С помощта на бургундския херцог англичаните завладяват Северна Франция (вкл. Париж). На 21 май 1420 г. е подписан мирен договор в Труа. Хенри V става регент на Франция, а след смъртта на крал Шарл VI става наследник на френския престол. През 1422 г. внезапно умират Шарл VI и Хенри V. Франция се оказва в изключително тежко положение: разпокъсана и ограбена от завоевателите. Войната се превръща в националноосвободителна за Франция. \r\nПрез четвъртия период (1424-1453 г.) народните маси активно се намесват във войната (особено в Нормандия). През 1428 г. англичаните обсаждат Орлеан. Народната съпротива се вдъхновява от Жана д’Арк и през 1429 г. градът е освободен. През 1437 г. французите завземат Париж, през 1441 г. си връщат Шампан и през 1450 г. Нормандия. На 19 октомври 1453 английската армия капитулира в Бордо, с което е сложен край на Стогодишната война.709 г. пр. Хр. \r\nВ 709 г. пр. Хр. китаецът Чу Фу прави първо описание на пълно слънчево затъмнение.На тази дата са родени:1876 г. \r\nРоден е Максим Максимович Литвинов - руски държавник и политически деец. Един от създателите е на Болшевишката партия. От 1920 г. е посланик в Естония. Заема също така длъжностите заместник-народен комисар на външните работи (1921-1930 г.), народен комисар на външните работи (1930-1939 г.), посланик в САЩ (1939-1943 г.), посланик в Куба (1942-1943 г.).Умира в Москва на 31 декември 1951 г.1862 г. \r\nРоден е Оскар Ивар Левертин - шведски писател, литературовед. Той завежда катедра в Упсалския, а от 1899 г. е професор по история на литературата в Стокхолмския университет. Литературната си дейност започва през 1883 г. Първият му сборник е \"Легенди и песни\" (1891 г.), в който се обръща към фантастични образи от средновековието. Издава също така сборниците: \"Нови стихове\" (1894 г.), \"Стихове\" (1904 г.), \"Цар Соломон и Моролф\" (1905 г.), историческите новели \"Рококо\" (1899 г.) и романа \"Магистри в естерос\" (1900 г.) . Високо ценени са неговите историко-литературни трудове (\"Театърът и драмата при Густав III\", 1889 г.; \"От времето на Густав III\", 1896 г., и др.). Умира на 22 септември 1906 г. в Стокхолм.На тази дата умират:1793 г. \r\nУмира Шарлот Корде - френска аристократка. Тя е родена на 27 юли 1768 г. в Сен-Сатурнен-де-Линери. Под влияние на жирондистите прониква в дома на Жан-Пол Марат и го убива. Осъдена е и след това гилотинирана.1790 г. \r\nВ Единбург, Шотландия, умира британският икономист и философ Адам Смит (1723 - 1790). Роден е през 1723 г. в Шотландия. Автор е на прочутото съчинение Богатството на народите: Изследване на неговата природа и причини (1776), което е един от първите опити за проследяване на историческото развитие на индустрията и търговията в Европа. Този труд е особено важен за научната дисциплина икономика и е една от най-известните обосновки в подкрепа на свободната търговия, капитализма и либертарианството. Учи философия първо в Глазгоу, а после в Оксфордския университет (1740-46). При завръщането си в Шотландия през 1751 е назначен за ръководител на катедра „Логика“ в Глазгоуския университет. През 1752 получава и катедрата „Морална философия“. Лекциите му обхващат теми от етиката, риториката, правната наука и политическата икономия. Първата книга на Смит, който му донася известност, е Теория на моралните чувства (1759). Смит смята книгата за свой основен труд, за което се съди по това, че посвещава последните години от живота си на нейните преиздавания. Умира в Единбург, Шотландия.За изготвянето на историческата справка на Агенция “Фокус” са използвани следните източници:\r\nЕнциклопедия “България” - Издателство на БАН, 1982 г.;\r\nЕнциклопедия “Британика” (2004 г.);\r\nБолшая Советская Энциклопедия (1970 г.);\r\nФамилна енциклопедия “Larousse”;\r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща “Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща “Емас”, 2001 г.;\r\nИстория на Русия - Книгоиздателска къща “Труд”, 2002 г.;\r\nИстория на Османската империя - Издателство “Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nИсторически бюлетин – на “The New York Times”;\r\nИсторически бюлетин – на “The History Channel”;\r\nИсторически бюлетин – на “World of Quotes”;\r\nИсторически архив на Агенция “Фокус” - отдел “Архив и бази данни” и други.", "date": "2017-07-17", "title": "Денят 17 юли в световната история"}
{"url": "http://www.focus-news.net/news/2017/07/17/2416273/predstoyashti-mezhdunarodni-sabitiya-za-17-yuli-agentsiya-fokus.html", "text": "В Индия ще се проведат президентски избори.\r\n*** Започва втори кръг от преговорите за Брекзит между главния преговарящ на ЕС Мишел Барние и британския министър на въпросите, свързани с излизането, Дейвид Дейвис.\r\n*** Ще се проведе среща на министрите на външните работи на ЕС.\r\n*** Ще се проведе среща на министрите на земеделието на  на ЕС.\r\n***", "date": "2017-07-17", "title": "Предстоящи международни събития за 17 юли (Агенция \"Фокус\")"}
{"url": "http://www.focus-news.net/news/2017/07/17/2416268/burgas-namereno-e-tyaloto-na-11-godishnoto-momiche-koeto-izchezna-v-moreto-v-slanchev-bryag.html", "text": "Намерено е тялото на 11-годишното момиче, което изчезна в морето в Слънчев бряг. Това съобщиха от ОДМВР - Бургас. На 15 юли, около 03.34 часа, в Районно управление - Несебър е получено съобщение за това, че на плажа до бар „Кайро бийч” в Слънчев бряг от морето е изхвърлено тялото на момиче на видима възраст около 10 – 12 години. Установено е, че това е трупът на чешката туристка с инициали Х. Н., 11-годишна от виетнамски произход, чието тяло се издирваше от 12 юли т.г., когато между 6 и 7 спасителен пост срещу заведение - бистро „Кораба” в Слънчев бряг момиченцето заедно със сестра си и 61-годишна чешка туристка влезли в морето, но то започнало да се дави. Жената успяла да извади сестричката на брега, но при опита да си да спаси момичето с инициали Х. Н. се удавила, като тялото ѝ е извадено от сезонен работник. Трупът на Х.Н. е откаран за аутопсия в УМБАЛ – Бургас. По случая е образувано досъдебно производство.", "date": "2017-07-17", "title": "Бургас: Намерено е тялото на 11-годишното момиче, което изчезна в морето в Слънчев бряг"}
{"url": "http://www.focus-news.net/news/2017/07/17/2416266/pravoslavnata-tsarkva-pochita-pametta-na-sveta-velikomachenitsa-marina.html", "text": "На 17 юли Православната църква почита паметта на света великомъченица Марина. Света Великомъченица Марина понесла нечовешки мъчения, отдавайки своя живот на християнската вяра. В течение на няколко века християните търпели много и нечувани изпитания и страдания, пролята била много кръв. През това велико за вярата време Иисус чрез Светия Дух избра измежду езичниците угодни Богу мъже и жени, за да ги направи благовестници на словото Си и на спасението и да ги прослави. Бог им отвори врата за словото и в езическия свят, за да разгласят Христовата тайна. И те, обхванати от любовта Христова, смело проповядвали Евангелието и покорявали на Словото все повече и повече хора. Една от избраниците на Бога била св. великомъченица Марина. Марина била дъщеря на езически жрец от Антиохия, живяла през ІІІ век. По това време римската власт жестоко преследвала християните. Някои от тях се криели по пустините и в планините, а мнозина от тях оставали в градовете, където проповядвали и разпространявали Божието слово. От един такъв християнин 12-годишната Марина научила за Господа Иисуса Христа и сърцето ѝ се изпълнило с любов към Него. Марина не се бояла открито да изповядва името Господне, макар и да знаела, че може да бъде подложена на гонение. Когато станала на 16 години, в околностите на града девойката срещнала Олимврий – управител на източните области на империята. Той пристигнал в техния град, за да предаде на съд християните. Марина така поразила управителя с необикновената си красота, че решил да я вземе за жена. Но като влязъл в разговор с нея девойката не скрила и това, че вярва в християнския Бог на християните и, че е посветила живота си на Него. Като чул това Олимврий заповядал на войниците си да хванат Марина и да я водят след него в града, но да не ѝ направят нищо лошо. Така той се надявал лесно да я склони да се отрече от християнската вяра. На другия ден Марина била изправена пред съда. Олимврий ласкаво ѝ казал: \"Виждат боговете, че жаля твоята младост и искам да те спася. Послушай ме, принеси жертва на боговете. Ще ти дам богати дарове и така ще устроя съдбата ти, че ще ти завиждат твоите връстници.\" Аз се научих да изповядвам Отца и Сина и Светия дух, едно Божество в Троица, и Нему да принасям хвалебна жертва, - отговорила девойката – Не мога на бездушни идоли да въздавам оная чест, която принадлежи на моя Създател. \" Управителят започнал да увещава девойката ту с примамливи обещания, ту със заплахи, но Марина била непреклонна. Девойката била подложена на нечовешки мъчения, които тя понасяла достойно и търпеливо изтезанията. През нощта докато била в тъмница тя изведнъж видяла над себе си сияещ кръст, който озарил тъмничния мрак и чула думите: \"Радвай се, Марино, защото ти победи злобата на врага! Радвай се, защото скоро, като мъдрите девойки, ще влезеш в чертога на твоя Жених, безсмъртния небесен цар!\" Сърцето на Марина се изпълнило с неизказана радост. Тя молела Бога да я удостои със Свето кръщение, та измита чрез него да влезе в небесния чертог. Тези молитвени думи навели управителя на мисълта да удави Светата мъченица и заповядал да му донесат огромна каца с вода. Марина извикала: \"Господи Иисусе Христе, Който си счупил оковите на смъртта и ада, милостиво погледни над Твоята рабиня, развържи моите вериги и нека тая вода ми бъде желаното от мен свето кръщение и възраждане на живот вечен! \" Едва свършила молитвата си и веригите й се разкъсали, а самата тя била огряна от неизказана светлина. Тогава управителят я осъдил на смърт. Преди мъченическия си край Марина призовала хората да познаят истинския Бог. В този предсмъртен час тя се удостоила да види Самия Христос, Който я призовал към вечен покой. Тогава Марина навела глава под меча на палача.\r\nСпоред народните вярвания Марина е символ на небесния огън, покровителка на жътвата и нивите. Тя е покровителка на здравето, пазителка от змии и закрилница на Южното ни Черноморие. Често Св. Марина е изобразявана като победителка на дявола, която убива дракона-изкусител.\r\n Почитането й съвпада с третия ден на горещниците. На 17 юли се пали новият жив огън. Той се прескача за здраве, а хората си взимат от него, за да запалят огнището. Вярва се, че през тези дни, който се изкъпе в бликнала топла вода, няма да боледува през цялата година.  \r\nВ Странджа, Родопите и по поречието на река Струма светицата е известна като \"господарка на змиите\" и лечителка на ухапаното от тях.\r\nСв. Марина е покровителка на град Созопол. На 17 юли градът чества своя празник.", "date": "2017-07-17", "title": "Православната църква почита паметта на света великомъченица Марина"}
{"url": "http://www.focus-news.net/news/2017/07/17/2416275/varna-narodniyat-predstavitel-ot-gerb-emiliya-milkova-organizira-priemna-za-grazhdani.html", "text": "Народният представител от ГЕРБ – Варна д-р Емилия Милкова ще има приемен ден за граждани днес, съобщиха от пресцентъра на партията. \r\nД-р Милкова ще отговаря на въпроси на варненци от 10.00 до 12.00 часа в клуба на ПП ГЕРБ на ул. „Г. Бенковски” №1 в морската столица. Записвания могат да се правят на тел: 052/600 015.", "date": "2017-07-17", "title": "Варна: Народният представител от ГЕРБ Емилия Милкова организира приемна за граждани"}
{"url": "http://www.focus-news.net/news/2017/07/17/2416274/vratsa-vavezhda-se-vremenna-organizatsiya-na-dvizhenieto-v-chast-ot-krayrechen-bulevard-zaradi-deynosti-po-voden-tsikal.html", "text": "b>Във връзка с продължаване на работата по „Интегриран проект за Воден цикъл на град Враца“ – II фаза се налага временна организация за безопасност на движението по бул. „Крайречен булевард“ в участъка от ул. „Тодор Балабанов\" по посока „Дом на туриста“. Това съобщиха от пресцентъра на Община Враца.\r\nВ този период, поетапно в лявото и дясното пътно платно ще бъдат извършвани ремонтни дейности, свързани с канализационната мрежа. За осъществяване на движението в посочените участъци, свободната лента ще се ползва двупосочно.\r\nФирмата - изпълнител на строително - монтажни работи - „Понсстройинженеринг“ АД ще постави съответната вертикална сигнализация за организация на пътното движение. Временната организация за безопасност на движението е съгласувана със сектор „Пътна полиция“, Центъра за спешна медицинска помощ - Враца, Районна служба пожарна безопасност и защита на населението и Областно пътно управление.\r\nДвижението на моторни - превозни средства ще се нормализира незабавно след приключване на ремонтните дейности.", "date": "2017-07-17", "title": "Враца: Въвежда се временна организация на движението в част от „Крайречен булевард“ заради дейности по Воден цикъл"}
{"url": "http://www.focus-news.net/news/2017/07/17/2416277/the-daily-express-poveche-ot-171-hil-balgari-i-rumantsi-sa-pristignali-v-obedinenoto-kralstvo-za-poslednite-tri-godini.html", "text": "Броят на имигрантите от България и Румъния, пребиваващи на територията на Обединеното кралство, е нараснал с 171 хил. души до 300 хил. за периода до март тази година, след като към дата 1 януари 2014 г. данните са били за 129 хил., пише британският вестник The Daily Express. Това означава, че средно 120 румънци и 20 българи влизат във Великобритания всеки ден. \r\nПрез 2014 г., седем години след присъединяването на България и Румъния към Общността, Европейският съюз позволи на гражданите на двете държави да работят в Обединеното кралство без необходимостта да кандидатстват за работна виза. По-богатите държави от Блока се опасяваха от приток на мигранти от двете страни, но румънското външно министерство бе категорично, че няма да има голям поток от хора. \r\nКонсервативен депутат Дейвид Дейвис заяви: \"Това е много тревожно, защото не знаем колко от тези хора всъщност намират работа и колко от тях претендират за неща като жилищни изгоди. Тези данни показват колко е важно да се контролират нашите имиграционни правила и точно това ще направим, след като напуснем ЕС\".Тереза Герова", "date": "2017-07-17", "title": "The Daily Express: Повече от 171 хил. българи и румънци са пристигнали в Обединеното кралство за последните три години"}
{"url": "http://www.focus-news.net/news/2017/07/17/2416232/anadolu-agency-pone-115-dushi-sa-arestuvani-i-obvineni-v-turtsiya-vav-vrazki-s-feto-zaradi-izpolzvaneto-na-mobilno-prilozhenie.html", "text": "Поне 115 души са арестувани в северозападна Турция в рамките на разследване за информационно-технологичната мрежа, създадена от ФЕТО, предава Anadolu Agency.\r\nПрокуратурата в Текирдаг издаде заповеди за арест на 127 души, включително бизнесмени, домакини, полицаи и други.\r\nЗаподозрените са обвинени в използването на мобилното приложение „ByLock“, за което се твърди, че е ползвано от военните, които се опитаха да направят преврат на 15 юли 2016 г.Симеон Миланов", "date": "2017-07-17", "title": "Anadolu Agency: Поне 115 души са арестувани и обвинени в Турция във връзки с ФЕТО заради използването на мобилно приложение"}
{"url": "http://www.focus-news.net/news/2017/07/17/2416278/nimh-zhalt-kod-za-silen-vyatar-i-silno-morsko-valnenie-e-obyaven-za-tsyaloto-chernomorie.html", "text": "Жълт код за силен вятър и силно вълнение на морето е обявен за цялото Черноморие, сочи справка на сайта на Националния институт по метеорология и хидрология (НИМХ) към Българската академия на науките (БАН) . Над морето ще духа североизточен вятър с пориви 20 м/сек и вълнение на морето 3-4 бала. Жълтият код означава потенциална опасност и повишена вероятност за опасни метеорологични явления, които могат да причинят щети. От НИМХ препоръчват да се следи прогнозата за времето и да не се предприема неоправдан риск, особено при извършване на дейности, които зависят от времето.", "date": "2017-07-17", "title": "НИМХ: Жълт код за силен вятър и силно морско вълнение е обявен за цялото Черноморие"}
{"url": "http://www.focus-news.net/news/2017/07/17/2416276/plovdiv-negovo-visokopreosveshtenstvo-mitropolit-nikolay-shte-vazglavi-sveta-liturgiya-po-povod-chestvaneto-na-pametta-na-sveta-velikomachenitsa-marina.html", "text": "По покана на Негово Високопреосвещенство Пловдивския митрополит Николай, по повод празника на митрополитския храм „Св. вмчца Марина” в град Пловдив в катедралния храм „Успение Богородично” бяха посрещнати част от покрова и одеждите (ризата) на Света Богородица, донесени от игумен Петър Еремеев, наместник на Високо-Петровския мъжки манастир в Москва. Това съобщиха от пресцентъра на Светия Синод на БПЦ.\r\nСъщо така от Света гора, Атон беше донесено и подарено на Пловдивската митрополия копие на чудотворната икона на Св. Богородица - „Всецарица”. В литийно шествие светините бяха пренесени до митрополитския храм „Св. вмчца Марина”, където бяха поставени за поклонение на вярващия народ. \r\nДнес, когато се чества паметта на света великомъченица Марина, в едноименния митрополитски храм, в 9.00 часа Негово Високопреосвещенство Пловдивският митрополит Николай ще възглави светата Литургия по повод празника в съслужение с митрополити - членове на Светия Синод на БПЦ, епископи и свещеници. \r\nНа всеки богомолец ще се дава за благословение икона с образа на Света Богородица и памук, осветени на светините. Миряните ще бъдат помазвани с елей за здраве и благословение.", "date": "2017-07-17", "title": "Пловдив: Негово Високопреосвещенство митрополит Николай ще възглави света Литургия по повод честването на паметта на света великомъченица Марина"}
{"url": "http://www.focus-news.net/news/2017/07/17/2416283/ekathimerini-avstraliyski-turist-e-napadnat-v-tsentara-na-atina.html", "text": "Турист с австралийски корени е бил нападнат от четирима мъже в центъра на Атина, където е пазарувал със семейството си, съобщава електронното издание Ekathimerini.\r\nИнцидентът се е случил в неделя, в момент, в който мъжът е излизал от магазин на популярна търговска улица в центъра на гръцката столица. „Вървях със семейството си, когато те се приближиха и ме удариха без причина. Не казах нищо, не ги познавах. Казаха ми да не пазарувам“, разказва пострадалият.\r\nНападението срещу туриста се е случило след края на митинг на синдикалисти и служители срещу неделната акция на магазините, в които са били обявени големи разпродажби. \r\n\"Ние просто ходехме и четирима мъже изведнъж се обърнаха и удариха съпруга ми. Навсякъде имаше кръв, дъщеря ми плачеше и припадна. Опитах се да го дръпна, но те бутнаха мен, майка ми и детето“, разказа съпругата на нападнатия мъж.\r\nПреди броени дни 22-годишен американски турист бе пребит до смърт на популярния гръцки остров Закинтос. Младият американец издъхна от рани, получени в резултат на побой, нанесен му група сърби и един грък след спречкване в нощен бар. Тереза Герова", "date": "2017-07-17", "title": "Ekathimerini: Австралийски турист е нападнат в центъра на Атина"}
{"url": "http://www.focus-news.net/news/2017/07/17/2416280/veliko-tarnovo-obshtinata-i-duhov-orkestar-eigen-hulp-ot-holandiya-organizirat-iznesen-kontsert-za-vazrastni-hora-ot-dom-za-stari-hora-veneta-boteva.html", "text": "Общината и духов оркестър „Eigen Hulp“ от Холандия организират изнесен концерт за възрастни хора от Дом за стари хора „Венета Ботева“ гр. Велико Търново и за Центровете за настаняване от семеен тип за деца/младежи с/без увреждания на територията на Община Велико Търново. Това съобщиха от пресцентъра на Община Велико Търново. Концертът ще се проведе днес, от 18.00 часа, в двора на Дом за стари хора „Венета Ботева“ гр. Велико Търново, ул. „Ил. Драгостинов“ №3. Входът е свободен.", "date": "2017-07-17", "title": "Велико Търново: Общината и духов оркестър „Eigen Hulp“ от Холандия организират изнесен концерт за възрастни хора от Дом за стари хора „Венета Ботева“"}
{"url": "http://www.focus-news.net/news/2017/07/17/2416281/sliven-narodniyat-predstavitel-ot-gerb-galya-zaharieva-organizira-priemen-den-za-grazhdani-v-nova-zagora.html", "text": "Народният представител от ГЕРБ - Сливен Галя Захaриева организира приемен ден за граждани в Нова Загора, съобщиха от пресцентъра на партията. Приемната ще се проведе днес, от 08.00 до 10.00 часа, в офиса на ПП ГЕРБ на адрес: пл. \"Свобода\" №4. Галя Захариева ще проведе приемен ден и с жителите на Сливен на 24 юли.", "date": "2017-07-17", "title": "Сливен: Народният представител от ГЕРБ Галя Захaриева организира приемен ден за граждани в Нова Загора"}
{"url": "http://www.focus-news.net/news/2017/07/17/2416282/pazardzhik-padnali-kamani-zatrudnyavat-dvizhenieto-po-patya-peshtera-batak-i-v-rayona-na-bratsigovskoto-selo-byaga.html", "text": "Мокри и хлъзгави са пътните настилки в Пазарджишка област. Вследствие на обилните валежи на два пътни участъка в региона има паднали камъни, които затрудняват движението, съобщи за Радио „Фокус“ – Пазарджик говорителят на ОДМВР – Пазарджик Мирослав Стоянов. Той уточни, че паднали камъни има на пътя Пещера - Батак, в дясното пътно платно, като мястото е обозначено с пътни знаци. В брациговското село Бяга на „Римския мост“ също има паднали камъни. „Уведомени са Областно пътно управление и кметството на селото. Ще се предприемат действия по почистването на двата пътя“, добави Стоянов. В областта е въведено ограничение по моста в село Бошуля, където е забранено движението на товарни автомобили с тегло над 10 тона. Те използват обходен маршрут през село Звъничево – Септемврийски ханчета – град Септември – село Бошуля.\r\nТеодора ДИМИТРОВА", "date": "2017-07-17", "title": "Пазарджик: Паднали камъни затрудняват движението по пътя Пещера – Батак и в района на брациговското село Бяга"}
{"url": "http://www.focus-news.net/news/2017/07/17/2416284/umbalsm-n-i-pirogov-blizo-1-800-dushi-sa-potarsili-pomosht-v-speshnoto-otdelenie-na-bolnitsata-prez-pochivnite-dni.html", "text": "Близо 1 800 души са потърсили помощ в спешното отделение на УМБАЛСМ \"Н. И. Пирогов\" от петък до тази сутрин, от тях 98 са били здравнонеосигурени. Това съобщиха от пресцентъра на лечебното заведение. От всички преминали през спешното, 245 се е наложило да бъдат приети за болнично лечение.\r\nПрез почивните дни е имало много пострадали след ПТП. Само в неделя 12 от пациентите, на които е оказа помощ в спешното, са били от ПТП. 3 от тях са деца, които не се е наложило да остават за болнично лечение. 2 жени на 37 и 24 години са настанени в травматологията на спешната болница.", "date": "2017-07-17", "title": "УМБАЛСМ \"Н. И. Пирогов\": Близо 1 800 души са потърсили помощ в спешното отделение на болницата през почивните дни"}
{"url": "http://www.focus-news.net/news/2017/07/17/2416279/afp-blizo-72-mln-venetsueltsi-glasuvaha-v-simvolichni-izbori-sreshtu-nikolas-maduro.html", "text": "Близо 7,2 млн. граждани на Венецуела гласуваха в символични избори, организирани от опозицията срещу държавния глава на латиноамериканската страна Николас Мадуро и плановете му за промяна на конституцията, предава AFP. \r\nВенецуела \"изпрати ясно послание до изпълнителна власт в страната и до света\", съобщи председателят на Централния университет на Венецуела Сесилия Гарсия Ароча, като отбеляза, че в страната са гласували 6 492 381 граждани, а в чужбина - 693 789. Обработени са 95 % от бюлетините.Тереза Герова", "date": "2017-07-17", "title": "AFP: Близо 7,2 млн. венецуелци гласуваха в символични избори срещу Николас Мадуро"}
{"url": "http://www.focus-news.net/news/2017/07/17/2416287/veliko-tarnovo-vavezhda-se-vremenna-organizatsiya-na-dvizhenieto-vav-vrazka-s-otbelyazvane-na-180-godini-ot-rozhdenieto-na-vasil-levski.html", "text": "Въвежда се временна организация на движението във връзка с отбелязване на 180 години от рождението на Васил Левски днес. Това съобщиха от пресцентъра на Община Велико Търново. Затваряне на движението и освобождаване от спрели и паркирали автомобили се налага, както следва:\r\n- от Студентски стол №2 до сградата на Община Велико Търново за времето от 20.00 часа до 22.00 часа във връзка с провеждане на военни ритуали по полагане на венци и тържествена проверка и заря;\r\n- в района на паркинга зад Военен клуб за времето от 16.00 часа до 23.00 часа във връзка с разполагането на фирма „Виктория“ и провеждането на заря.", "date": "2017-07-17", "title": "Велико Търново: Въвежда се временна организация на движението във връзка с отбелязване на 180 години от рождението на Васил Левски"}
{"url": "http://www.focus-news.net/news/2017/07/17/2416285/dobrich-kmetat-yordan-yordanov-shte-napravi-parva-kopka-po-proekta-za-vodniya-sektor-na-grada.html", "text": "Кметът на Община Добрич Йордан Йорданов ще даде официалната церемония „Първа копка“ по проект № BG16M1OP002-1.006-0003-C01 „Интегриран проект за подобряване на водния сектор в град Добрич – Фаза 1“. Това съобщиха от пресцентъра на Общината. Общата стойност на проекта е 114 901 132 лева. Той ще е най-мащабният, реализиран до този момент от Община град Добрич.\r\nСъбитието ще се състои днес, от 17.00 часа, на бул. „Добричка епопея“ кръстовище с бул. „Добруджа“.", "date": "2017-07-17", "title": "Добрич: Кметът Йордан Йорданов ще направи първа копка по проекта за водния сектор на града"}
{"url": "http://www.focus-news.net/news/2017/07/17/2416290/mvr-chetirima-dushi-sa-zaginali-a-42-sa-raneni-pri-katastrofi-v-stranata-prez-izminaloto-denonoshtie.html", "text": "Четирима души са загинали и 42 са ранени при 28 катастрофи в страната през изминалото денонощие. Това съобщиха от пресцентъра на МВР. В София един човек е загинал, а двама са ранени при 99 леки и 2 тежки произшествия.", "date": "2017-07-17", "title": "МВР: Четирима души са загинали, а 42 са ранени при катастрофи в страната през изминалото денонощие"}
{"url": "http://www.focus-news.net/news/2017/07/17/2416289/tsvetan-naumov-menidzhar-na-chez-razpredelenie-balgariya-za-oblast-pleven-prez-2017-g-planirame-uvelichenie-na-investitsiite-za-rekonstruktsiya-i-obnovyavane-na-mrezhata-sas-150.html", "text": "В Област Плевен е планирано увеличение на инвестиционните разходи за реконструкция и обновяване на мрежата  със 150% и те ще възлизат на – 5,5 млн. лв. Това каза в интервю за Агенция „Фокус“ Цветан Наумов, мениджър на „ЧЕЗ Разпределение България“ за Област Плевен. “Реализацията на тези проекти ще ни позволи да подобрим качеството на доставките на електроенергия за клиентите на ЧЕЗ в региона. Разходите за присъединяване на нови клиенти очакваме да бъдат в размер на 1 млн. лв”, допълни Цветан Наумов. По думите му през миналата година на територията на Област Плевен са инвестирани над 4 млн. лева, като за реконструкция на мрежата и обновяване на съоръжения са вложени 2,2 млн. лева. „Именно благодарение на инвестираните средства, както и на профилактиката и превантивните дейности, ние се справихме в изключително кратки срокове с всички възникнали през тежкия зимен сезон аварии“, отбеляза той, като уточни, че за присъединяване са били заделени  1,1 млн. лева.", "date": "2017-07-17", "title": "Цветан Наумов, мениджър на „ЧЕЗ Разпределение България“ за Област Плевен: През 2017 г. планираме увеличение на инвестициите за реконструкция и обновяване на мрежата със 150%"}
{"url": "http://www.focus-news.net/news/2017/07/17/2416292/aktsenti-v-predavaneto-zona-kyustendil-na-radio-fokus-pirin.html", "text": "В съвместното предаване на Радио „Фокус” – Пирин и Община Кюстендил „Зона Кюстендил” ще говорим за работните места и възможностите за осигуряване на заетост и препитание на хората в Общината. Наши събеседници ще бъдат инженер Юлиана Хаджиева, директор на Дирекция „Бюро по труда” и Мирослав Миланов, началник на отдел „Канцелария и управление на собствеността” към Община Кюстендил. Темата ще продължим и с директора на Общинско предприятие „Общинска пералня” Мая Велинова. Ден преди отбелязване на 180-годишнина от рождението на Васил Левски ще ви срещнем с председателя на общинския комитет „Васил Левски” в Кюстендил Симеон Иванов, който ще разкаже повече за планираните инициативи по повод кръглата годишнина, както и за дейността на клубовете „Млади възрожденци”. Предаването „Зона Кюстендил” се излъчва всеки понеделник, от 10.00 часа до 11.00 часа. Телефонът за връзка с нас е 078/ 55 18 50. Водещ на предаването е Венцеслав Илчев.", "date": "2017-07-17", "title": "Акценти в предаването „Зона Кюстендил” на Радио „Фокус” – Пирин"}
{"url": "http://www.focus-news.net/news/2017/07/17/2416286/faz-bryuksel-i-london-startirat-vtoriya-rund-na-pregovorite-za-brekzit.html", "text": "В понеделник, 17 юли, Европейският съюз и Великобритания започват втория рунд от преговорите за излизането на Обединеното кралство от структурите на Общността, което трябва да приключи до март 2019 г., припомня германският национален ежедневник Die Frankfurter Allgemeine Zeitung.  \r\nВ рамките на преговорите ще бъде обсъдено бъдещето на европейските граждани, които са устроени на територията на Великобритания, както и това на британците, живеещи в други държави от Общността. Финансовите измерения на процеса също ще бъдат предмет на разговорите. Експерти прогнозират, че след серията преговори главните преговарящи Мишел Барние и Дейвид Дейвис ще назначат работни групи до четвъртък.\r\nПреговорите за Брекзит започнаха на 19 юни. Целта им е да бъде постигнато споразумение за излизането на Великобритания от ЕС и да бъдат договорени бъдещите отношения между Брюксел и Лондон. Тереза Герова", "date": "2017-07-17", "title": "FAZ: Брюксел и Лондон стартират втория рунд на преговорите за Брекзит"}
{"url": "http://www.focus-news.net/news/2017/07/17/2416294/reuters-turtsiya-podpisa-predvaritelno-sporazumenie-s-frenski-i-italianski-kompanii-za-razvivaneto-na-sistemi-za-pro.html", "text": "Турция подписа предварително споразумение с френски и италиански компании за разработването на системи за противоракетна отбрана, предава Reuters, като се позовава на информация от местни медии. \r\nМинистърът на отбраната на Турция Фикри Ъшък поясни, че подписаният още в петък документ обхваща развитието и съвместното производство на противоракетни системи.\r\nЪшък допълни, че сделката е подписана с френско-италианския консорциум Eurosam, който е собственост на многонационалния европейски производител на ракети MBDA и на френския Thales..Тереза Герова", "date": "2017-07-17", "title": "Reuters: Турция подписа предварително споразумение с френски и италиански компании за развиването на системи за ПРО"}
{"url": "http://www.focus-news.net/news/2017/07/17/2416291/blagoevgrad-pochistvane-i-dezinfektsiya-na-rezervoarite-i-vodoprovodnata-mrezha-se-izvarshva-v-2-naseleni-mesta-v-oblastta.html", "text": "Почистване и дезинфекция на резервоарите и водопроводната мрежа се извършва в 2 населени места в областта. Това съобщи за Радио „Фокус“ - Пирин Зоя Драгова, технически секретар във водоснабдителното дружество, обслужващо Благоевградска област. Почистването се извършва по предварителен график. От днес започва почистването в село Плетена, община Сатовча, като то ще продължи до 17.00 часа на 20 юли. До 17.00 часа на 19 юли се почистват резервоарите в село Теплен, община Хаджидимово. Зоя Драгова отбеляза, че в посочения период, изброените населени места ще бъдат с нарушено водоподаване и водата няма да бъде годна за питейни нужди.\r\nНатали СТЕФАНОВА", "date": "2017-07-17", "title": "Благоевград: Почистване и дезинфекция на резервоарите и водопроводната мрежа се извършва в 2 населени места в областта"}
{"url": "http://www.focus-news.net/news/2017/07/17/2416295/mezhdunarodnata-reytingova-agentsiya-moodys-povishi-reytinga-na-obshtinska-banka.html", "text": "Международната рейтингова агенция Moody's повиши оценката на дългосрочните депозитни рейтинги на Общинска банка АД от B1 на Ba3, стабилна перспектива, съобщиха от пресцентъра на Общинска банка. Това е с две степени по-високо от тази, която банката получи през 2016 г. \r\nMoody's също така потвърди рейтинга на Общинска банка по другите показатели. Международната агенция запази равнището на кредитната оценка от базовата линия (BCA) от b2. Краткосрочните Not-Prime рейтинги и Ba2(cr)/Not-Prime(cr) оценка на риска от контрагента (CRA) също са потвърдени. Всички рейтинги имат стабилна перспектива.\r\nСтабилната перспектива дадена от международната рейтингова агенция отразява баланса, който банката е постигнала между високата ликвидност и адекватните капиталови буфери.\r\nОбщинска банка поддържа стабилни капиталови буфери, като към края на 2016 г. коефициентът на обща капиталова адекватност e 16.64%, при регулаторен минимум от 8%. Текущото ниво на ликвидност на банката е високо.\r\nОбщинска банка е утвърден лидер в общинското финансиране и заема 27.4% относителен дял към 31 май 2017 г. от общо предоставените кредити на общини от банките в страната. Банката предлага комплексно обслужване на местни бюджети като към края на м. май 2017 година заема съществен дял - 36,38% от всички привлечени депозити от общини. По отношение на емитирането на общински облигации със 72.1 млн. лв. към 31 май 2017, Общинска банка заема водещо място в страната с пазарен дял от 71.54%.\r\nКъм края на първото полугодие на 2017 банката реализира и значителен ръст в кредитирането, както на физически лица от 9.4% спрямо края на 2015 година, в т.ч. при ипотечното кредитиране от 19%, така и при кредитирането на общини – 63% за същия период.\r\nСпоред Moody's оценката може да се повишава при по-нататъшни подобрения в оперативната среда и финансовите резултати, като качеството на активите и показателите за печалбата. Банката поддържа добри капиталови коефициенти и добра депозитна структура.", "date": "2017-07-17", "title": "Международната рейтингова агенция Moody's повиши рейтинга на Общинска банка"}
{"url": "http://www.focus-news.net/news/2017/07/17/2416296/pazardzhik-vav-velingrad-shte-se-provede-aktsiya-po-kravodaryavane.html", "text": "Във Велинград, от 9.00 до 14.00 часа, ще се проведе акция по кръводаряване. Това съобщи за Радио „Фокус“ – Пазарджик Бояна Кирилова от Община Велинград. „Днес всеки желаещ може да дари кръв пред сградата на Общината в курорта. Инициативата е на Министерството на здравеопазването, Национална трансфузионна система и Българския червен кръст, които организират национална кампания, под надслов „Капка по капка - живот!”, за безвъзмездно и доброволно кръводаряване. Човешката кръв няма цена, тя носи живот, тя дарява живот“, каза Кирилова. Тя добави, че кръводаряването е един от най-хуманните човешки актове и че много болни се нуждаят от кръвопреливане всеки ден.\r\nТеодора ДИМИТРОВА", "date": "2017-07-17", "title": "Пазарджик: Във Велинград ще се проведе акция по кръводаряване"}
{"url": "http://www.focus-news.net/news/2017/07/17/2416298/plovdiv-zasilena-e-opasnostta-ot-padashti-kamani-po-patya-asenovgrad-smolyan.html", "text": "Засилена е опасността от падащи камъни по пътя Асеновград – Смолян. Това съобщи за Радио „Фокус“ – Пловдив дежурният в Областно пътно управление. Паднали камъни на пътното платно има на пътя Кричим - Девин, както и на пътя Кърнаре – Троян. Екипи на пътната служба разчистват скалната маса по посочените участъци. Дежурният посъветва водачите да шофират внимателно, със съобразена скорост, както и да не предприемат рискови маневри за изпреварване, за да не се създават предпоставки за възникването на тежки пътнотранспортни произшествия. Ограничено е преминаването на тежкотоварни превозни средства над 12 тона по пътя Поповица - Болярци. Извършват се ремонтни дейности по свлачищния процес на пътя за село Лясково в Асеновград. Поради тази причина са въведени временни ограничения на движението в района над Асеновата крепост и е създадена организация за пропускането на моторни превозни средства. Забранено остава преминаването на камиони над 5 тона по пътя Плодовитово - Първомай - Асеновград, заради влошено състояние на стоманен мост на река Марица. Обходният маршрут за водачите е през път ІІ-66 Стара Загора - Поповица и път І-8 Пловдив - Свиленград. Ограничено е движението на всички моторни превозни средства по пътя Белица - Загражден - Давидково, в участъка от км 13 до км 18, поради разрушена пътна настилка. Забранено е преминаването на МПС с височина над 4 метра през тунелите по път II-86 Асеновград - Нареченски бани.\r\nЗатворен за движение на всички моторни превозни средства е пътя Тополово - Леново - Поройна, в района на км 19. Причината е компрометиран пътен участък. Проходът Троян - Кърнаре е отворен за движение на всички моторни превозни средства.\r\nКристиян ГАРОВ", "date": "2017-07-17", "title": "Пловдив: Засилена е опасността от падащи камъни по пътя Асеновград – Смолян"}
{"url": "http://www.focus-news.net/news/2017/07/17/2416297/pregled-na-osnovnite-temi-v-dobrudzhanskiya-pechat.html", "text": "„След пет години тръгва делото срещу малкия котарак за 35 кг хероин“, съобщава челото на вестник „Нова добруджанска трибуна“. Окръжната прокуратура в Перник е внесла обвинителен акт срещу двама мъже за незаконно държане и разпространение на наркотици в особено големи размери. Единият от тях – Димитър Димитров, е добре познат в Добрич, посочва вестникът. Димитров през изминалите 20 години нееднократно е попадал в полезрението на правозащитните органи и на общественото внимание. „Започва реставрация на самолета паметник на летище – Балчик“, съобщава изданието. Дейностите стартират от днес. Един от емблематичните изтребители в историята на бойната авиация МИГ 21 е последният летял на това летище. Инициативата за реставрацията е подета миналата година октомври, когато са чествани 75 години от създаването на военното летище. „Екзотични ритми ще поднесе фестивалът „Фолклор без граници“, съобщава всекидневникът. Международният младежки фолклорен фестивал ще се проведе в Добрич от 24 до 26 юли. Танцьори от Колумбия, остров Мавриций, Египет, Чили, Перу, Аржентина, Сърбия и Грузия ще представят своя фолклор. \r\n„Нова Наредба за автогарите иска повече пари от превозвачите“, съобщава на първа страница другият регионален вестник „Добруджанска трибуна“. Фирмите са затруднени на фона на липсата на пътници и контрол в сектора. Автогарата в курортния комплекс „Албена“ не работи, ръководството на курортния комплекс е решило да я спре временно. Превозвачите се оплакват, че категоризирането на автогарите и плащането на такси за това „убива“ бизнеса. „Затворена от Агенцията по храните пицария продължава да продава в Кранево“, съобщава всекидневникът. Заведението „Златното пиле“ продължава да продава пици и друга кухненска продукция след като при проверка на Регионалната дирекция по безопасност на храните в Добрич са издали предписание за затваряне на кухнята миналия петък. Направена е втора проверка от служители на ведомството и резултатите ще бъдат обявени днес. „Паметник на Апостола откриват в Шабла“, съобщава изданието. Бюст-паметникът ще бъде открит днес в 17.00 часа до сградата на общинската администрация в Шабла. Автор на скулптурата е Венцислав Василев. На събитието са поканени областния управител на Добрич, народни представители, кметове и кметски наместници.", "date": "2017-07-17", "title": "Преглед на основните теми в добруджанския печат"}
{"url": "http://www.focus-news.net/news/2017/07/17/2416299/the-local-zhelezopatniyat-trafik-v-kopenhagen-be-blokiran-zaradi-shved-nosesht-podozritelen-predmet.html", "text": "Гражданин на Швеция предизвика временен хаос в железопътния трафик в датската столица Копенхаген, движението на който бе преустановен за кратко в неделя, след като мъжът е забелязан да се разхожда с предмет, наподобяващ пистолет, пише вестник The Local.\r\nГолям полицейски контингент е бил изпратен на влаковата спирка на летището, където е бил видян мъжът. В резултат движението на влаковете и метрото е било преустановено за около половин час. Оказало се, че арестуваното лице – швед, както е установено след проверката, е било „въоръжено“ със запалка във формата на огнестрелно оръжие.\r\nСлед това 24-годишният мъж е освободен от полицията, а говорителят на правоохранителните органи Хенрик Свейдструп заяви, че шведът не е извършил никакво реално нарушение, освен може би липсата на разумна преценка.Тереза Герова", "date": "2017-07-17", "title": "The Local: Железопътният трафик в Копенхаген бе блокиран заради швед, носещ подозрителен предмет"}
{"url": "http://www.focus-news.net/news/2017/07/17/2416288/dha-germaniya-shte-izchaka-pozitsiyata-na-nato-predi-da-vzeme-reshenie-za-izteglyane-na-neynite-voenni-ot-turskata-baza-konya.html", "text": "Канцлерът на Германия Ангела Меркел взе отношение по въпроса за отмененото от Анкара разрешение за посещение на депутати от Бундестага в  базата на НАТО в провинция Коня, Централна Турция, където има германски военнослужещи, предаде информационната агенция Догу хабер ажансъ (ДХА). Предварителното Турция се съгласи германските парламентаристи да дойдат днес в Коня.\r\n Ангела Меркел беше гост в държавния телевизионен канал ARD и коментира нашумялата напоследък тема за германските военнослужещи на турска територия. По думите й Берлин трябва да изчака и да види резултатите от преговорите между НАТО и Турция, преди да вземе решение за евентуално изтегляне на нейния военен контингент от базата в Коня. Същевременно канцлерът категорично определи като недопустим какъвто и да е натиск от страна на Анкара за предаване на Турция на потърсилите убежище в Германия т.нар. „гюленисти”, посочва още ДХА.. Георги Димов", "date": "2017-07-17", "title": "ДХА: Германия ще изчака позицията на НАТО преди да вземе решение за изтегляне на нейните военни от турската база Коня"}
{"url": "http://www.focus-news.net/news/2017/07/17/2416301/pregled-na-osnovnite-temi-v-blagoevgradskiya-pechat.html", "text": "Водещо заглавие на вестник „Струма“ е „Лилии от река Ропотамо превърнаха за 30 години водоема в благоевградското село Дебочица в жива картина на Моне“. Друго заглавие е „7 души пострадаха при челен сблъсък на кървавия участък до „Мамин Кольо“. В статията пише, че буквално на метри от мястото на вчерашната катастрофа преди години са намерили смъртта си четирима младежи на възраст между 21 и 27 години. В ежедневника има и статия за друга катастрофа на второкласен път 84, край село Баня, община Разлог. Друго заглавие от ежедневника е „Зам.-командирът на поделение 26 400 подп. Пламен Пацов издъхна на 43 години два часа след визита в спешно отделение на благоевградската болница“. Друга статия от първа страница е за бунт срещу мраморна кариера, който е блокирал трафика за Гърция. В изданието има публикувано интервю с Ваня и Антон Борисови, които преди време емигрираха в САЩ.", "date": "2017-07-17", "title": "Преглед на основните теми в благоевградския печат"}
{"url": "http://www.focus-news.net/news/2017/07/17/2416302/kyustendil-mokri-i-hlazgavi-sa-patnite-nastilki-v-oblastta.html", "text": "Мокри и хлъзгави са пътните настилки в Кюстендилска област. Това съобщи за Радио „Фокус” – Кюстендил дежурният в Областно пътно управление – Кюстендил. Остава в сила въведената временна организация на движението за преминаване през кръговото кръстовище на главен път Е-79 при Кочериново. През кръговото кръстовище се извършва превоз и преминаване на влекачи с ремаркета с греди с дължина 32 м по временен бетонов път. След преминаване на влекачите движението се възстановява. Срокът за действие на временната организация е до 31 юли. Забранено е движението на товарни автомобили в участъци от пътя между селата Смоличано и Пелатиково. Въведеното ограничение за товарните моторни превозни средства е заради пропадане на част от пътното платно. Участъкът е сигнализиран с пътни знаци, временната организация е със срок до края на месец юли. Пропадане на част от пътното платно е причина за въведена временна организация на движението след Рилски манастир. Движението се извършва само в една лента. В участъка скоростта на движение е ограничена до 30 км/час, мястото е сигнализирано с необходимите пътни знаци. Срокът за действие на временната организация на движение е до 31 юли. Въведена е временна организация на движението в участък от пътя Бобов дол – Жедна. Временната организация на движението е в района на 14 километър от пътя, поради свлачище. Срокът на действие е до 31 юли 2017 година. С нормална интензивност е движението по автомагистрала „Струма” и път Е-79. Слаб е трафикът в посока ГКПП „Гюешево”.\r\nВенцеслав ИЛЧЕВ", "date": "2017-07-17", "title": "Кюстендил: Мокри и хлъзгави са пътните настилки в областта"}
{"url": "http://www.focus-news.net/news/2017/07/17/2416304/plovdiv-narodnite-predstaviteli-ot-pp-gerb-ot-16-ti-mir-shte-provedat-priemni-v-grada.html", "text": "Народните представители от ПП ГЕРБ от 16-ти МИР Пловдив-град ще приемат граждани от избирателния си район в днес, 17-ти юли 2017 г. Това съобщиха от пресцентъра на ПП ГЕРБ.\r\nПриемните ще се проведат както следва:\r\n- Менда Стоянова – председател на Комисията по бюджет и финанси в 44-тото Народно събрание – от 16.00 в централния офис на ПП ГЕРБ на бул. „Марица” 91;\r\n- Димитър Лазаров - председател на Комисията за контрол над службите за сигурност, прилагането и използването на специалните разузнавателни средства и достъпа до данните по Закона за електронните съобщения и член на Комисията по правни въпроси - от 16.30 часа в офиса на ПП ГЕРБ на улица „Прага” 2; \r\n- Атанас Ташков – член на Комисията по транспорт, информационни технологии и съобщения и на Комисията по външна политика в 44-то Народно събрание - от 16.00 часа в партийния офис на ул. „Стефан Стамболов\" № 21;\r\n- Спас Гърневски -  член на Комисията за борба с корупцията, конфликт на интереси и парламентарна етика и Комисията по културата и медиите - от 16.00 в офиса на ПП ГЕРБ на бул. „Марица” 91.", "date": "2017-07-17", "title": "Пловдив: Народните представители от ПП ГЕРБ от 16-ти МИР ще проведат приемни в града"}
{"url": "http://www.focus-news.net/news/2017/07/17/2416303/sport-grigor-dimitrov-se-zavarna-v-top-10.html", "text": "Първата ракета на България Григор Димитров се изкачи с една позиция нагоре в световната ранглиста и за първи път след повече от две години се завърна в Топ 10. През новата седмица българинът е поставен под номер 10. \r\nДимитров ще се завърне на корта на турнира в Монреал от сериите \"Мастърс\", който започва на 7 август.\r\nНа върха остава британецът Анди Мъри, следван от Рафаел Надал от Испания. Победителят от Уимбълдън Роджър Федерер измести от третото място най-добрия сръбски тенисист Новак Джокович, който вече е на четвърто място.", "date": "2017-07-17", "title": "Спорт: Григор Димитров се завърна в Топ 10"}
{"url": "http://www.focus-news.net/news/2017/07/17/2416305/georgi-dimov-bivsh-generalen-konsul-na-balgariya-v-odrin-bryuksel-ne-tryabva-da-zatvarya-vratata-pred-ankara.html", "text": "Брюксел не трябва да затваря вратата пред Анкара, а турският народ и опозицията не трябва да бъдат изоставяни. Това коментира в сутрешния блок „Добро утро, България“ на Радио „Фокус“ Георги Димов, бивш генерален консул на България в Одрин. По думите му Турция трябва строго да изпълнява поставените условия от ЕС и да се прави постоянен мониторинг на спазването на човешките права. „Вместо пълноправно членство, най-вероятно бъдещите насоки на отношенията ще бъдат в две направления - евентуално усъвършенстване на митническия съюз, от който икономическа полза имат и Анкара, и Брюксел, но със задължителни елементи и мониторинг на демокрацията и спазване на човешките права. Второто направление, на фона на терористичната заплаха, ще бъде сътрудничество за споделената сигурност“, обясни той. Георги Димов каза още, че отношенията между Турция и Европа се движат по линията на превратите, които не са минавали без смъртни наказания. По думите на Георги Димов това е еманация на политическия процес в страната през последните близо 60 години.", "date": "2017-07-17", "title": "Георги Димов, бивш генерален консул на България в Одрин: Брюксел не трябва да затваря вратата пред Анкара"}
{"url": "http://www.focus-news.net/news/2017/07/17/2416306/pregled-na-osnovnite-temi-vav-velikotarnovskiya-pechat.html", "text": "„ВАС спря изграждането на инсталация за битов газ за 3 млн. лв. в Горна Липница“ е заглавие от първа страница на областния всекидневник „Янтра Днес”. С решение на Върховния административен съд е спряно изграждането на инсталация за производство на електроенергия, чрез индиректно използване на биомаса в Горна Липница. Фактически ВАС потвърди решението на Административния съд във Велико Търново, който отхвърли като незаконосъобразно решението на РИОСВ…. Повече за случая, прочетете на страниците на ежедневника. „Издигат великотърновци с въздушен балон безплатно“ е друго заглавие от днешното издание. Всички желаещи във Велико Търново ще могат да се качат на въздушен балон напълно безплатно и да си направят уникални снимки от въздуха. Новата атракция ще е на разположение на 20 юли, от 7.00 до 10.00 часа. Подробности за това къде и как ще имате възможност да се възползвате, научете от всекидневника. „Ремонтът на улица „Васил Левски“ във В. Търново започва от 24 юли“, пише още вестникът. Предстои цялостно преасфалтиране на улица „Васил Левски“, по цялата и дължина от площад „Майка България“ до студентския стол. Реконструкцията ще започне на 24 юли и ще струва около 314 хиляди лева. Допълнително информация за предстоящите ремонтни дейности, разберете от страниците на вестника. „Предават на съд Червеите за грабеж на 250 лева, придружен с опит за убийство“ е новина от криминалната хроника. На страниците на вестника ще откриете и статия, разказваща за Тодор Папазов от Павликени, който „превърна дома си в музей на старинни предмети от 3 континента“. \r\n„Апаратура на световно ниво заработи в Комплексния онкологичен център във Велико Търново“ е заглавие от другия областен ежедневник „Борба“. От няколко седмици уролозите в Комплексния онкологичен център във В. Търново работят с последен клас апаратура, която осигурява най-модерно и адекватно диагностициране и лечение. Манипулациите с нея се извършват под упойка… Подробности за новата техника, научете от страниците на ежедневника. „Старата столица ще отбележи 180 години от рождението на Васил Левски“ е друга тема от всекидневника. Велико Търново ще отбележи 180-годишнината от рождението на Васил Левски до паметника на Апостола на свободата на ул. „Васил Левски“, както и пред Музикално – драматичния театър „Константин Кисимов“. Цялата програма ще намерите във вестника. „Два дни издирваха момиче от Лясковец, намериха го в компания в Първомайци“, пише още ежедневника. „Сестра ми е в неизвестност от 48 часа и е пусната за издирване. Моля всеки, който я е виждал или може да ми даде информация, да се свърже с мен на 0883 526 730“. Това беше краткото съобщение на Ивелина Неделчева в социалните мрежи за 16-годишната й сестра Марина Цанкова, която изчезнала преди два дни от Лесковец, където живее е с родителите си. Подробности за това къде и как е намерена тя, научете от „Борба“. На страниците на днешното издание е поместен и материал за фестивала на любовната песен, който се проведе в Добри дял и събра близо 100 самодейци.", "date": "2017-07-17", "title": "Преглед на основните теми във великотърновския печат"}
{"url": "http://www.focus-news.net/news/2017/07/17/2416300/kmetat-na-sofiya-yordanka-fandakova-shte-prisastva-na-otkrivane-na-izlozhba-posvetena-na-vasil-levski.html", "text": "Кметът на София Йорданка Фандъкова ще присъства на откриване на изложба, посветена на Васил Левски.  Изложбата е подредена в Галерия на открито в Градина „Кристал” и ще бъде открита в 11.00 ч. Това съобщиха от пресцентъра на Столична община. Столична община и Националната галерия представят изложбата „Апостолът и неговото време през погледа на българските художници”, посветена на 180-годишнината от рождението на Васил Левски.\r\nСъс своята политическа идеология, със своите качества на гражданин на новия свят, със своята гениалност на организатор и политик Левски изпреварва българското развитие с цели десетилетия... и ако беше живял в някоя по-голяма страна,... той щеше да бъде известен на света като един от най-големите мъже на XIX век.\r\nХудожниците обичат да рисуват Левски. До неговия образ те достигат чрез малкото запазени автентични фотографии и чрез спомените и описанията на негови съвременници. \r\nТака например, Панайот Хитов говори за силата на погледа и сиво-сините очи на Апостола; Любен Каравелов го определя като човек честен, родолюбив и деятелен; Никола Обретенов подчертава желязната му воля и постоянство, съчетани с голямата му скромност: В обноските си към всекиго беше вежлив, учтив и любезен, не употребяваше никакви спиртни питиета, не пушеше, пиеше само чай... без работа никога не стоеше, никога не се хвалеше... не беше словоохотлив, но когато се увлечеше да говори по народните работи, беше толкова красноречив, щото омайваше слушателите си ...; \r\nИван Вазов пише: \"Странно! Тоя момък, който проповядваше опасната мисъл за свобода, за борба, за смърт, който се излагаше всеки ден на опасности, тоя син на нощта, на пустинята, на премеждията, имаше весел нрав\". Настоящата изложба е само част от творческите интерпретации на някои от известните български художници. Тя разкрива и съкровеното лично съпреживяване към трагичната участ на героя, превърнал се в незаменима част от колективната памет, културата и светогледа на всеки българин.\r\nИзложбата може да бъде разгледана в Галерия на открито в Градина „Кристал” до 25-ти юли.", "date": "2017-07-17", "title": "Кметът на София Йорданка Фандъкова ще присъства на откриване на изложба, посветена на Васил Левски"}
{"url": "http://www.focus-news.net/news/2017/07/17/2416308/hristo-smolenov-ekspert-po-sigurnostta-v-balgariya-ima-geta-koito-biha-mogli-da-sa-pochva-za-terorizam.html", "text": "В България има гета, които биха могли да са почва за тероризъм. Зад тази теза застана експертът по сигурността Христо Смоленов. В сутрешния блок „Добро утро, България“ на Радио „Фокус“ той коментира, че гета като тези в Пловдив, Пазарджик и Асеновград са изкуствено поддържани като средища за наркотрафик. Според Смоленов една от причините полицията да не провежда акции там е политическата коректност. \r\n„Местните хора, дори и тези от ромски произход, стават заложници на ромския бандитизъм, на онези бандитски формирования, които са окупирали гетата, държат собствените си сънародници в състояние на заложничество и оперират оттам, продължавайки и наркооперациите, и операциите по асистиране на отстъплението на различни терористи и внедряването на такива терористи в живата плът на българското общество. Това е проблемът, уважаеми управляващи!“, подчерта експертът. \r\nХристо Смоленов каза още, че след разгрома си като йерархизирана структура, терористичните организации се превръщат в разпределена, разпръсната система, която продължава да функционира. Той посочи за пример разгрома на „Ислямска държава“ в Близкия изток и прогнозира, че след него Балканите ще се изправят пред още по-голяма заплаха от радикализация.", "date": "2017-07-17", "title": "Христо Смоленов, експерт по сигурността: В България има гета, които биха могли да са почва за тероризъм"}
{"url": "http://www.focus-news.net/news/2017/07/17/2416293/melnishkiyat-episkop-gerasim-shte-oglavi-praznichna-sveta-liturgiya-v-hrama-sv-marina-v-stolitsata.html", "text": "На 17 юли всяка година Православната църква прославя св. Великомъченица Марина. По този повод във всички епархии на Българската православна църква се отслужва празнична света Литургия, предаде репортер на Агенция \"Фокус\".\r\nНа този ден своя храмов празник отбелязва малката църква в двора на Софийска света митрополия \"Св. Марина\". С благословението на Негово Светейшество Българския патриарх и Софийски митрополит Неофит, Преосвещеният Мелнишки епископ Герасим, главен секретар на Св. Синод на Българската православна църква, ще оглави празничната света Литургия. Началото на светата Литургия е в 9.00 часа. По време на богослужението православните християни ще могат да се поколонят на изнесената частица от св. Мощи на св. великомъченица Марина и специално донесеното копие на чудотворната Иверска икона на Св. Богородица Портаитиса (Вратарница), която се съхранява в манастира „Св. Пантелеймон“ край с. Смиров дол. \r\nНикола ПЕТКОВ", "date": "2017-07-17", "title": "Мелнишкият епископ Герасим ще оглави празнична света Литургия в храма \"Св. Марина\" в столицата"}
{"url": "http://www.focus-news.net/news/2017/07/17/2416310/gabrovo-propadnal-uchastak-zatrudnyava-dvizhenieto-v-uchastak-ot-patya-mezhdu-oblastniya-tsentar-i-vrah-shipka.html", "text": "Пропаднал участък затруднява движението в участък от пътя между областния център и връх Шипка. Водачите да се движат с повишено внимание в отсечката при км 164+120 до км 164+180. В района е поставена необходимата сигнализация, а дейностите по ремонт трябва да приключат до края на месеца. Това съобщиха за Радио „Фокус” – Велико Търново от пресцентъра на Областно пътно управление - Габрово. Условията за пътуване в Габровска област са нормални. Настилките са предимно мокри, трафикът е натоварен. Времето навсякъде е облачно, като на места превалява слаб дъжд. Забранено е движението на моторни превозни средства с ширина по–голяма от 3.30 метра в участък от пътя между селата Кормянско и Малък Вършец. Ограничението е въведено за отсечката при км 10+080, където има стеснен участък при мост над река Крапец. В региона е поставена необходимата сигнализация. Въведен е обходен маршрут за превозни средства над 3.30 м по път III-401 Граница Ловеч – Кормянско - Малък Вършец, при км 46+800, по общински път до III-403 в с. Малък Вършец.\r\nЛуиза ТРАНЧЕВА", "date": "2017-07-17", "title": "Габрово: Пропаднал участък затруднява движението в участък от пътя между областния център и връх Шипка"}
{"url": "http://www.focus-news.net/news/2017/07/17/2416314/pss-loshi-sa-usloviyata-za-turizam-v-planinite.html", "text": "Лоши са условията за туризъм в планините. Това съобщиха за Агенция „Фокус“ от Планинската спасителна служба (ПСС) към Българския червен кръст (БЧК).\r\nВремето е облачно, мъгливо и ветровито. По билата духа силен вятър. Сутрешните температури са от между 5, 10 и 12 градуса. \r\nНяма регистрирани инциденти в планината. Информация за обстановката в планините може да намерите на . Телефоните на ПСС са: 02/ 9632000 и 088 1470\r\nДеница КИТАНОВА", "date": "2017-07-17", "title": "ПСС: Лоши са условията за туризъм в планините"}
{"url": "http://www.focus-news.net/news/2017/07/17/2416312/tsvetan-tsvetanov-gerb-bsp-sa-pritesneni-i-vse-oshte-ne-mogat-da-osaznayat-che-izborite-priklyuchiha.html", "text": "Темата НДК е тема беше повдигната от БСП. ГЕРБ подкрепяме всяка една инициатива за прозрачност и затова беше създадена и тази анкетна комисия. Това, че се слага особен фокус на такива теми като НДК, показва липсата на политики и липсата на позиции от страна на БСП. Това каза лидерът на ПГ на ПП ГЕРБ Цветан Цветанов в предаването „Денят започва“ по БНТ. „Всички теми, свързани с предстоящото председателство могат да бъдат обединяващи за всички председатели на парламентарни групи. Прави впечатление, че БСП се стараят да провокират днешното парламентарно мнозинство и изпълнителната власт“, посочи Цветанов. Според него е положително, че за Председателството на Съвета на ЕС България е успяла да изведе като приоритет интеграцията на Западните Балкани. „Виждаме, че с активността на премиера Борисов, във външен план, страната има най-високото одобрение и най-добрата възможност за правене на политики. Посещенията на премиера Борисов и в Берлин, и в Париж,  и в Триест, и в Солун, и в Анкара, дават само добавена стойност към целите, които си поставяме във външната политика на България“, коментира той. \r\nПо думите му темата за Македония е била умишлено провокирана от БСП. „БСП са притеснени, БСП все още не могат да осъзнаят, че изборите приключиха, БСП все още искат да се върнат под някаква форма в политическия мач“, каза лидерът на ПГ на ГЕРБ. Според него няма по-хубаво нещо от това с Македония, като съседи, да имаме добри, прагматични политически разговори, които да бъдат от взаимен интерес за двете държави. „Имаше една изнервеност от страна на БСП и смятаха, че анкетната комисия за превъоръжаването на въздушните сили се прави тенденциозно спрямо президента. Искахме да им покажем, че няма нищо лично, а просто има принципи. Що се касае до анкетната комисия за самолетите, смятам, че някои са притеснени, не знам защо“, посочи той. Относно разногласията с президента Румен Радев във връзка с избора на изтребител, Цветанов каза, че институционалното взаимодействие е задължително. „Това, че президентът има някакъв проблем с мен, на това той трябва да отговори. По никакъв начин не се водя от лични нападки. Разговорите, които се водят на институционалното ниво са само в интерес на обществото и държавата. Личните неща са извън политиката и са за тези, които нямат необходимия политически опит“, допълни той. Цветанов съобщи, че управленската програма на правителството е готова. „Има едни уточнения, свързани с конкретиката на управленската програма. Тя трябва да бъде един график на реализирането на секторни политики. Управленската ни програма е изключително стойностна, с ясно разписани срокове и политики. Минималната работна заплата трябва да достигне 650 лв., а средната - 1500 лв. Аз съм убеден, че това е достижима цел“, каза лидерът на ПГ на ГЕРБ. \r\nПо думите му с „Обединени патриоти“ се работи изключително добре. „Мога да благодаря за коректността и за начина, по който водим разговори всеки ден в парламента и извън него. Стабилността е факт, тя ще продължи и занапред. В момента е по-работоспособна ситуацията. На заден план са претенциите за кадрови промени, каквито имаше в предишния мандат“, допълни той.\r\nЦветанов каза, че управляващите са солидарни с исканията на протестиращите служители на МВР. „От 2018 г. ще започнем да мислим и за увеличаване на заплатите. За тази година бюджетът знаете как е разчетен, знаете усилията, които са положени за довършване на съоръжението на българо-турската граница. Според мен трябва да говорим за оптимизация, а не за поредната реформа. Реформите в МВР са, може би, проведени най-много, от всички останали секторни политики“, коментира той. „Вальо Радев се справя добре. Полага пълния си капацитет, за да може да отговори на очакванията на обществото и на служителите в МВР. Изградил е един диалог със синдикалните организации и политическото ръководство Екипът му, смятам, е добър и ще се справи с тези предизвикателства“, каза Цветанов.", "date": "2017-07-17", "title": "Цветан Цветанов, ГЕРБ: БСП са притеснени и все още не могат да осъзнаят, че изборите приключиха"}
{"url": "http://www.focus-news.net/news/2017/07/17/2416309/sport-tsvetana-pironkova-se-izkachi-s-osem-pozitsii-v-svetovnata-ranglista.html", "text": "Най-добрата българска тенисистка Цветана Пиронкова се изкачи с осем позиции в световната ранглиста и през новата седмица е поставена под номер 123. Виктория Томова отново стана втора ракета на България, като заема 167-то място в класацията. Елица Костова пък падна до номер 220. \r\nКласацията тази седмица оглави чехкинята Каролина Плишкова. Втора е Симона Халеп от Румъния, а досегашната номер едно Анджелик Кербер падна до трето място. Победителката от Уимбълдън Гарбине Мугуруса се изкачи с 10 места и през новата седмица е поставена под номер пет.", "date": "2017-07-17", "title": "Спорт: Цветана Пиронкова се изкачи с осем позиции в световната ранглиста"}
{"url": "http://www.focus-news.net/news/2017/07/17/2416315/burgas-42-godishen-mazh-e-zadarzhan-za-opit-da-podkupi-politseyski-sluzhiteli.html", "text": "42-годишен мъж е задържан за опит да подкупи полицейски служители. Това съобщиха от ОДМВР - Бургас. На 16 юли, около 09.36 часа, на ул. „Освобождение” в Камено, служители от Районно управление - Камено спрели за проверка товарен автомобил „МАН”, с хасковска регистрация, управляван от 42-годишен мъж с инициали П. Х. от Хасково, който с цел да осуети съставянето на акт за административно нарушение, подхвърлил в служебния полицейски автомобил „Опел Астра”, с бургаска регистрация, банкнота от 20 лв. П. Х. е задържан с полицейска заповед за задържане за срок до 24 часа. По случая е образувано бързо полицейско производство.", "date": "2017-07-17", "title": "Бургас: 42-годишен мъж е задържан за опит да подкупи полицейски служители"}
{"url": "http://www.focus-news.net/news/2017/07/17/2416319/vidin-nivoto-na-dunav-se-e-povishilo-s-11-sm-v-nachaloto-na-balgarskiya-uchastak.html", "text": "Нивото на Дунав се е повишило с 11 см при Ново село в началото на българския участък на реката за последното денонощие и водният стоеж там е 92 см, съобщиха от местната Хидрометеорологична станция. Нивото на реката при Видин се е повишило с 8 см и водният стоеж е 127 см. Край Лом нивото е 151 см регистрирано е повишение от 5 см. Нивото на Дунав край Оряхово е 47 см, регистрирано е понижение с 4 см. Температурата на водата край Ново село е 25.8 градуса, край Оряхово е 26.2 градуса.", "date": "2017-07-17", "title": "Видин: Нивото на Дунав се е повишило с 11 см в началото на българския участък"}
{"url": "http://www.focus-news.net/news/2017/07/17/2416317/plovdiv-obshtinskite-savetnitsi-ot-pp-gerb-provezhdat-priemni-za-grazhdani.html", "text": "Общинските съветници от ПП ГЕРБ в Пловдив провеждат приемни за граждани. Това съобщиха от пресцентъра на ПП ГЕРБ.\r\nДнес ще се проведат приемни по следния график:\r\n- Даниела Дженева, от 17 до 18:00 часа в офиса на ПП ГЕРБ в район „Южен”, ул.”Академик Петър Динеков”№ 1А,\r\n- Спартак Николов, от 17:00 до 18:30 часа в офиса на ПП ГЕРБ в район „Източен” на ул.”Коста Паница”№5,\r\n- Вихър Захов,  от 17:00 до 18:30 часа в офиса на ПП ГЕРБ в район „Източен” на ул.”Коста Паница”№ 5,\r\n- Вера Тоскова, от 16 до 18:00 часа в офиса на ПП ГЕРБ в район „Тракия” в жк.”Тракия”бл.91.Александър Радев, от 17:30  до 19:00 часа в офиса на ПП ГЕРБ в район „Централен” на ул.”Прага” № 2; \r\n- Атанас Узунов, от 17:30  до 19:00 часа в офиса на ПП ГЕРБ в район „Южен” на ул.”Академик Петър Динеков” №1А\r\nОбщинският съветник от ПП ГЕРБ в Общински съвет – Пловдив, Иван Вичков ще приема граждани във вторник, 18 юли  2017 г., от 16 до 18:00 часа в офиса на ПП ГЕРБ в район „Тракия”в блок 91. Иван Вичков е член на Постоянната комисия  „Здравеопазване и социални дейности”.\r\nВ сряда,19 юли 2017 г., ще се проведат приемни с граждани на общински от ПП ГЕРБ в Общински съвет - Пловдив, както следва:\r\n- Радослава Ташкова, председател на Групата на ПП ГЕРБ и заместник-председател на Общински съвет  - Пловдив, ще се срещне с граждани от 16 до 18:00 часа в офиса на ПП ГЕРБ в район „Южен” на ул.”Академик Петър Динеков”№1А. \r\n- Георги Василев, от 16 до 18:00 часа в офиса на ПП ГЕРБ в район „Южен” на ул.”Академик Петър Динеков”№1А; \r\n- Д-р Аргир Аргиров, от 17:30  до 18:30 часа в офиса на ПП ГЕРБ в район „Южен” на ул.”Академик Петър Динеков”№1А; \r\n- Ани Лафчиева, от 17:00 до 18:30 часа в офиса на ПП ГЕРБ в район „Източен” на ул.”Коста Паница”№5;\r\n- Емил Русинов, от 17:30 до 19:00 часа в офиса на ПП ГЕРБ в район „Източен” на ул.”Коста Паница”№5. \r\nВ четвъртък, 20 юли 2017 г. общинските съветници от ПП ГЕРБ в Пловдив ще проведат приемни с гражданите, както следва:\r\n- Петър Попов, от 17:30  до 19:00 часа в офиса на ПП ГЕРБ в район „Западен” на ул. ”Царевец” № 9; \r\n- Ясен Михайлов, от 17:30 до 19:00 часа в офиса на ПП ГЕРБ в район „Западен” на ул. ”Царевец” № 9; \r\n- Гошо Къчков, от 17:30  до 19:00 часа в офиса на ПП ГЕРБ в район „Северен” на бул.”Марица” №91; \r\n- Пенчо Малинов, от 17:00  до 18:30 часа в офиса на ПП ГЕРБ в район „Източен” на ул.”Коста Паница” №5;\r\n- Веселин Маневски, от 16 до 18:00 часа в офиса на ПП ГЕРБ в район „Южен” на ул. ”Академик Петър Динеков” № 1А.", "date": "2017-07-17", "title": "Пловдив: Общинските съветници от ПП ГЕРБ провеждат приемни за граждани"}
{"url": "http://www.focus-news.net/news/2017/07/17/2416316/radio-svobodna-evropa-makedoniya-v-bryuksel-shte-se-sastoi-sreshta-mezhdu-nikos-kodzias-i-matyu-nimits.html", "text": "Министърът на външните работи на Гърция Никос Кодзиас ще проведе в Брюксел среща със специалния представител на ООН за т.нар. спор за името на Македония – Матю Нимиц, предава Радио „Свободна Европа“ в македонската си редакция. \r\n„Целта на срещата, която следва след посещението на Нимиц в Македония в началото на юли, е да бъдат обсъдени възможностите за напредък в преговорите за спора за името\", заяви Стефан Дюжарик, говорител на генералния секретар на ООН. \r\nСлед серията разговори, проведени с македонските лидер в Скопие, Нимиц подчерта, че не може да се очаква бързо решение на спора, припомнят от редакцията.Тереза Герова", "date": "2017-07-17", "title": "Радио „Свободна Европа“ (Македония): В Брюксел ще се състои среща между Никос Кодзиас и Матю Нимиц"}
{"url": "http://www.focus-news.net/news/2017/07/17/2416318/tsvetan-naumov-menidzhar-na-chez-razpredelenie-balgariya-za-oblast-pleven-za-da-se-osashtestvi-ambitsioznata-ni-investitsionna-programa-tryabva-da-se-raboti-energichno-i-bez-zabavyane.html", "text": "Разчитаме на съдействие от страна на местната власт и разбиране от страна на клиентите, тъй като, за да се осъществи амбициозната инвестиционна програма на ЧЕЗ Разпределение в Областта, трябва да се работи енергично и без забавяне, което води до временни прекъсвания на електрозахранването, докато се изграждат нови или се реконструират съществуващи електроенергийни съоръжения. Това каза в интервю за Агенция „Фокус“ Цветан Наумов, мениджър на „ЧЕЗ Разпределение България“ за Област Плевен. „Проектите са много и всички са значими, но като по-големи мога да определя, например, изграждането на нов трафопост в село Къртожабене на стойност 70 хил. лв. Този трафопост ще подобри качеството на доставяната електроенергия на клиентите на ЧЕЗ в селото“, посочи Цветан Наумов. „Вече изградихме нов трафопост и в разширената централната част на Плевен, като инвестицията за него е в размер на 150 хил. лв. Новото съоръжение е изградено с цел разширяване капацитета на електроразпределителната мрежа в тази част на града, по-ефективно обслужване и по-бърза реакция при възникване на евентуални аварии. До този момент клиентите в района се захранваха от трафопост, намиращ се в жилищна сграда, което водеше до затруднен достъп за нашите служители причиняваше неудобство на живеещите в сградата при експлоатацията и обслужването му. Изграждането на нови трафопостове на обща стойност 100 хил. лв. е предвидено за гр. Гулянци и гр. Червен бряг“, обясни още той. По думите му общо 200 хил. лв. ще бъдат вложени в рехабилитация на два електропровода в областта, като 60 хил. лв. ще бъдат инвестирани за рехабилитация на два кабелни електропровода в Плевен. „800 хил. лв. е общата стойност средствата, предвидени за реконструкция на мрежи ниско напрежение с цел подобряване качеството на електрозахранване в с. Гривица, с. Градина, с. Долни Луковит, с. Черковица, гр. Пордим и гр. Червен бряг“, допълни Цветан Наумов.", "date": "2017-07-17", "title": "Цветан Наумов, мениджър на „ЧЕЗ Разпределение България“ за Област Плевен: За да се осъществи амбициозната ни инвестиционна програма, трябва да се работи енергично и без забавяне"}
{"url": "http://www.focus-news.net/news/2017/07/17/2416320/veliko-tarnovo-zapochva-priemat-na-deklaratsii-za-otpuskane-na-tseleva-pomosht-za-otoplenie-za-predstoyashtiya-sezon.html", "text": "Започва приемът на молби-декларации за отпускане на целева помощ за отопление за отоплителния сезон 2017 - 2018 година. Това съобщи за Радио „Фокус“ – Велико Търново Ивайло Деев, юрисконсулт в Регионалната дирекция „Социално подпомагане” във Велико Търново. Всички подадени молби ще се разглеждат и приключват по досегашния ред, като отпуснатите целеви помощи се изплащат от съответната дирекция „Социално подпомагане”, издала заповедта. Предвижда се промяна в начина на изплащане на целевата помощ при отопление с централно топлоподаване, като същата се предоставя на правоимащите лица в пари, а не на съответните топлофикационни дружества. „Предвид очаквани предстоящи промени в Наредбата, които са по-благоприятни за правоимащите лица, е препоръчително да подадат своите документи в Дирекция „Социално подпомагане“ по настоящ адрес след 17 юли, но при изявено желание от тяхна страна, то те могат да подадат заявление – декларация в периода от 1 юли до 17 юли по досегашния ред“, уточни Ивайло Деев.\r\nЛуиза ТРАНЧЕВА", "date": "2017-07-17", "title": "Велико Търново: Започва приемът на декларации за отпускане на целева помощ за отопление за предстоящия сезон"}
{"url": "http://www.focus-news.net/news/2017/07/17/2416307/dots-petya-bankova-sv-marina-se-pochita-kato-gospodarka-na-zmiite-i-lechitelka-ot-tyahnoto-uhapvane-zatova-ya-narichat-visiya.html", "text": "Св. Марина се почита като господарка на змиите и лечителка от тяхното ухапване, затова я наричат Висия. Това каза етнологът доц. д-р Петя Банкова от Института за етнология и фолклористика с Етнографски музей към Българската академия на науката (БАН) в интервю за Агенция „Фокус“ за народните вярвания, гадания и забрани по време на горещниците.\r\nПо думите й в района на Странджа  и на Родопите и в междуречието на Струма и Места, св. Марина още я наричат Висия. „Този елемент в народния култ към светицата, както и празненствата в нейна чест са характерни с типичните нощни къпания за здраве и се разглеждат като свидетелство за връзката между св. Марина и тракийската Бендида. Тя посочи, че в народните представи св. Марина Огнена е  владетелка на огъня. „След е нея св. Илия, който ще честваме на 20-и юли. Той е повелителят на гръмотевицата, а св. Пантелей, който се отбелязва на 27 юли е повелителят на наводненията. Ето как емпиричният опит на българина е вплетен с вярата в поредица от дни“, каза доц. Банкова. \r\nДеница КИТАНОВА", "date": "2017-07-17", "title": "Доц. Петя Банкова: Св. Марина се почита като господарка на змиите и лечителка от тяхното ухапване, затова я наричат Висия"}
{"url": "http://www.focus-news.net/news/2017/07/17/2416313/plovdiv-mitropolit-nikolay-vazglavi-sveta-liturgiya-po-povod-hramoviya-praznik-na-mitropolitskiya-hram-sveta-marina.html", "text": "Митрополит Николай възглави света Литургия по повод  храмовия празник на митрополитския храм „Света Марина”, предаде репортер на Радио „Фокус” - Пловдив. Храмът е препълнен с миряни. Пловдивският митрополит Николай възглави светата Литургия по повод празника в съслужение с митрополити – членове на Светия Синод на БПЦ, епископи и свещеници.\r\nВ навечерието на празника на митрополитския храм вчера в Пловдив бяха посрещнати част от покрова и одеждите на Света Богородица, които бяха донесени от игумен Петър Еремеев, наместник на Високо-Петровския мъжки манастир в Москва и ректор на Руския православен университет „Свети Йоан Богослoв”. Също така от Света Гора – Атон бе донесено  и подарено на Пловдивската митрополия копие на чудотворната икона на Света Богородица „Всецарица”. В пищно литийно шествие светините бяха  пренесени до Митрополитския храм „Света Марина” и поставени за поклонение на вярващия народ.\r\nСлед литургията днес на всеки богомолец ще се дава за благословение икона с образа на Света Богородица и памук, осветени на светините. Всеки, който желае, ще бъде помазван с елей за здраве и благословение.\r\nЦветана ТОНЧЕВА", "date": "2017-07-17", "title": "Пловдив: Митрополит Николай възглави света Литургия по повод  храмовия празник на митрополитския храм „Света Марина”"}
{"url": "http://www.focus-news.net/news/2017/07/17/2416324/plovdiv-asenovgrad-shte-otbelezhi-180-godini-ot-rozhdenieto-na-vasil-levski.html", "text": "Градът ще отбележи 180 години от рождението на Васил Левски. Това съобщиха за Радио „Фокус” - Пловдив от Община Асеновград. От 17.00 часа в Градска библиотека „П. Хилендарски” ще се проведе среща-разговор с проф. Пламен Митев – преподавател в Историческия факултет на СУ „Климент Охридски” и зам.-председател на Общобългарския комитет „Васил Левски”. От 19.00 часа пред барелефа на Васил Левски ще се проведе тържествен митинг по случай 180 години от рождението на Васил Левски. Слово за Левски ще произнесе проф. Пламен Митев.\r\nЧестването се организира от Община Асеновград съвместно с Общински комитет „Васил Левски” и Военно формирование 24490–Асеновград. Поканват се всички жители и гости на града на тържественото събитие.\r\nЦветана ТОНЧЕВА", "date": "2017-07-17", "title": "Пловдив: Асеновград ще отбележи 180 години от рождението на Васил Левски"}
{"url": "http://www.focus-news.net/news/2017/07/17/2416323/nimh-nay-golyamo-kolichestvo-valezhi-prez-noshtta-sa-padnali-na-vrah-murgash-24-lkv-m.html", "text": "Най-голямо количество валежи през нощта са паднали на връх Мургаш – 24 л/кв. м. Това съобщиха за Агенция „Фокус“ от Националния институт по метеорология и хидрология (НИМХ) към Българската академия на науките (БАН). В Пловдив са отчетени 21 л/кв. м, в Пазарджик - 16 л/кв. м, във Враца и на връх Ботев - 11 л/кв. м. На връх Рожен през нощта са паднали 10 л/кв. м, в Гоце Делчев -  9. В столицата падналото количество валежи тази нощ е 2 л/кв. м.\r\nДеница КИТАНОВА", "date": "2017-07-17", "title": "НИМХ: Най-голямо количество валежи през нощта са паднали на връх Мургаш – 24 л/кв. м"}
{"url": "http://www.focus-news.net/news/2017/07/17/2416321/blagoevgrad-mokri-i-hlazgavi-sa-patnite-nastilki-v-oblastta.html", "text": "Мокри и хлъзгави са пътните настилки в областта. Това каза за Радио ‘‘Фокус’’ – Пирин дежурният служител в Областно пътно управление - Благоевград. В свободната лента се извършва движението на главен път Е-79, от км 414+000 до км 426+000, Струмяни – начало на автомагистрала „Струма“, поради косене и рязане на храсти. Нормално интензивен е трафикът по главен път Е-79 и второкласен път 19 Симитли - Гоце Делчев. Подкопано е дясното платно за движение на третокласен път 198 Гоце Делчев - Катунци - Петрич, при км 38+380, в село Горно Спанчево, поради разрушена подпорна стена с дължина 15 метра. Двупосочно движение в една лента се извършва на третокласен път 1972, между селата Блатска и Абланица, при км 7+700, заради активизирало се свлачище. В една пътна лента се извършва движението на второкласен път 19, между Симитли и прохода Предел, от км 10+000 до км 21+500, поради косене от ляво и дясно на пътя. Поради дестабилизиран банкет в ляво е стеснен участък на второкласен път 84 Якоруда - Разлог.\r\nНатали СТЕФАНОВА", "date": "2017-07-17", "title": "Благоевград: Мокри и хлъзгави са пътните настилки в областта"}
{"url": "http://www.focus-news.net/news/2017/07/17/2416322/vidin-vse-oshte-ne-e-premesten-preobarnatiyat-tezhkotovaren-avtomobil-na-glaven-pat-e-79-v-posoka-vratsa-sled-dimovo.html", "text": "Все още не е преместен преобърнатият тежкотоварен автомобил на главен път Е-79 в посока Враца, след Димово, сигнализира слушател на Радио „Фокус“. По думите му авариралият камион не пречи на движението.", "date": "2017-07-17", "title": "Видин: Все още не е преместен преобърнатият тежкотоварен автомобил на главен път Е-79 в посока Враца, след Димово"}
{"url": "http://www.focus-news.net/news/2017/07/17/2416311/pazardzhik-sveta-liturgiya-se-otsluzhva-v-hramovete-v-grada-za-praznika-na-sveta-velikomachenitsa-marina.html", "text": "Света литургия се отслужва в храмовете в Пазарджик за празника на света великомъченица Марина, предаде репортер на Радио „Фокус” – Пазарджик. За християнската светица Марина се знае, че е била дъщеря на езически жрец в Антиохия през III век. Възпитана от баща си в идолопоклонство, Господ Бог ѝ дал да узнае истината и я призовал при себе си. Едва 16-годишна, девойката била подложена на ужасни изтезания. Заради своята непокорност и вярата си Марина била осъдена на смърт. В народната традиция се вярва, че светицата посещава сънищата на хора, които вярват в нея, пророкува или дава съвети какво да се направи, за да се спасят вярващите от болести и нещастия. Имен ден празнуват носещите имената Марина, Маринела, Марин и техните производни.\r\nТеодора ДИМИТРОВА", "date": "2017-07-17", "title": "Пазарджик: Света литургия се отслужва в храмовете в града за празника на света великомъченица Марина"}
{"url": "http://www.focus-news.net/news/2017/07/17/2416329/natsionalniyat-voennoistoricheski-muzey-publikuva-arhiva-si-za-izdirvaneto-groba-na-vasil-levski.html", "text": "За първи път на 18 юли (вторник) по повод 180-ата годишнина от рождението на един от най-великите синове на България Националният военноисторически музей (НВИМ) ще публикува на официалната си интернет страница архива за издирването гроба на Васил Левски, създаден по повод инициатива на Главния военен музей за издирване на останките на Апостола. Това съобщиха от пресцентъра на НВИМ. В него са събрани спомени и сведения за вероятното място на гроба на Левски, проучвания на различните хипотези за мястото на обесването му и гроба, както и анализ на автентичността на данните. В електронен вид архивът ще бъде достъпен за всички, които проявяват интерес по темата.\r\nНа 18 юли експозицията на Националния военноисторически музей  ще работи извънредно, а входът за постоянната хронологична и външна експозиция ще е на половин цена. Гостите на музея ще могат да видят косите на Левски, запазени от майка му, кръстчето, което е носил постоянно, тасчето за вода, личния му револвер „Гасер“, както и част от архива.", "date": "2017-07-17", "title": "Националният военноисторически музей публикува архива си за издирването гроба на Васил Левски"}
{"url": "http://www.focus-news.net/news/2017/07/17/2416328/kyustendil-izvarshva-se-pochistvane-na-ulichnite-shahti-v-grada.html", "text": "Екип на Общинско предприятие „Чистота” почиства уличните шахти в града, предаде репортер на Радио „Фокус” – Кюстендил. След падналия през нощта дъжд е предприето почистване на отводнителните улични шахти. Екипът работи в централната градска част на Кюстендил. Дейностите ще продължат и в останалите райони на града. До момента в оперативния център на Община Кюстендил не са постъпвали сигнали за нанесени щети или проблеми след валежите от дъжд.\r\nВенцеслав ИЛЧЕВ", "date": "2017-07-17", "title": "Кюстендил: Извършва се почистване на уличните шахти в града"}
{"url": "http://www.focus-news.net/news/2017/07/17/2416327/plovdiv-poshtensko-filatelno-izdanie-na-tema-180-godini-ot-rozhdenieto-na-vasil-levski-shte-bade-validirano-v-karlovo.html", "text": "Пощенско-филателно издание на тема „180 години от рождението на Васил Левски” ще бъде валидирано в Карлово. Това съобщи за Радио „Фокус”-Пловдив Стойо Карагенски, зам.-кмет на Карлово. Церемонията ще се проведе от 11.00 часа в зала „Васил Караиванов”. Валидирането на марката ще бъде извършено от заместник-министъра на транспорта, информационните технологии и съобщенията Ангел Попов и кмета на Карлово Емил Кабаиванов.\r\nОт 19.30 часа на площад „20-ти юли” ще се проведе церемония по връчване на наградата на град Карлово, а по-късно - и празничен концерт с участието на Ансамбъл „Българе”.\r\nЦветана ТОНЧЕВА", "date": "2017-07-17", "title": "Пловдив: Пощенско-филателно издание на тема „180 години от рождението на Васил Левски” ще бъде валидирано в Карлово"}
{"url": "http://www.focus-news.net/news/2017/07/17/2416332/haskovo-po-povod-120-ata-godishnina-ot-rozhdenieto-na-asparuh-leshnikov-shte-badat-podneseni-tsvetya-pred-pametnika-na-izpalnitelya-v-grada.html", "text": "Днес се навършват 120 години от рождението на Аспарух Лешников-Ари. По този повод читалище \" Аспарух Лешников-Ари\" в Хасково организира поднасяне на цветя пред паметника на популярния изпълнител в градинката пред малкия бизнесцентър. Това съобщиха от пресцентъра на Община Хасково. Церемонията е предвидена за 11.30 часа.", "date": "2017-07-17", "title": "Хасково: По повод 120-ата годишнина от рождението на Аспарух Лешников ще бъдат поднесени цветя пред паметника на изпълнителя в града"}
{"url": "http://www.focus-news.net/news/2017/07/17/2416331/die-zeit-germanskiyat-kantsler-othvarli-vazmozhnostta-za-otstapki-pred-turtsiya-v-spora-za-konya.html", "text": "В традиционното лятно интервю, което канцлерът на Германия дава ежегодно за телевизионния канал ARD, Ангела Меркел отхвърли възможността Берлин да направи отстъпки пред Анкара в спора за посещението на делегация на Бундестага във военновъздушната база в Коня, съобщава националният ежедневник Die Zeit. \r\nНАТО подкани двете страни в спора да разговарят за намиране на решението му. Германският канцлер прие предложението, но предупреди, че преговори ще се водят, само ако те са в границите на „нормалното“. В случай че Анкара има нови искания, „те ще бъдат директно отхвърлени“. \r\nДопуска се, че турското правителство може да настоява за екстрадирането на военните, подали молба за убежище в Германия след неуспешния опит за държавен преврат от миналото лято, в замяна на което да допусне депутати от Бундестага в базата, в която са дислоцирани военнослужещи на Берлин. В тази връзка Ангела Меркел съвсем ясно подчерта, че защитата на лица се решава независимо от волята на федералното правителство. „Въпросите нямат нищо, абсолютно нищо общо“, коментира Меркел.\r\nГерманският лидер подчерта категорично, че войниците на Бундесвера няма да останат в Коня, ако не е възможно да бъдат посещавани там от представители на Берлин. „Без посещение германските войници не може да останат в Коня\", повтори канцлерът на ФРГ..Тереза Герова", "date": "2017-07-17", "title": "Die Zeit: Германският канцлер отхвърли възможността за отстъпки пред Турция в спора за Коня"}
{"url": "http://www.focus-news.net/news/2017/07/17/2416330/dots-petya-bankova-prez-goreshtnitsite-strogo-se-spazvat-zabranite-za-polska-i-domashna-rabota.html", "text": "През Горещниците строго се спазват забраните за полска и домашна работа. Това каза етнологът доц. д-р Петя Банкова от Института за етнология и фолклористика с Етнографски музей към Българската академия на науката (БАН) в интервю за Агенция „Фокус“ за народните вярвания, гадания и забрани по време на горещниците. \r\n„В тези дни не се ходи на нива, не се жъне, не се вършее, не се коси или копае. Не се возят снопи, не се впряга кола, не се пере, не се мие, не се меси и пече хляб, не се готви, не се преде, плете и шие. Тези забрани ги намираме регистрирани във фолклора, в разкази и приказки за това как някой решил да окоси, но Господ му пратил веднага огнен стълб и нивата изгоряла. Тук можем да търсим представите ни от древни времена, свързани с огъня, със страхопочитанието, което хората са изпитвали към тази стихия и с култа към огъня въобще. Толкова са силни забраните, че в  една песен, която намираме в сборник „Народни умотворения“, юнакът, който загива обяснява гибелта с това, че майка му не е спазила забраната да работи през Горещляците“, посочи доц. Банкова. По отношение на гаданията, етнологът обясни, че българинът обича да си прави своята синоптична прогноза било в краткосрочен или в по-дългосрочен план. По думите й в етнографската литература и в изследванията са регистрирани такива гадания. „Например в Софийско по време на Горещниците се гадаело за времето през януари, февруари и март. Вярва се ,че какъвто е първият горещник, такова ще бъде времето през януари, на втория- февруари, на третия-март. Това са вярвания преди всичко в сферата на суеверията“, посочи доц. Банкова. \r\nДеница КИТАНОВА", "date": "2017-07-17", "title": "Доц. Петя Банкова: През Горещниците строго се спазват забраните за полска и домашна работа"}
{"url": "http://www.focus-news.net/news/2017/07/17/2416336/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata-na-18-yuli.html", "text": "„Софийска вода” временно ще прекъсне водоснабдяването в някои части на столицата на 18 юли. Това съобщиха от пресцентъра на дружеството.\r\nНа 18 юли 2017 г. (вторник), във връзка с изпълнение на инвестиционен проект за реконструкция на уличен водопровод на бул. „Джавахарлал Неру“ жк. „Люлин“ 7, се налага спиране на водоподаването от 9.00 до 21.00 часа на клиентите на „Софийска вода”, живеещи в района на:\r\nжилищни блокове с номера 706; 707; 708; 709; 710; 711; 711A; 712; 713; 714; 715; 720; 721; 722; 750; 751; 751А; 752;\r\nпо бул. „Джавахарлал Неру“ от  ул. „Индира Ганди“ до бул. „Луи Пастьор“;\r\nпо бул. „Царица Йоана“ от ул. „Ген. Асен Николов“  до бул. „Луи Пастьор“; бул. „Луи Пастьор“ №30;\r\nпо ул. „Йордан Антонов“ от ул. „Индира Ганди“ до ул. 703-та.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: на паркинга между бл. 712 и бл. 713. След възстановяване на водоснабдяването е възможно временно повишаване  мътността на водата. След реализацията на този инвестиционен проект клиентите на „Софийска вода” живеещи в района ще почувстват значително подобреното качество на предоставяните услуги.\r\nНа 18 юли 2017 г. (вторник), във връзка с подмяна на хидрофорна уредба до бл. 8 кв. „Полигона“, се налага спиране на водоподаването от 10.00 до 19.00 часа на клиентите на „Софийска вода”, живеещи в района на:\r\nбл. 7, бл. 8, бл. 9, бл. 10, бл. 11 – висока зона.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес:  пред бл. 8.\r\nНа 18 юли 2017 г. (вторник), във връзка с подмяна на спирателен кран на ул. „София“ гр. Банкя, се налага спиране на водоподаването от 9.00 до 12.00 часа на клиентите на „Софийска вода”, живеещи в района на:\r\nпо ул. „София“ от ул. „Момина сълза“ до ул. „Иванянско шосе“, ул. „Еделвайс“;\r\nпо ул. „Ангел Каралийчев“ от ул. „София“ до ул. „Морава“.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „София“  ъгъла с ул. „Ангел Каралийчев“.\r\nНа 18 юли 2017 г. (вторник), във връзка с подмяна на водомерен възел на ул. „Богова стъпка“ кв. „Бояна“, се налага спиране на водоподаването от 10.00 до 14.00 часа на клиентите на „Софийска вода”, живеещи в района на:\r\nул. „Богова стъпка“, ул. „Илия Кутев“, ул. „Църковна“, ул. „Георги Рилски“, ул. „Цветна“.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Богова стъпка“  ъгъла с ул. „Илия Кутев“.\r\nНа 18 юли 2017 г. (вторник), във връзка с подмяна на сградно водопроводно отклонение на ул. „Райко Жинзифов“ кв. „Крива река“, се налага спиране на водоподаването от 9.00 до 18.00 часа на клиентите на „Софийска вода”, живеещи в района на:\r\nпо ул. „Райко Жинзифов“ от ул. „Даскал Манол“ до ул. „Св. Георги Софийски“. \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Райко Жинзифов“ №24.\r\nНа 18 юли 2017 г. (вторник), във връзка с подмяна на водомерен възел на бул. „Шипченски проход“ жк. „Христо Смирненски“, се налага спиране на водоподаването от 9.30 до 16.30 часа на клиентите на „Софийска вода”, живеещи в района на:\r\nбул. „Шипченски проход“ №63 №65.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: бул. „Шипченски проход“ №63 .\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2017-07-17", "title": "„Софийска вода” временно ще прекъсне водоснабдяването в някои части на столицата на 18 юли"}
{"url": "http://www.focus-news.net/news/2017/07/17/2416335/vidin-nad-3000-kasa-tsigari-bez-balgarski-aktsizen-banderol-sa-izzeti-ot-62-godishen-mazh-ot-grada.html", "text": "Досъдебно производство е образувано на 14 юли срещу видинчанина П. М. /62 г./. В хода на проведената специализирана полицейска операция на местно ниво, служители на ОДМВР-Видин и служител на ТМУ-Лом иззели от мъжа 200 къса цигари марка „LD” със сръбски акцизен бандерол и 800 къса цигари с надпис “Merilyn duty free sales only”. Това съобщиха от ОДМВР-Видин. След извършено претърсване в жилището и мазето на видинчанина, служителите открили и иззели 240 къса цигари марка „LD”, 280 къса марка „Diva slims” със сръбски бандерол и 1600 къса цигари с надпис „Merilyn slim selection” без български акцизен бандерол.", "date": "2017-07-17", "title": "Видин: Над 3000 къса цигари без български акцизен бандерол са иззети от 62-годишен мъж от града"}
{"url": "http://www.focus-news.net/news/2017/07/17/2416333/veliko-tarnovo-s-11-sm-se-e-ponizhilo-nivoto-na-reka-dunav-kray-svishtov-prez-izminaloto-denonoshtie.html", "text": "С 11 см се е понижило нивото на река Дунав при Свищов за изминалото денонощие, съобщиха от Хидрометеорологичната станция в града. Водният стоеж на реката е 70 см. Температурата на водата e 25.2 градуса. Днес преди обяд все още на отделни места ще превалява дъжд, но в процес на спиране. Ще духа до умерен, в източните райони и временно силен североизточен вятър. Максимални температури между 24° и 27°. Привечер от северозапад ще започне процес на разкъсване на облачността. Утре ще бъде предимно слънчево. Североизточният вятър ще отслабне. Ще започне повишение на температурите и максималните ще бъдат между 27° и 30°.", "date": "2017-07-17", "title": "Велико Търново: С 11 см се е понижило нивото на река Дунав край Свищов през изминалото денонощие"}
{"url": "http://www.focus-news.net/news/2017/07/17/2416337/montana-darzhavniyat-arhiv-v-grada-otkriva-izlozhba-po-povod-180-godini-ot-rozhdenieto-na-apostola.html", "text": "Държавен архив – Монтана открива изложба по повод 180 години от рождението на Апостола, съобщиха организаторите. Те посочиха, че Карловският музей на Васил Левски гостува в Монтана с изложбата под надслов „Всичко, което съм сторил, сторих го за Отечеството”. Официалното откриване е от 17.00 часа днес. В 9.30 часа на 18 юли пред паметника на Васил Левски в центъра на Монтана ще се проведе официална церемония по полагане на венци и цветя. На 18 юли, в 10.00 часа, в Художествената галерия ”Кирил Петров” започва срещата – разговор на тема „Личността на Васил Левски 180 години след рождението му”.", "date": "2017-07-17", "title": "Монтана: Държавният архив в града открива изложба по повод 180 години от рождението на Апостола"}
{"url": "http://www.focus-news.net/news/2017/07/17/2416325/angela-merkel-za-buntovete-v-hamburg-nosya-tochno-tolkova-otgovornost-kolkoto-i-olaf-sholts.html", "text": "В традиционното лятно интервю, което канцлерът на Германия дава ежегодно за телевизионния канал ARD, Ангела Меркел призна, че носи отговорност за насилието, което беляза провеждането на срещата на Г-20 в свободния ханзейски град Хамбург, пише изданието Der Spiegel.\r\nВъв връзка с ожесточените сблъсъци между демонстранти и полиция, Меркел заяви: „За тях нося точно толкова отговорност, колкото и Олаф Шолц. Ние планирахме заедно срещата“.\r\nСъщевременно канцлерът се дистанцира от призивите на християндемократите в регионалното правителство в Хамбург, които изискаха оставката на кмета на града. Тя сподели, че е разговаряла по този въпрос със съпартийците си в северния германски град и е заявила, че искането за оттегляне на Шолц е погрешен ход. \r\nМеркел припомни, че федералното правителство осъжда категорично насилието, на което германците, а и целият свят станаха свидетели, и изказа специални благодарности на силите за сигурност, задействани в операциите за гарантиране на сигурността по време на срещата на „групата на двайсетте“. \r\nМеркел говори с нейните съпартийци и ясно заяви, че смята призивите за оставка не е наред. Цялата Бюрото и федералното ръководство на ХДС - с изключение на Хамбург - застана на върха и се поддържа Шолц.Тереза Герова", "date": "2017-07-17", "title": "Ангела Меркел за бунтовете в Хамбург: Нося точно толкова отговорност, колкото и Олаф Шолц"}
{"url": "http://www.focus-news.net/news/2017/07/17/2416334/blagoevgrad-nov-protest-provedoha-zhitelite-na-selo-novo-leski-po-povod-otdavaneto-na-kontsesiya-za-25-godini-za-dobiv-na-podzemni-bogatstva.html", "text": "Нов протест проведоха жителите на хаджидимовското село Ново Лески по повод отдаването на концесия за 25 години за добив на подземни богатства. Това каза за Радио „Фокус“ - Пирин Десислава Йованович, представител на инициативния комитет, организирал протестните действия. Тя уточни, че протестът днес е продължил малко повече от час, като е започнал около 8.15 часа и е продължил до 9.30 часа. По думите ѝ в него са се включили около 60 души. „Продължаваме да искаме от Министерски съвет да направи ревизия на документацията, която концесията е представила на правителството „Орешарски“, защото сме сигурни в многократни нарушения на процедурата. Хората решиха всеки ден да протестират, защото поради много тежката си ангажираност, нашата държава обръща внимание на гражданите си и ги защитава, само когато е под натиск“, отбеляза Йованович. Тя допълни, че сега ще депозира и уведомление в Общината за протести до 30 юли. По думите ѝ са призовани да присъстват и областният управител Бисер Михайлов, както и местните народни представители.\r\nНатали СТЕФАНОВА", "date": "2017-07-17", "title": "Благоевград: Нов протест проведоха жителите на село Ново Лески по повод отдаването на концесия за 25 години за добив на подземни богатства"}
{"url": "http://www.focus-news.net/news/2017/07/17/2416339/pregled-na-nyakoi-ot-osnovnite-temi-v-evropeyskiya-pechat-agentsiya-fokus.html", "text": "Гражданин на Швеция предизвика временен хаос в железопътния трафик в датската столица Копенхаген, движението на който бе преустановен за кратко в неделя, след като мъжът е забелязан да се разхожда с предмет, наподобяващ пистолет, пише вестник The Local.\r\nГолям полицейски контингент е бил изпратен на влаковата спирка на летището, където е бил видян мъжът. В резултат движението на влаковете и метрото е било преустановено за около половин час. Оказало се, че арестуваното лице – швед, както е установено след проверката, е било „въоръжено“ със запалка във формата на огнестрелно оръжие.\r\nСлед това 24-годишният мъж е освободен от полицията, а говорителят на правоохранителните органи Хенрик Свейдструп заяви, че шведът не е извършил никакво реално нарушение, освен може би липсата на разумна преценка.\r\n*** В традиционното лятно интервю, което канцлерът на Германия дава ежегодно за телевизионния канал ARD, Ангела Меркел призна, че носи отговорност за насилието, което беляза провеждането на срещата на Г-20 в свободния ханзейски град Хамбург, пише изданието Der Spiegel.\r\nВъв връзка с ожесточените сблъсъци между демонстранти и полиция, Меркел заяви: „За тях нося точно толкова отговорност, колкото и Олаф Шолц. Ние планирахме заедно срещата“.\r\nСъщевременно канцлерът се дистанцира от призивите на християндемократите в регионалното правителство в Хамбург, които изискаха оставката на кмета на града. Тя сподели, че е разговаряла по този въпрос със съпартийците си в северния германски град и е заявила, че искането за оттегляне на Шолц е погрешен ход. \r\nМеркел припомни, че федералното правителство осъжда категорично насилието, на което германците, а и целият свят станаха свидетели, и изказа специални благодарности на силите за сигурност, задействани в операциите за гарантиране на сигурността по време на срещата на „групата на двайсетте“. \r\nМеркел говори с нейните съпартийци и ясно заяви, че смята призивите за оставка не е наред. Цялата Бюрото и федералното ръководство на ХДС - с изключение на Хамбург - застана на върха и се поддържа Шолц.\r\n***Турист с австралийски корени е бил нападнат от четирима мъже в центъра на Атина, където е пазарувал със семейството си, съобщава електронното издание Ekathimerini.\r\nИнцидентът се е случил в неделя, в момент, в който мъжът е излизал от магазин на популярна търговска улица в центъра на гръцката столица. „Вървях със семейството си, когато те се приближиха и ме удариха без причина. Не казах нищо, не ги познавах. Казаха ми да не пазарувам“, разказва пострадалият.\r\nНападението срещу туриста се е случило след края на митинг на синдикалисти и служители срещу неделната акция на магазините, в които са били обявени големи разпродажби. \r\n\"Ние просто ходехме и четирима мъже изведнъж се обърнаха и удариха съпруга ми. Навсякъде имаше кръв, дъщеря ми плачеше и припадна. Опитах се да го дръпна, но те бутнаха мен, майка ми и детето“, разказа съпругата на нападнатия мъж.\r\nПреди броени дни 22-годишен американски турист бе пребит до смърт на популярния гръцки остров Закинтос. Младият американец издъхна от рани, получени в резултат на побой, нанесен му група сърби и един грък след спречкване в нощен бар.\r\n*** Броят на имигрантите от България и Румъния, пребиваващи на територията на Обединеното кралство, е нараснал с 171 хил. души до 300 хил. за периода до март тази година, след като към дата 1 януари 2014 г. данните са били за 129 хил., пише британският вестник The Daily Express. Това означава, че средно 120 румънци и 20 българи влизат във Великобритания всеки ден. \r\nПрез 2014 г., седем години след присъединяването на България и Румъния към Общността, Европейският съюз позволи на гражданите на двете държави да работят в Обединеното кралство без необходимостта да кандидатстват за работна виза. По-богатите държави от Блока се опасяваха от приток на мигранти от двете страни, но румънското външно министерство бе категорично, че няма да има голям поток от хора. \r\nКонсервативен депутат Дейвид Дейвис заяви: \"Това е много тревожно, защото не знаем колко от тези хора всъщност намират работа и колко от тях претендират за неща като жилищни изгоди. Тези данни показват колко е важно да се контролират нашите имиграционни правила и точно това ще направим, след като напуснем ЕС\".\r\n***", "date": "2017-07-17", "title": "Преглед на някои от основните теми в европейския печат (Агенция „Фокус“)"}
{"url": "http://www.focus-news.net/news/2017/07/17/2416338/sofiya-dvizhenieto-po-pat-ii-81-buchin-prohod-kostinbrod-se-izvarshva-v-edna-lenta-poradi-katastrofa.html", "text": "Движението по път II-81 Бучин проход - Костинброд се извършва в една лента, поради катастрофа. Това съобщиха от пресцентъра на Агенция \"Пътна инфраструктура\". Шофьорите да се движат с повишено внимание и съобразена скорост, като спазват указанията на \"Пътна полиция\". \r\nВсички граждани и транспортни фирми могат да получават информация за актуалната пътна обстановка от безплатното приложение LIMA, \r\nинтернет страницата на АПИ – www.api.bg, и по всяко време от денонощието на тел. 0700 130 20 в АПИ. \r\nВ агенцията целогодишно при 24-часов режим работи Ситуационен център, който събира и обобщава данните за състоянието по републиканските пътища.", "date": "2017-07-17", "title": "София: Движението по път II-81 Бучин проход - Костинброд се извършва в една лента, поради катастрофа"}
{"url": "http://www.focus-news.net/news/2017/07/17/2416340/vratsa-s-podnasyane-na-tsvetya-izlozhba-na-ikoni-i-kontsert-v-grada-shte-badat-otbelyazani-180-godini-ot-rozhdenieto-na-vasil-levski.html", "text": "На 18 юли се навършват 180 години от рождението на Васил Левски. По този повод, от 10.00 часа, Община Враца организира ритуал по поднасяне на венци и цветя пред паметника на Апостола. Това съобщиха от пресцентъра на Община Враца. Поетична композиция за йеродякон Игнатий ще изпълнят възпитаници от ОУ „Васил Левски“.\r\nСлед тържественото честване, в 10.30 часа, в Народно читалище „Развитие 1896“ ще бъде открита изложба на икони, рисувани от ученици и учители от ОУ „Васил Левски“. Концерт, на който ще звучи българска и възрожденска музика ще бъде изпълнен пред сградата на читалището от Симфониета Враца.", "date": "2017-07-17", "title": "Враца: С поднасяне на цветя, изложба на икони и концерт в града ще бъдат отбелязани 180 години от рождението на Васил Левски"}
{"url": "http://www.focus-news.net/news/2017/07/17/2416342/pazardzhik-s-izyavi-na-sastavi-ot-slovakiya-i-ukrayna-prodalzhava-mezhdunarodniyat-mladezhki-tantsov-festival-pastar-svyat-v-panagyurishte.html", "text": "В Панагюрище продължава провеждането на четвъртия поред Международен младежки танцов фестивал „Пъстър свят”. Това съобщи за Радио „Фокус” – Пазарджик Радка Костуркова от Община Панагюрище. „Фестивалът бе открит вчера с изпълнения на група „Вакали” и фолклорни състави от Индия и Еквадор. Конкурсната програма на втория ден ще започне в 10.30 часа на площад „20-и април”. В следобедните часове, от 16.00 часа, ще се проведе конкурс „Мис и Мистър фестивал” и училище за танци. От 18.00 часа ще е награждаването и галаконцертът на победителите, а вечерната концертна програма предвижда изяви на танцови състави от Словакия и Украйна”, добави Костуркова. Тя уточни, че при неподходящи атмосферни условия проявите ще се проведат в Театър Дом-паметника, вместо на централния площад в Панагюрище.\r\nТеодора ДИМИТРОВА", "date": "2017-07-17", "title": "Пазарджик: С изяви на състави от Словакия и Украйна продължава Международният младежки танцов фестивал „Пъстър свят” в Панагюрище"}
{"url": "http://www.focus-news.net/news/2017/07/17/2416326/pazardzhik-selo-varvara-organizira-sabor-s-kurban-po-povod-pochitaneto-na-pametta-na-sveta-marina.html", "text": "Днес - празникът на света великомъченица Марина, е ден за общоселски църковен събор в село Варвара, предаде репортер на Радио „Фокус” – Пазарджик. Всяка година жители и гости на септемврийското село се събират на параклиса, носещ името на светицата, в близост до населеното място. На това свято място се прави овчи курбан за здраве, служи се празнична литургия, прави се и водосвет. Мястото се посещава не само от местните жители, а и от хора, живеещи в близките и по-далечни населени места. Изворчето, което се намира в параклиса „Света Марина“, се смята за лековито – лекува очни заболявания. В района на параклиса, който се намира непосредствено над гара Варвара, има и пет вековни дъба. На хълм с изкуствено заравнен терен, над пролома на Чепинска река, се намират останки на раннохристиянска църква „Света Марина“, която и до днес е почитана като свято място.\r\nТеодора ДИМИТРОВА", "date": "2017-07-17", "title": "Пазарджик: Село Варвара организира събор с курбан по повод почитането на паметта на света Марина"}
{"url": "http://www.focus-news.net/news/2017/07/17/2416341/dobrich-detsko-shou-konkurs-mini-mis-i-mini-mistar-shte-se-provede-v-grada.html", "text": "Актрисата Илиана Балийска и Палавото шоу-конкурс „Мини Мис и Мини Мистър” ще бъдат отново в Добрич на 21 юли 2017 г. (петък) от 18.00 ч. на пл. „Свобода”. Това съобщиха от Община град Добрич. Проявата се осъществява под патронажа на кмета на Община град Добрич Йордан Йорданов.\r\nЕдинственият лицензиран конкурс “Мини Мис и Мини Мистър” е запазена марка на актрисата Илиана Балийска.  Една възможност за творческа и телевизионна изява на малките големи таланти от 3 до 12 години.\r\nПалавото шоу се реализира в две възрастови групи: от 3 до 6 години  и от 7 до 12 години. При мини госпожиците първият тур е манекенска изява, втори тур - танцуват по песни от шоуто и трети тур - индивидуална изява (без ограничения - артистична, творческа, музикална, спортна и др.).\r\nПри мини господата: първи тур - артисти - културисти, втори тур - канадска борба и танци по песни от шоуто, трети тур - индивидуална изява, решаваща за крайното класиране.\r\nНосителите на титлата “Мини Мис и Мини Мистър” ще се представят на Национален конкурс „Мини Мис и Мини Мистър – есен“ в Националния дворец на децата в София. Конкурсът става все по-предпочитан от деца и от родители, защото в първия етап няма предварителен подбор - всяко дете може да бъде на сцената и да изяви своя талант. На призьорите се раздават награди.\r\nЖелаещите да участват в Палавото шоу да заповядат на 21.07.2017 г. (петък) на сцената на площад „Свобода”. Регистрацията на всички участници е един час по-рано от началото на шоуто - 17.00 ч.  Участието е безплатно. Организаторите – Община град Добрич и Илиана Балийска, очакват децата и призовават всички да подкрепим нашите малки и големи таланти.", "date": "2017-07-17", "title": "Добрич: Детско шоу-конкурс „Мини Мис и Мини Мистър“ ще се проведе в града"}
{"url": "http://www.focus-news.net/news/2017/07/17/2416344/vidin-zadarzhan-e-36-godishen-mazh-ot-grada-shofiral-s-394-promila-alkohol.html", "text": "36-годишен мъж от Видин, шофирал след употреба на алкохол, е задържан вчера в полицейския арест. Това съобщиха от ОДМВР-Видин. Около 13:45 часа, на ул. „Преславска”, полицейски служители спрели за проверка лек автомобил „Рено”. При тестване с дрегер, пробата на водача отчела показание 3,94 промила. По случая е образувано бързо производство по описа на ОДМВР-Видин.", "date": "2017-07-17", "title": "Видин: Задържан е 36-годишен мъж от града, шофирал с 3,94 промила алкохол"}
{"url": "http://www.focus-news.net/news/2017/07/17/2416345/montana-vodachite-da-shofirat-s-povisheno-vnimanie-i-saobrazena-skorost-po-pat-ii-81-montana-sofiya-v-prohoda-petrohan-ot-km-50-do-km-65-poradi-gasta-magla.html", "text": "Водачите да шофират с повишено внимание и съобразена скорост по път II-81 Монтана - София, в прохода \"Петрохан\". Това съобщиха от пресцентъра на Агенция \"Пътна инфраструктура\". В участъка от км 50 до км 65 има гъста мъгла, а видимостта е около 30 метра.", "date": "2017-07-17", "title": "Монтана: Водачите да шофират с повишено внимание и съобразена скорост по път II-81 Монтана - София, в прохода \"Петрохан\", от км 50 до км 65, поради гъста мъгла"}
{"url": "http://www.focus-news.net/news/2017/07/17/2416348/smolyan-lek-avtomobil-e-izgoryal-pri-pozhar-v-selo-katranitsa.html", "text": "Лек автомобил е изгорял при пожар в село Катраница. Това съобщиха от ОДМВР - Смолян. На 16 юли, в 19.56 часа, е получен сигнал за пожар в лек автомобил (бракуван) с газова уредба в село Катраница. Автомобилът е собственост на лице с инициали Х. С. М. (на 64 г.). Причината за пожара е небрежност при боравене с открит огън. Произшествието е ликвидирано от екип на РСПБЗН – Смолян.", "date": "2017-07-17", "title": "Смолян: Лек автомобил е изгорял при пожар в село Катраница"}
{"url": "http://www.focus-news.net/news/2017/07/17/2416343/ibna-zashto-skopie-se-strahuva-ot-satrudnichestvoto-mezhdu-sarbiya-gartsiya-i-balgariya.html", "text": "Тристранната среща между лидерите на Гърция, България и Сърбия, която се проведе Солун на 13 юли, предизвика истинска буря в медиите в Скопие, коментира Independent Balkan News Agency.\r\nПричината бе свързана с изявленията на сръбския президент Александър Вучич, с които той подкрепи изказаната по-рано позиция на министъра на външните работи Ивица Дачич, че би било погрешно управляващите в Белград да признаят Македония под конституционното й име. В допълнение министър-председателят на България Бойко Борисов подчерта съвсем ясно, че европейският и евроатлантическият курс, който Скопие поема, трябва да премине през намирането на взаимно приемливо решение на т.нар. спор за името. \r\nСпоред \"Плус Инфо\" \"в хода на срещата им в Солун, Ципрас Вучич и Борисов подчертаха, че стабилизирането на Македония и същественият диалог за намиране на взаимно приемливо решение на спора за името са предпоставка за пълната подкрепа на Гърция, Сърбия и България за евроатлантическата перспектива на страната\".\r\nНа свой ред телевизионният канал \"Телма\" коментира, че \"на тристранната среща в Солун, е подновена оста Атина-Белград.... След добрата новина от Триест, над Скопие сега се изля студен душ от Солун и от региона, или поне от най-малко двама от тримата участващи в срещата\".\r\nНовото правителство на Скопие се опита да надвие както гръцката, така и българската страна с \"приятелство\" чрез Договор за добросъседство, който се очаква да бъде подписан на 2 август, без всъщност да приеме, че трябва да преговаря по въпроса за името и да избяга от националистическия дух на Никола Груевски, който всъщност доминира в политическата мисъл и на новото македонско правителство. \r\nОчевидно разчитайки на защитата на някои страни от Европейския съюз и на САЩ, правителството в Скопие смяташе, че ще бъде в състояние да промени дневния ред още от първия ден на управлението си и да спечели гърците, без да се налага да жертва каквото и да е било от негова страна. \r\nВ Скопие наивно вярваха, че блокирането на Гърция от участие в конференцията за Западните Балкани в Триест ще павира пътя за решение относно европейския и евроатлантическия курс на страната. Те погрешно сметнаха, че изявленията на германския заместник-външен министър Михаел Рот ще укрепят позицията на страната и ще окажат натиск върху Гърция.\r\nНо реалността е различна от мечтите и надеждите, които са култивирани с помощта на някои от европейските партньори на Гърция в спора за името за Македония, като по този начин подхранват националистическите и иредентистки стремежи. \r\nТристранното сътрудничество между Гърция, България и Сърбия плаши македонците, защото може да ги постави в условие на изолация по въпросите, които засягат развитието на Балканите. С всички натрупани икономически проблеми, изолацията на Скопие ще доведе до верижна реакция, която ще хвърли страната на ръба на политическата нестабилност с непредвидими последици.\r\nМакар в тристранното сътрудничество да не е заложена идеята за изнудване на Македония, то дава шанс на Скопие да се погрижи за собствената си сигурност и просперитет, и възможност да промени вънщнополитическия си курс, който да отвори път за развитието на страната. \r\nУловката се крие в това, че новото македонско правителство трябва да проумее това и да не попада в капана, заложен от някои \"покровители\" на Европейския съюз - като Никола Груевски, който не само претърпя изборна загуба, но и попадна под съдебно разследване, което може да доведе до край на политическата му кариера. \r\nПолитическото ръководство на Скопие трябва да разбере, че политиката е изкуство на изпълнимостта. Тереза Герова", "date": "2017-07-17", "title": "IBNA: Защо Скопие се страхува от сътрудничеството между Сърбия, Гърция и България"}
{"url": "http://www.focus-news.net/news/2017/07/17/2416346/sofiya-avtomobil-se-e-obarnal-v-rayona-na-buchin-prohod.html", "text": "Автомобил се е обърнал в района на Бучин проход. Това съобщиха за Агенция „Фокус“ от пресцентъра на МВР. На място има патрул, който контролира движението. При инцидента няма пострадали.", "date": "2017-07-17", "title": "София: Автомобил се е обърнал в района на Бучин проход"}
{"url": "http://www.focus-news.net/news/2017/07/17/2416350/plovdiv-dve-sela-v-oblastta-sa-s-narusheno-vodopodavane-zaradi-avarii.html", "text": "Две села от Пловдивска област са с нарушено водоподаване заради аварии по водопроводната мрежа. Това съобщи за Радио „Фокус“ – Пловдив дежурният диспечер във ВиК - Пловдив. Без вода днес са жителите на селата Бегунци и Михилци. Екипите на водоснабдителното дружество работят по отстраняването на аварии също на територията на град Калофер. Жителите на хисарския квартал „Момина баня“ също са без вода заради авария. Водоподаването е прекъснато и в района на индустриалната зона на Асеновград. Не е посочен краен срок за възстановяване на нормалното водоподаване.\r\nБез вода днес са и домакинствата по четири улици в Пловдив. Екипите отстраняват аварии по водопровода ул. „Рогошко шосе“, бул. “Никола Вапцаров“ №102, ул. “Янтра“ №3, както и в жк. „Тракия“, бл.109, вх. Ж.\r\nКристиян ГАРОВ", "date": "2017-07-17", "title": "Пловдив: Две села в областта са с нарушено водоподаване заради аварии"}
{"url": "http://www.focus-news.net/news/2017/07/17/2416349/chlenove-na-gerb-stara-zagora-provedoha-patriotichna-initsiativa-po-povod-140-godini-ot-boevete-za-grada.html", "text": "Членове на кварталната структура на ГЕРБ в Стара Загора – „Железник“ и на клуба в село Малко Кадиево почистиха пространството около паметника на загиналите в Джуранлийския бой от 1877 г., край село Калитиново. Това съобщиха от пресцентъра на ПП ГЕРБ. Инициативата за освежаването на района е традиционна и се случва всяка година в навечерието на 3 март, като второто почистване бе по повод отбелязването на 140 години от боевете за Стара Загора през 1877 – 1978 г, което ще се случи на 31 август.\r\nТова е първият паметник, издигнат в Старозагорска област след Освобождението на България и реставриран преди месец. Възстановен бе руският императорски герб, каменната сфера и православният мраморен кръст на върха на 13-метровия паметник. Тези части на монумента бяха буквално разбити на парчета и разпръснати в подножието му. Сега гербът, сферата и кръстът са реставрирани като някои от загубените детайли са възстановени. Инициативата за реставрацията и консервацията му бе на Община Стара Загора.", "date": "2017-07-17", "title": "Членове на ГЕРБ – Стара Загора проведоха патриотична инициатива по повод 140 години от боевете за града"}
{"url": "http://www.focus-news.net/news/2017/07/17/2416347/dots-petya-bankova-na-17-ti-yuli-vsyaka-domakinya-e-vnasyala-v-kashtata-si-nov-ogan.html", "text": "На 17-ти юли всяка домакиня е внасяла в къщата си нов огън. Това каза етнологът доц. д-р Петя Банкова от Института за етнология и фолклористика с Етнографски музей към Българската академия на науката (БАН) в интервю за Агенция „Фокус“ за народните вярвания, гадания и забрани по време на горещниците. По думите й този огън се пали по специфичен начин – от двама братя близнаци посред нощ, ритуално и обредно. Тя поясни, че веднъж в годината на 15-ти юли всички огнища се загасват. „Така или иначе за българина огънят е стихия, бедствие и природно явление, което трябва да се почита, уважава. Същевременно с това огънят пречиства, стопля, той е светлина и може би в тези вярвания в него и в неговата сила откриваме онова, което ни свързва с най-първите човешки същества, ходили по нашите земи“, допълни доц. Банкова. Етнологът поясни, че особено в деня на св. Марина се правят курбани, раздава се храна. „Горещите дни се почитат най-много от тези, които работят с огън: ковачи, калайджии, хлебари. Тук е добре да се поучим от опита на народа, който е казал, че с огънят шега не бива. Той се почита до степен, че имаме цял кодекс на поведение какво можем да правим и какво не трябва да правим в близост до огъня. Тези познания са полезни в ден днешен и в нашето технологично време. В тези дни трябва да се внимава“, допълни доц. Банкова. Тя посочи, че култът към огъня е универсален. „Българите сме част от тази универсалия. Огънят е божествената сила, този който е създал условията за по-добър живот на човека“, каза още доц. Банкова. \r\nДеница КИТАНОВА", "date": "2017-07-17", "title": "Доц. Петя Банкова: На 17-ти юли всяка домакиня е внасяла в къщата си нов огън"}
{"url": "http://www.focus-news.net/news/2017/07/17/2416352/sliven-70-godishna-zhena-e-s-opasnost-za-zhivota-sled-kato-e-bila-napadnata-v-doma-si-v-nova-zagora.html", "text": "Служители на Районно управление на МВР-Нова Загора работят по установяване на извършител, причинил телесна повреда на 70-годишна жена. Това съобщиха от ОДМВР-Сливен. На 16 юли, в 08,35 часа, е получен сигнал от 38-годишен мъж, че е намерил майка си в безпомощно състояние в дома й в град Нова Загора. Жената е откарана за лечение в МБАЛ-Сливен с опасност за живота. За случая е уведомен дежурен прокурор към Районна прокуратура – Нова Загора. Образувано е досъдебно производство.", "date": "2017-07-17", "title": "Сливен: 70-годишна жена е с опасност за живота, след като е била нападната в дома си в Нова Загора"}
{"url": "http://www.focus-news.net/news/2017/07/17/2416351/plovdiv-institutat-po-rastitelni-genetichni-resursi-v-sadovo-sazdade-tehnologiya-za-ustoychivo-otglezhdane-na-ednozarnest-limets.html", "text": "Технология за устойчиво отглеждане на еднозърнест лимец, подходящ за производство на бира, създадоха в Института по растителни генетични ресурси в Садово. Това съобщи за Радио „Фокус” - Пловдив доц. д-р Станислав Стаматов, зам.-директор на Института по растителни генетични ресурси в Садово. „Лимецът стана интересна култура в последните няколко години, тъй като все повече хора се интересуват от здравословен начин на живот“, каза доц. д-р Стаматов. Проектът е международен, в него участват чешки и немски партньори. На учените от Института в България е било възложено да намерят път за устойчивото отглеждане на лимеца. „Няколко години се занимавахме с това и вече имаме такава технология“, каза доц. д-р Стаматов. Изследвани са били няколко основни звена - намиране на предшественик, дата на сеитба и гъстота на сеитба, както и борба с болести и неприятели. Според Стаматов постигнатите резултатите са повече от добри. „Добивите, които получихме през времето на експеримента, са средно над 200 килограма на декар“, каза доц. д-р Стаматов. По думите му в световната практика досега добивите варират около 100 - 120 килограма от декар.\r\nЦветана ТОНЧЕВА", "date": "2017-07-17", "title": "Пловдив: Институтът по растителни генетични ресурси в Садово създаде технология за устойчиво отглеждане на еднозърнест лимец"}
{"url": "http://www.focus-news.net/news/2017/07/17/2416353/pazardzhik-detsa-ot-futbolen-klub-orleta-i-tehnite-roditeli-protestiraha-sreshtu-otnemaneto-ot-obshtinata-na-terena-im-za-trenirovki.html", "text": "Деца от футболен клуб „Орлета” и техните родители протестираха пред сградата на Общината в града срещу отнемането на терена, на който играят в момента, предаде репортер на Радио „Фокус” – Пазарджик. „Протестът бе иницииран от самите родители, които са недоволни от прекратяването на договора за ползване на базите от страна на Общината. В края на миналата седмица от общинското ръководство в Пазарджик ни обясниха, че ще ни бъде предложено игрището в квартал „Младост”, което е в окаяно състояние и над 25 години по него не е правено нищо”, коментира старши треньорът на футболния клуб Валентин Карагьозов. Според него дори да се предприемат мерки от тяхна страна и от страна на Общината, няма да има технологично време децата да продължат да тренират. „Реално ние имаме договор, който е прекратен едностранно от страна на Общината и според родителите това не е правилно. Всеки от нас е положил усилия за облагородяване и поддържане на терена, който ни се отнема и който трябва да освободим в началото на месец юли”, коментира Карагьозов. След продължилия около час протест, деца, родители и треньори се срещнаха със секретаря на Община Пазарджик Румен Кожухаров, който се ангажира Общината да им съдейства с каквото може, но заяви, че няма как да продължат да ползват досегашния терен.\r\nТеодора ДИМИТРОВА", "date": "2017-07-17", "title": "Пазарджик: Деца от футболен клуб „Орлета” и техните родители протестираха срещу отнемането от Общината на терена им за тренировки"}
{"url": "http://www.focus-news.net/news/2017/07/17/2416354/die-welt-kim-chen-un-e-izpratil-desetki-hilyadi-severnokoreytsi-v-rusiya.html", "text": "Режимът в Пхенян е изпратил десетки хиляди севернокорейци в Руската федерация, за да печелят пари за родината си, пише германският национален ежедневник Die Welt, като се позовава на медийни доклади.\r\nСъгласно разпространената информация, базирана на доклади на южнокорейски организации за защита на човешките права, в Руската федерация работят между 30 хил. и 50 хил. граждани на Северна Корея, които имат статут буквално на роби. Условията в родината им обаче са толкова отчайващи, че те дори са били принудени да плащат подкупи, за да бъдат изпратени да работят в Русия. \r\nОт спечелените пари севернокорейските работници запазват само една малка част – повечето от заработените средства отиват за режима на Ким Чен-ун, показва тревожното разследване. Според доклада на правозащитниците, властите в Северна Корея взимат до 80 на сто от заплатите, които печелят заетите в горското стопанство, и до 30 на сто от трудовите възнаграждения на строителните работници. Но не само – работниците са задължавани да плащат сами и настаняването си и да отделят средства за т.нар. Фонд за лоялност.Тереза Герова", "date": "2017-07-17", "title": "Die Welt: Ким Чен-ун е изпратил десетки хиляди севернокорейци в Русия"}
{"url": "http://www.focus-news.net/news/2017/07/17/2416357/dots-d-r-stanislav-stamatov-institut-po-rastitelni-genetichni-resursi-sadovo-balgariya-mozhe-da-postigne-mnogo-dobro-proizvodstvo-na-limets-v-svetoven-mashtab.html", "text": "България може да постигне едно много добро производство на лимец в световен мащаб. Това съобщи за Радио „Фокус” - Пловдив доц. д-р Станислав Стаматов, зам.-директор на Института по растителни генетични ресурси в Садово. Според него ние разполагаме с всички почвено-климатични условия за това. „Създадената от учените в Института по растителни генетични ресурси в Садово нова технология за устойчиво отглеждане на еднозърнест лимец ще гарантира високи и устойчиви добиви на земеделските производители, които сеят тази култура”, каза още доц. д-р Стаматов. По думите му тези производители у нас стават все повече не само защото здравословното хранене става мода, а и заради търсенето на тази култура на пазара. Производителите искат да сеят лимец, тъй като могат да го реализират на доста добра цена”, добави доц. д-р Стаматов.\r\nЦветана ТОНЧЕВА", "date": "2017-07-17", "title": "Доц. д-р Станислав Стаматов, Институт по растителни генетични ресурси - Садово: България може да постигне много добро производство на лимец в световен мащаб"}
{"url": "http://www.focus-news.net/news/2017/07/17/2416356/dobrich-zapochnaha-poetapno-remontni-deynosti-v-detskite-gradini-i-yasli-v-grada.html", "text": "Започнаха поетапно ремонтни дейности в детските градини и ясли. Това съобщи д-р Емилия Баева, зам.-кмет „Хуманитарни дейности“ в Община град Добрич, предаде кореспондент на Радио „Фокус” – Варна. В момента детски ясли с номера 2, 4 и 6 са затворени за почистване и ремонт. Детските градини ще затворят в края на юли и през месец август по график за по 3 седмици. „Въпреки всичко ние вече започнахме ремонтните дейности по места, където могат да се извършват, без това да пречи на процеса на работа с децата. Става дума основно за ремонт на фасадите. В момента се работи в Детска градина №17 и до края на днешния ден имаме уверението на директора на Общинското предприятие (ОП) „Комуналстрой“, че дейностите ще приключат. След това ремонтите ще продължат в Детска ясла №2 и в Детска градина №23. Всичко, което досега е правено по стопански начин – боядисване на стаите, ремонт и боядисване на огради, частичен ремонт на подови настилки, досега се извършваше от нашите служители, които освен че перяха постелъчен инвентар и пердета, се налагаше и да умеят да боядисват. От тази година в тяхна помощ ще бъдат служителите на ОП „Комуналстрой“. Те са малко на брой и няма да успеят на абсолютно всички ясли и градини да помогнат, но в основната част ще го направят“, заяви зам.-кметът. Тази година ОП „Комуналстрой“ ще помага на персонала на детските градини и ясли в тази дейност. Това са така наречените ремонти по стопански начин. По-различното е, че Общината ще обърне изключително голямо внимание на фасадите на сградите. Както всяка година на сайта на общинската администрация ще бъдат публикувани графиците за ваканция на детските заведения за улеснение на родителите. Информация по темата може да бъде открита в раздел „Услуги и информация“, подраздели: „За Добрич“, „Образование“ и „Актуална информация за училищата, детските градини и ясли“. \r\nЖулиета НИКОЛОВА", "date": "2017-07-17", "title": "Добрич: Започнаха поетапно ремонтни дейности в детските градини и ясли в града"}
{"url": "http://www.focus-news.net/news/2017/07/17/2416359/kyustendil-chitalishteto-v-selo-sovolyano-organizira-spetsialna-programa-za-otbelyazvane-na-180-godini-ot-rozhdenieto-na-vasil-levski.html", "text": "Читалището в село Соволяно организира отбелязване на 180 години от рождението на Васил Левски. Това съобщи за Радио „Фокус” – Кюстендил кметът на населеното място Пламен Илиев. Отбелязването на годишнината ще започне от 19.00 часа пред паметната плоча на Васил Левски в селото. В инициативата ще се включат представители на народно читалище „светлина”, кметството и пенсионерския клуб. „Ще бъде изнесен рецитал, подготвили сме и специална програма, с която подобаващо да отбележим тази годишнина”, каза Пламен Илиев. Паметната плоча на Васил Левски в село Соволяно беше открита през 2011 година. Неин автор е скулпторът Валентин Господинов.\r\nВенцеслав ИЛЧЕВ", "date": "2017-07-17", "title": "Кюстендил: Читалището в село Соволяно организира специална програма за отбелязване на 180 години от рождението на Васил Левски"}
{"url": "http://www.focus-news.net/news/2017/07/17/2416358/darzhavnata-agentsiya-za-metrologichen-i-tehnicheski-nadzor-sprya-ot-prodazhba-97-vida-anstistres-produkti-spineri.html", "text": "Около 60% от проверените от инспекторите на Държавната агенция за метрологичен и технически надзор (ДАМТН) антистрес продукти - спинери, не отговарят на изискванията за безопасност. За неизрядните продукти са съставени 66 акта на обща стойност над 50 000 лв. Това съобщиха от пресцентъра на ДАМТН. Извънредната проверка стартира в края на месец юни като в нейния ход бяха обхванати 154 търговски обекта и са инспектирани 219 вида спинери, част от които бяха дадени за изследвания и в лаборатория. \r\nПозитивната констатация, след изследванията е, че предлаганите спинери на българския пазар не съдържат олово и живак над допустимите граници. Обстоятелство, което е било установявано при сходни проверки в трети страни и което крие риск, защото тези продукти се ползват основно от деца. Регистрирани са обаче редица други несъответствия при 161 от проверените спинери: \r\n-\t99 броя са без маркировка за съответствие;\r\n-\t141 модела са без посочено наименование и адрес на отговорния икономически оператор, който ги е пуснал на пазара;\r\n-\t108 броя са без идентификация на продукта (марка, модел, артикулен номер, партида).\r\nПо време на проверката са закупени образци за изпитване в лаборатория - два от тях са изработени от твърд полимер и един от метал. Получените резултати показват, че образците, изработени от твърд полимер при нормална употреба (падане) отделят малки части, които могат да се погълнат от дете. \r\nНа основание получените при изпитването резултати и извършената оценка на риска е установено, че тези спинери, носят сериозен риск при употребата и те ще бъдат обявени в Европейската система за бързо предупреждение за опасни нехранителни продукти – RAPEX.  Към несъответстващите продукти ще бъдат предприети съответните законови мерки, като до момента са спрени със заповеди 97 различни вида спинери.", "date": "2017-07-17", "title": "Държавната агенция за метрологичен и технически надзор спря от продажба 97 вида анстистрес продукти - спинери"}
{"url": "http://www.focus-news.net/news/2017/07/17/2416355/smetnata-palata-otkazva-da-zaveri-otcheta-na-sofiyskiya-universitet-za-2016-g-s-motiv-che-ne-dava-vyarna-i-chestna-predstava-za-negovoto-finansovo-sastoyanie-i-imushtestvo.html", "text": "Сметната палата изразява одитно становище за отказ за заверка на финансовия отчет на Софийския университет „Св. Климент Охридски“ за 2016 г. Годишният финансов отчет не дава вярна и честна представа за финансово състояние и имущество на Софийския университет към 31 декември 2016 г. Това съобщиха от пресцентъра на Сметната палата. От 2012 г. насам Сметната палата установява повтарящи се съществени отклонения от приложимата обща рамка за финансово отчитане при одитите на годишните финансови отчети на Софийския университет. През последните 5 години те са заверявани:\r\n-2 пъти с отказ за заверка - за 2014 и 2016 г.;\r\n-3 пъти заверка с резерви  - за 2012, 2013 и 2015 г.\r\nЛипсата на адекватни контролни процедури, които да предотвратяват и разкриват извършването на финансови и счетоводни нарушения, са основна причина за допуснатите  отклонения. \r\nВ Софийския университет „Св. Климент Охридски“ не е осигурена идентичност на информацията между данните в макета на обобщената оборотна ведомост, обобщените данни от оборотните ведомости на структурните звена към университета и счетоводните бази данни. Сметната палата няма увереност кои са достоверните данни и какви са реалните им стойности. Има риск част от активите като компютри, машини, съоръжения, стопански инвентар и др.,   да не се водят на отчет. \r\nНапример, по сметката „Компютри и хардуерно оборудване“ в баланса на университета са отразени 9 235 594 лв., сборът от оборотните ведомости на звената по същата сметка е 9 029 279 лв., а при инвентаризацията са установени 4 557 206 лв. По сметка  „Други машини, съоръжения, оборудване“ в баланса са отразени 28 400 442 лв., сборът от оборотните ведемости на звената по сметката е 25 449 447 лв., а при инвентаризацията са установени 17 866 889 лв. За несъответствията не са предоставени документи, както и не са документирани липси и излишъци при извършването на годишната инвентаризация. \r\nНе е спазен редът за отчитане на операциите в системата на електронни бюджетни разплащания – СЕБРА. По този начин могат да се отлагат плащания на  приоритетни разходи за сметка на други. СЕБРА функционира над 15 г. в публичния сектор и позволява Министерството на финансите да контролира предварително разплащанията, но въпреки изискванията, тя все още „не функционира“ за Софийския университет. \r\nКонстатирани са нарушения на разпоредбите на Закона за ограничаването на плащанията в брой: \r\n През 2016 г. продължава практиката с парични средства от касата на Софийския университет - Ректорат (получени с разходно касов ордер от касиера), т.е. в брой, а не по банков път, да се: \r\n- възстановяват гаранции за изпълнение и участие в процедури по обществени поръчки, чрез внасяне по банковата сметка на контрагента.\r\n- изплащат многократно служебни аванси на стойност над 10 000 лв.;\r\n- внасят суми по банковите сметки на доставчици за задължения, на стойност над 10 000 лв. \r\nВ брой е платен и недвижим имот - вилна еднофамилна сграда в гр. Черноморец, на стойност 58 725 лв., което е грубо нарушение на закона.\r\nВ Университетското издателство с печатница в края на всеки месец касовата наличност е предоставяна на материално-отговорното лице като служебен аванс без документална обоснованост. В първия ден на следващия месец сумата е възстановявана в касата. По този начин е избягвано задължителното й внасяне по банковата сметка.\r\nНе е извършено отчитане по отделни стопански области, в резултат на което  получените средства по проекти и програми, финансирани от ЕС, са осчетоводени в отчетна група „Бюджет“.\r\nСъгласно споразумения от 2014 до 2016 г. между ректора на Софийския университет и директора на Научноизследователския сектор (НИС), от валутната сметка на НИС в БНБ са предоставени заемообразно на Софийския университет  средства, общо в размер на 4 млн. лв., за покриване на временен недостиг за изплащане на заплати, както и за други текущи разходи. Произходът на средствата по сметката е от авансови преводи по международни програми и проекти, финансирани със средства от Европейския съюз, както и по договори с чуждестранни фирми, които се изпълняват от НИС. Към края на 2016 г. на НИС не са възстановени 3 143 185 лв., въпреки необходимостта от средства за изпълнението на проектите на института. Използването  на целевите средства за други цели възпрепятства плащането на разходи по международни проекти и създава предпоставки за налагане на финансови корекции и наказателни лихви.\r\nЗа установените нарушения и отказа за заверка на Годишния финансов отчет на Софийския университет „Св. Климент Охридски“ за 2016 г. са уведомени Народното събрание, Министерството на финансите, Министерството на образованието и науката и Националната агенция за приходите.\r\nНезадоволителното състояние на финансовата дисциплина в Софийския университет се потвърждава и от проверката за изпълнението на препоръките по  одитния доклад за извършения одит за съответствие при финансовото управление на Софийския университет “Св. Климент Охридски” за периода от 01.01.2013 г. до 30.06.2015 г. (Одитният доклад е публикуван през лятото на 2016 г., а проверката за изпълнението на препоръките по него приключи сега.) \r\nВ него Сметната палата е дала 37 препоръки за подобряване на финансовото управление на публичните средства на ректора на Софийския университет. При извършения последващ контрол за изпълнението им е установено, че 22 от тях са изпълнени, а 15 са оценени като - неизпълнени, изпълнени частично или в процес на изпълнение, което представлява 41 на сто от дадените препоръки и формира оценка за формален подход при изпълнението им. \r\nУстановено е, че не са изпълнени предписаните действия за решаване на констатираните пропуски и нередности, а именно: \r\n- Не са предприети действия за освобождаване на имоти – държавна собственост от наематели, чиито договори за наем са изтекли и същите продължават да ползват имотите, без да плащат наем и разходи за консумативи. Не са предприети действия за събиране на дължимите суми от тях;\r\n- Не са предприети действия за утвърждаване на риск-регистър, в който да се идентифицират рисковете, да се оцени вероятността от настъпването им и последиците, да се посочат какви действия ще се предприемат за ограничаване на рисковете до приемливо ниво; \r\n- В „Правилника за устройството и дейността на Студентския съвет“ на университета не е определен ред за окомплектоване и съхраняване на проектите, финансирани от Студентския съвет. \r\nПо време на последващия контрол са предприети действия, като са издадени заповеди и са одобрени отчети и  правила във връзка с препоръките на Сметната палата, но все още остават нерешени проблеми: \r\n- Не е прекратена практиката за неоснователно сключване на споразумения за ползване на имоти - държавна собственост до провеждането на нови търгове по реда на Закона за държавната собственост и Правилника за прилагането му. Изпратени са само писма за освобождаване до ползвателите на имоти - държавна собственост, чиито договори за наем са изтекли и продължават да ги ползват, но не са предприети конкретни действия за фактическото им освобождаване.\r\n- Не е преустановена негативната практика за сключване на споразумения/договори за сътрудничество, с които са дадени за ползване недвижими имоти - държавна собственост, без да са проведени тръжни процедури по Закона за държавната собственост и Правилника за прилагането му. \r\n- Не е създадена отделна аналитична отчетност по бюджетната сметка на университета за отразяване на получените дарения във валута, което не позволява мониторинг и контрол при събирането и изразходването на дарените средства, в съответствие с волята на дарителя. \r\n- Не е изготвен тримесечен отчет за средствата, формиращи „Вътрешноуниверситетски трансфери“ и финансираните дейности с тях, както и шестмесечен отчет за събраните средства в “Общоуниверситетската партида”, формирани от направените отчисления от приходите на факултетите и звената, както и за финансираните дейности и постигнатите резултати.\r\nСметната палата е дала срок от 6 месеца за изпълнение на неизпълнените препоръки,  частично изпълнените и препоръките в процес на изпълнение, след което отново ще извърши проверка.", "date": "2017-07-17", "title": "Сметната палата отказва да завери отчета на Софийския университет за 2016 г. с мотив, че не дава вярна и честна представа за неговото финансово състояние и имущество"}
{"url": "http://www.focus-news.net/news/2017/07/17/2416360/pregled-na-nyakoi-ot-osnovnite-temi-v-germanskiya-pechat-agentsiya-fokus.html", "text": "В понеделник, 17 юли, Европейският съюз и Великобритания започват втория рунд от преговорите за излизането на Обединеното кралство от структурите на Общността, което трябва да приключи до март 2019 г., припомня германският национален ежедневник Die Frankfurter Allgemeine Zeitung.  \r\nВ рамките на преговорите ще бъде обсъдено бъдещето на европейските граждани, които са устроени на територията на Великобритания, както и това на британците, живеещи в други държави от Общността. Финансовите измерения на процеса също ще бъдат предмет на разговорите. Експерти прогнозират, че след серията преговори главните преговарящи Мишел Барние и Дейвид Дейвис ще назначат работни групи до четвъртък.\r\nПреговорите за Брекзит започнаха на 19 юни. Целта им е да бъде постигнато споразумение за излизането на Великобритания от ЕС и да бъдат договорени бъдещите отношения между Брюксел и Лондон.\r\n*** В традиционното лятно интервю, което канцлерът на Германия дава ежегодно за телевизионния канал ARD, Ангела Меркел отхвърли възможността Берлин да направи отстъпки пред Анкара в спора за посещението на делегация на Бундестага във военновъздушната база в Коня, съобщава националният ежедневник Die Zeit. \r\nНАТО подкани двете страни в спора да разговарят за намиране на решението му. Германският канцлер прие предложението, но предупреди, че преговори ще се водят, само ако те са в границите на „нормалното“. В случай че Анкара има нови искания, „те ще бъдат директно отхвърлени“. \r\nДопуска се, че турското правителство може да настоява за екстрадирането на военните, подали молба за убежище в Германия след неуспешния опит за държавен преврат от миналото лято, в замяна на което да допусне депутати от Бундестага в базата, в която са дислоцирани военнослужещи на Берлин. В тази връзка Ангела Меркел съвсем ясно подчерта, че защитата на лица се решава независимо от волята на федералното правителство. „Въпросите нямат нищо, абсолютно нищо общо“, коментира Меркел.\r\nГерманският лидер подчерта категорично, че войниците на Бундесвера няма да останат в Коня, ако не е възможно да бъдат посещавани там от представители на Берлин. „Без посещение германските войници не може да останат в Коня\", повтори канцлерът на ФРГ.\r\n*** В традиционното лятно интервю, което канцлерът на Германия дава ежегодно за телевизионния канал ARD, Ангела Меркел призна, че носи отговорност за насилието, което беляза провеждането на срещата на Г-20 в свободния ханзейски град Хамбург, пише изданието Der Spiegel.\r\nВъв връзка с ожесточените сблъсъци между демонстранти и полиция, Меркел заяви: „За тях нося точно толкова отговорност, колкото и Олаф Шолц. Ние планирахме заедно срещата“.\r\nСъщевременно канцлерът се дистанцира от призивите на християндемократите в регионалното правителство в Хамбург, които изискаха оставката на кмета на града. Тя сподели, че е разговаряла по този въпрос със съпартийците си в северния германски град и е заявила, че искането за оттегляне на Шолц е погрешен ход. \r\nМеркел припомни, че федералното правителство осъжда категорично насилието, на което германците, а и целият свят станаха свидетели, и изказа специални благодарности на силите за сигурност, задействани в операциите за гарантиране на сигурността по време на срещата на „групата на двайсетте“. \r\nМеркел говори с нейните съпартийци и ясно заяви, че смята призивите за оставка не е наред. Цялата Бюрото и федералното ръководство на ХДС - с изключение на Хамбург - застана на върха и се поддържа Шолц.\r\n*** Режимът в Пхенян е изпратил десетки хиляди севернокорейци в Руската федерация, за да печелят пари за родината си, пише германският национален ежедневник Die Welt, като се позовава на медийни доклади.\r\nСъгласно разпространената информация, базирана на доклади на южнокорейски организации за защита на човешките права, в Руската федерация работят между 30 хил. и 50 хил. граждани на Северна Корея, които имат статут буквално на роби. Условията в родината им обаче са толкова отчайващи, че те дори са били принудени да плащат подкупи, за да бъдат изпратени да работят в Русия. \r\nОт спечелените пари севернокорейските работници запазват само една малка част – повечето от заработените средства отиват за режима на Ким Чен-ун, показва тревожното разследване. Според доклада на правозащитниците, властите в Северна Корея взимат до 80 на сто от заплатите, които печелят заетите в горското стопанство, и до 30 на сто от трудовите възнаграждения на строителните работници. Но не само – работниците са задължавани да плащат сами и настаняването си и да отделят средства за т.нар. Фонд за лоялност.\r\n***", "date": "2017-07-17", "title": "Преглед на някои от основните теми в германския печат (Агенция „Фокус“)"}
{"url": "http://www.focus-news.net/news/2017/07/17/2416361/shumen-okrazhniyat-sad-potvardi-reshenieto-na-predhodnata-instantsiya-za-prekratyavane-na-deloto-sreshtu-zam-glavniya-prokuror-na-republika-balgariya-borislav-sarafov.html", "text": "Тричленен състав на Окръжен съд – Шумен се произнесе по делото, заведено от следователя Каменички срещу зам.-главния прокурор на Република България Борислав Сарафов. Това съобщиха от Окръжен съд – Шумен. С решение от 14 юли 2017 г. въззивната инстанция потвърди определението на районния съд, с което бе прекратено делото. Съдът не приема за основателни доводите на Каменички и неговия защитник и счита, че Районният съд правилно е приложил чл.132 от КБ. \r\nРешението е окончателно.", "date": "2017-07-17", "title": "Шумен: Окръжният съд потвърди решението на предходната инстанция за прекратяване на делото срещу зам.-главния прокурор на Република България Борислав Сарафов"}
{"url": "http://www.focus-news.net/news/2017/07/17/2416363/d-r-kamen-yankov-odbh-plovdiv-85-tona-nekachestveni-plodove-i-zelenchutsi-sa-izzeti-ot-dve-tarzhishta-v-oblastta-pri-proverki-prez-posledniya-mesets.html", "text": "85 тона некачествени  плодове и зеленчуци са иззети от две тържища в областта при регулярни проверки през последния месец. Това съобщи за Радио „Фокус“ - Пловдив директорът на Областната дирекция по безопасност на храните в града д-р Камен Янков. По думите му по-голяма част от огромното количество продукция е била от негодни за консумация дини. След като инспекторите са конфискували плодовете и зеленчуците, търговците са били глобени. „Цялата иззета продукция е унищожена“, заяви Янков. Той каза още, че проверките по борсите и тържищата на територията на Пловдив и областта ще продължат и в следващите седмици.\r\nКристиян ГАРОВ", "date": "2017-07-17", "title": "Д-р Камен Янков, ОДБХ - Пловдив: 85 тона некачествени плодове и зеленчуци са иззети от две тържища в областта при проверки през последния месец"}
{"url": "http://www.focus-news.net/news/2017/07/17/2416366/afp-broyat-na-tsivilnite-zhertvi-v-afganistan-dostigna-nov-rekord.html", "text": "Броят на цивилните жертви в Афганистан достигна нов рекорд през първата половина на текущата година с 1 662 убити и повече от 3,5 хил. ранени, предава AFP, като се позовава на данни от ООН. \r\nПо-голямата част от жертвите са убити от антиправителствените сили в страната, включително талибаните. Един на всеки петима е загинал в столицата Кабул, според доклада, изготвен от Мисията за подпомагане на ООН в Афганистан (UNAMA)..Тереза Герова", "date": "2017-07-17", "title": "AFP: Броят на цивилните жертви в Афганистан достигна нов рекорд"}
{"url": "http://www.focus-news.net/news/2017/07/17/2416368/smolyan-gradat-otbelyazva-180-godini-ot-rozhdenieto-na-vasil-levski.html", "text": "С поднасяне на венци и цветя пред паметника на Васил Левски ще бъдат отбелязани 180 години от рождението на Апостола. Това съобщиха от пресцентъра на Община Смолян. На 18 юли в ППМГ „Васил Левски” в кв. \"Райково\", от 10.30 часа, ще бъдат поднесени венци и цветя пред паметника на Дякона. По повод годишнината в читалище „Кирил Маджаров” в кв. \"Устово\" се проведе тържествено събрание - концерт. Доц. Христо Гиневски говори за живота, делото и безсмъртието на Апостола на свободата. Смолянчани се поклониха пред Паметника на борците за свобода и паметната плоча на Илия Белковски – съратник на Левски. В тържеството взеха участие зам.-областният управител Адриян Петров, председателят на Общинския съвет инж. Димитър Кръстанов, съветници, директорът на дирекция „ХСД” в Община Смолян Валентина Василева и граждани. \r\nОрганизаторите на тържествата са Община Смолян, Общински комитет \r\n„В. Левски”, читалище „Кирил Маджаров” – кв. \"Устово\" и ППМГ „В. Левски” – кв. \"Райково\".", "date": "2017-07-17", "title": "Смолян: Градът отбелязва 180 години от рождението на Васил Левски"}
{"url": "http://www.focus-news.net/news/2017/07/17/2416362/rumen-yordanov-pristanishte-svishtov-pristanishteto-raboti-normalno-vapreki-niskoto-nivo-na-reka-dunav.html", "text": "Пристанище Свищов работи нормално и без проблеми, въпреки ниското ниво на река Дунав. Това каза за Радио „Фокус“ – Велико Търново управителят Румен Йорданов. Той посочи, че работният процес протича малко по–трудно, но спряно корабоплаване няма. По думите му движението на плавателните съдове се ограничава единствено през зимата, при наличие на ледоход. „Иначе всеки капитан сам решава как да натовари кораба си, как да премина и как да си върши работата“, каза още Румен Йорданов.„Фокус“ припомня, че днес нивото на Дунав при Свищов е 70 см. Понижението, спрямо вчера, е с 11 см.\r\nЛуиза ТРАНЧЕВА", "date": "2017-07-17", "title": "Румен Йорданов, пристанище \"Свищов\": Пристанището работи нормално въпреки ниското ниво на река Дунав"}
{"url": "http://www.focus-news.net/news/2017/07/17/2416364/pazardzhik-nay-golyamo-kolichestvo-valezhi-v-oblastta-prez-izminaloto-denonoshtie-e-otcheteno-v-rayona-na-batak-448-lkv-m.html", "text": "Най-голямо количество валежи в областта през последното денонощие е отчетено в района на Батак – 44.8 л/кв. м. Това съобщи за Радио „Фокус” – Пазарджик дежурният в Хидрометеорологичната станция в село Ивайло. „В останалите части на областта количествата са както следва: в Пазарджик – 19.3 л/кв. м, Велинград – 13.8 л/кв. м, Панагюрище – 22.4 л/кв. м, Пещера – 43.6 л/кв. м. В района на Лесичово са измерени количества от 22.5 л/кв. м, за Стрелча – 22 л/кв. м, Сестримо – 33 л/кв. м, Равногор – 35.2 л/кв. м, Фотиново – 35 л/кв. м и Цветино – 26.5 л/кв. м. \"През последното денонощие в областта няма регистрирани градушки. Такива не се очакват и в следващите часове\", добави дежурният в Хидрометеорологичната станция.\r\nТеодора ДИМИТРОВА", "date": "2017-07-17", "title": "Пазарджик: Най-голямо количество валежи в областта през изминалото денонощие е отчетено в района на Батак – 44.8 л/кв. м"}
{"url": "http://www.focus-news.net/news/2017/07/17/2416367/ivss-nad-10-godini-e-prodalzhilo-delo-za-sobstvenost-na-208-kg-rozovo-maslo.html", "text": "10 години и 8 дни е продължило дело за собственост на 208 кг. розово масло. Това е установил Инспекторатът към Висшия съдебен съвет (ИВСС) при проверка на заявление за нарушаване на правото на разглеждане и решаване на делото в разумен срок. То е сред 52-те основателни заявления за забавени граждански, търговски и административни дела, констатирани от Инспектората при проверки, извършени в периода 1 януари – 31 март 2017 г. Това съобщиха от Инспектората към ВСС.\r\nПроизводството е образувано по иск с правно основание чл. 108 от Закона за собствеността (ЗС) – „собственикът може да иска своята вещ от всяко лице, което я владее или държи без да има основание за това”. Ищецът търговско дружество претендира, че е собственик на 208 кг. розово масло, които друго търговско дружество държи без основание и оспорва собствеността.\r\nПри разглеждането на делото са констатирани редица забавяния, причинени от действията на съдилищата. Те са довели до неоправдано забавяне на производството с повече от 5 години и 5 месеца.\r\nПървоинстанционното производство пред Софийски градски съд (СГС), започнало през 2006 г., е продължило 5 години и 9 месеца. Разпорежданията на съда, с които исковата молба е оставена без движение - с указания за довнасяне на държавна такса, каквато не е била дължима, е удължило производството с повече от 4 месеца.\r\nНедобрата подготовка за едно от 10-те съдебни заседания, проведени в производството пред СГС, е станала причина за отлагане на същото - съдът е заличил допуснатата тройна съдебно-счетоводна експертиза, като е приел, че ответникът не е заплатил депозит за вещо лице в определения от съда срок. В следващото заседание съдът е констатирал, че депозитът е платен съобразно разпорежданията му, и е отменил определението за заличаване на експертизата. Това е удължило производството с повече от 3 месеца.\r\nНякои от 10-те съдебни заседания са насрочвани през големи интервали от 6 месеца. Съдебното решение е изготвено 1 година и 9 месеца след изтичане на законоустановения срок.\r\nПостановеното от въззивния съд (Софийски апелативен съд) решение е отменено от Върховния касационен съд (ВКС), а делото е върнато  за ново разглеждане от друг състав на САС, което е обезсмислило първото му разглеждане от въззивната инстанция.\r\nВъззивното решение, постановено при повторното разглеждане на делото в САС, също е обжалвано пред ВКС. И при двете касационни производства пред ВКС определенията по чл. 288 от Гражданския процесуален кодекс, с които съдът се произнася по допускане на касационното обжалване, са постановени след изтичане на продължителен период от време след образуването им – съответно 9 месеца и 19 дни при първото разглеждане и 8 месеца и 15 дни при второто. \r\nОтчетът на Инспектората към ВСС за установените нарушения на правото на разглеждане и решаване на делата в разумен срок по глава Трета „а” от ЗСВ (нарушение на чл. 6 от Конвенцията за защита правата на човека и основните свободи) за периода 1 януари – 31 март 2017 г. може да се прочете на интернет страницата на ИВСС -  http://www.inspectoratvss.bg/bg/page/16.", "date": "2017-07-17", "title": "ИВСС: Над 10 години е продължило дело за собственост на 208 кг. розово масло"}
{"url": "http://www.focus-news.net/news/2017/07/17/2416365/kyustendil-uchenitsi-ot-klubovete-mladi-vazrozhdentsi-shte-se-sreshtnat-s-istorika-rumen-manov-po-povod-otbelyazvaneto-na-180-godini-ot-rozhdenieto-na-vasil-levski.html", "text": "Ученици от клубовете „Млади възрожденци” ще се срещнат с почетния гражданин на Кюстендил Румен Манов. Това съобщи за Радио „Фокус” – Кюстендил Симеон Иванов, председател на общинския комитет „Васил Левски”. Инициативата е посветена на 180-годишнина от рождението на Васил Левски и ще започне от 17.30 часа в двора на Дома на учителя в града. „Подготвена е литературно–музикална програма от клубовете „Млади възрожденци” и среща с почетния гражданин на Кюстендил – историкът Румен Манов, който ще разкаже за открити документи, свидетелстващи за посещението на Апостола в Кюстендил и в село Соволяно”, каза Симеон Иванов. Освен това ще бъдат връчи членските карти на новите членове на клубовете „Млади възрожденци” в Кюстендил.\r\nВенцеслав ИЛЧЕВ", "date": "2017-07-17", "title": "Кюстендил: Ученици от клубовете „Млади възрожденци” ще се срещнат с историка Румен Манов по повод отбелязването на 180 години от рождението на Васил Левски"}
{"url": "http://www.focus-news.net/news/2017/07/17/2416369/kardzhali-zadarzhani-sa-dvama-dushi-nanesli-poboy-na-33-godishen-i-43-godishen-mazh-v-grada.html", "text": "Двама души на 18 и 34 години са задържани в полицейското управление в Кърджали за хулигански действия. Те са предизвикали скандал в село Чифлик и нанесли побой на 33-годишен и 43-годишен мъж. Това съобщиха от ОДМВР-Кърджали. Работата по изясняване на случая продължава с оглед на чл.325, ал.1 от Наказателния кодекс. Срещу 18-годишният задържан е образувано досъдебно производство за повреда и унищожаване на чуждо имущество. Той повредил мазилка в помещението за задържане в Районно управление на МВР-Кърджали.", "date": "2017-07-17", "title": "Кърджали: Задържани са двама души, нанесли побой на 33-годишен и 43-годишен мъж в града"}
{"url": "http://www.focus-news.net/news/2017/07/17/2416370/sport-otborite-na-germaniya-i-shvetsiya-se-izpravyat-edin-sreshtu-drug-v-mach-ot-evropeyskoto-parvenstvo-po-futbol-za-zheni.html", "text": "В понеделник един срещу друг излизат отборите на Германия и Швеция в мач от Европейското първенство по футбол за жени, което се провежда в Холандия. Двубоят ще се играе в град Бреда. До този момент двата отбора са изиграли общо пет мача, победител в които е женският отбор по футбол на Германия. \r\nТурнирът, в който за първи път участват отборите на 16 държави, ще продължи до 6 август. Мачовете се провеждат в шест града – Утрехт, Бреда, Ротердам, Девентер, Тилбург и Енсхеде.", "date": "2017-07-17", "title": "Спорт: Отборите на Германия и Швеция се изправят един срещу друг в мач от Европейското първенство по футбол за жени"}
{"url": "http://www.focus-news.net/news/2017/07/17/2416373/kardzhali-niva-s-kanabis-e-otkrita-ot-politsiyata-v-zemlishteto-na-selo-yakovitsa-izzeti-sa-rasteniya-s-obshto-teglo-9-kg.html", "text": "Полицаи от Районно управление на МВР-Кирково задържаха двама мъже, докато поливат нива с наркотични насаждения. Наркополето се намира в землището на село Яковица, община Кирково. Това съобщиха от ОДМВР-Кърджали. Мъжете засадили канабис и се грижили за него. Иззети са 7 броя растения с височина около 2,5 метра и общо тегло 9 кг, които са на съхранение в полицейското управление. Производителите на дрога са задържани в РУ-Кирково. Образувано е досъдебно производство и работата по случая продължава разследващ полицай.", "date": "2017-07-17", "title": "Кърджали: Нива с канабис е открита от полицията в землището на село Яковица, иззети са растения с общо тегло 9 кг"}
{"url": "http://www.focus-news.net/news/2017/07/17/2416372/zapochvat-savmestnite-trenirovki-v-mnogonatsionalnoto-uchenie-eagle-sentinel-17.html", "text": "Съвместните тренировки в рамките на многонационалното тактическо учение с бойни стрелби „EAGLE SENTINEL 17“ започват днес. Това съобщиха от пресцентъра на Министерство на отбраната. Те се провеждат в рамките на четири дни на учебен полигон „Ново село“ и в тях участват над 800 военнослужещи от България, САЩ, Грузия и Гърция. Целта на учението е изграждането и усъвършенстването на способности при провеждането на съвместни операции, подобряване на оперативната съвместимост между въоръжените сили от страните-участнички, както и отработването на тактически бойни действия при провеждане на съвместни операции в многонационална среда.\r\nОт българска страна в учението участват: танков взвод от Центъра за подготовка на танкови специалисти – Сливен с танкове Т-72, 3-та самоходна артилерийска батарея от състава на 20-ти самоходен артилерийски дивизион в Ямбол със 122-мм самоходни артилерийски установки 2С-1 и самолети Су-25 от Базата за предно разполагане „Безмер“. \r\nОт състава на Сухопътните сили на САЩ в Европа ще вземат участие пехотен батальон, поддържащо подразделение, артилерийски взвод и авиационни формирования, въоръжени с бойни машини на пехотата М2А3 „Брадли“, 155-мм самоходни гаубици, хеликоптери АН-64 „Апачи“ и спомагателна колесна техника. \r\nГърция ще провежда тренировъчни действия с една пехотна рота с танкове „Леопард-2“, системи за ПВО ASRAD и хеликоптери AH-64 “Апачи“ и СН-47 „Чинук“.\r\nГрузия ще се включи в съвместните тренировки с една пехотна рота с щатно въоръжение и екипировка.", "date": "2017-07-17", "title": "Започват съвместните тренировки в многонационалното учение „EAGLE SENTINEL 17“"}
{"url": "http://www.focus-news.net/news/2017/07/17/2416375/sliven-bivshiyat-mladezhki-dom-v-kv-republika-shte-se-polzva-za-nuzhdite-na-tsentara-za-sotsialna-rehabilitatsiya-i-integratsiya-za-nezryashti.html", "text": "Започнаха ремонтните дейности на сградата на бившия Младежки дом в квaртал „Република” в Сливен, която ще се ползва за нуждите на Центъра за социална рехабилитация и интеграция за незрящи. Това съобщи за Радио „Фокус“ – Сливен заместник-кметът на Сливен Стоян Марков. Той каза, че сградата е едноетажна, с площ от 249.07 кв. м и към момента е в лошо състояние. Марков обясни, че съществуващите помещения са с отвори и без врати, няма външна дограма по врати и прозорци, компрометирани са покривните настилки – с поникнала трева и бурени. \"Налични са повсеместни течове, което налага покривните настилки да се демонтират до плочата и да се изпълни нова покривна конструкция\", каза още Марков. По думите му сградата се ремонтира в изпълнение на проект „Основен ремонт на Център за социална рехабилитация и интеграция за незрящи”, финансиран от бюджета на Министерството на труда и социалната политика по проект „Красива България”. \"Основната цел на проекта е повишаване качеството на предлаганите услуги за незрящи на територията на общината и създаване на условия за разкриване на нови социални услуги\", каза Марков. Той добави, че с това Община Сливен продължава политиката си, насочена към уязвимите групи в града.\r\nСлед проведена обществена поръчка по реда на Закона за обществените поръчки, е избрана фирма-изпълнител. Стойността на договора за строително-монтажните работи е 150 941.69 лв. с ДДС. Предвидени са разваляне на тухлена зидария, демонтаж на метална дограма, разваляне на настилка от теракотни плочи, направа на дървена покривна конструкция, доставка и полагане на пароизолация и топлоизолация от каменна вата за покрив и направа на армирана бетонова настилка. Ще се извърши доставка и полагане на хидроизолация и топлоизолация по подове, гипсова шпакловка по стени и тавани, латекс по стени и тавани, доставка и монтаж на вътрешна алуминиева дограма, доставка и монтаж на външна PVC дограма, ремонт на баня и тоалетни, поставяне на климатици и др.\r\nСлед приключване на проекта, ползвателите на Центъра за незрящи ще разполагат с кабинет по готварство и полезни умения, кабинет по зрителна рехабилитация, кабинет по арт терапия, многофункционална зала, изграждане на помещения за фитнес и масаж – за двигателна рехабилитация. Всички социални услуги, предлагани от Центъра, ще бъдат изнесени в ремонтираната сграда, а сега действащото помещение от 47.67 кв. м ще се използва за административно обслужване на потребителите. Сградата на бившия Младежки дом е предоставена на Община Сливен от Областна администрация за нуждите на центъра за незрящи.", "date": "2017-07-17", "title": "Сливен: Бившият Младежки дом в кв. „Република” ще се ползва за нуждите на Центъра за социална рехабилитация и интеграция за незрящи"}
{"url": "http://www.focus-news.net/news/2017/07/17/2416371/plovdiv-okrazhniyat-sad-shte-gleda-iskane-za-zadarzhane-pod-strazha-na-todor-nedelchev-prichinil-pri-paten-intsident-smartta-na-85-godishen-mazh.html", "text": "Окръжна прокуратура - Пловдив внесе в Окръжен съд - Пловдив искане за налагане на най-тежката мярка за неотклонение „Задържане под стража” спрямо Тодор Неделчев, обвинен в това, че на 13 юли 2017 г. в град Пловдив, при управление на автомобил „Нисан Навара“, е нарушил правилата за движение и по непредпазливост е причинил смъртта на 85-годишен мъж от град Пловдив – престъпление по чл. 343, ал. 1, буква „В“, във връзка с чл. 342, ал. 1 от Наказателния кодекс. Това съобщиха от пресцентъра на Прокуратурата.\r\nИскането на Окръжна прокуратура - Пловдив ще се разгледа от Окръжен съд - Пловдив в 14,30 часа.", "date": "2017-07-17", "title": "Пловдив: Окръжният съд ще гледа искане за задържане под стража на Тодор Неделчев, причинил при пътен инцидент смъртта на 85-годишен мъж"}
{"url": "http://www.focus-news.net/news/2017/07/17/2416377/rumanskiyat-premier-mihay-tudose-poe-angazhiment-v-telefonen-razgovor-s-ministar-predsedatelya-boyko-borisov-da-bade-reshen-problemat-s-s-gkpp-kaynardzha-lipnitsa.html", "text": "Министър-председателят Бойко Борисов проведе телефонен разговор с румънския си колега Михай Тудосе и го поздрави за избирането му на поста. Това съобщиха правителствената информационна служба. Двамата изразиха увереност, че ще продължат активно да работят за реализацията на проекти от взаимен интерес. Сред акцентите на разговора беше и въпросът с ГКПП \"Кайнарджа-Липница\", който е инфраструктурно изграден, но не работи. Румънският премиер Михай Тудосе пое ангажимент да предприеме необходимите проверки и проблемът да бъде решен. Борисов и Тудосе обсъдиха и възможностите за сътрудничество между България и Румъния по Дунавската и Черноморската стратегии, които са и сред акцентите на председателството на България на Съвета на ЕС. \r\nДвамата министър-председатели договориха през септември да се проведе съвместно правителствено заседание между България и Румъния. Премиерът запозна Михай Тудосе и с резултатите от Берлинския процес в Триест и с визита си в Солун, където проведе срещи с гръцкия премиер Алексис Ципрас и с президента на Сърбия Александър Вучич.", "date": "2017-07-17", "title": "Румънският премиер Михай Тудосе пое ангажимент в телефонен разговор с министър-председателя Бойко Борисов да бъде решен проблемът с с ГКПП \"Кайнарджа-Липница\""}
{"url": "http://www.focus-news.net/news/2017/07/17/2416376/kmetat-na-sofiya-yordanka-fandakova-v-gradinkata-kristal-predstavyame-28-fotokopiya-na-nay-dobrite-kartini-s-obraza-na-levski-za-da-mozhe-vseki-da-se-dokosne-do-lichnostta-mu.html", "text": "Представяме 28 фотокопия на едни от най-добрите картини с образа на Левски, за да може всеки един да се докосне до личността на Дякона. Това каза кметът на Столична община Йорданка Фандъкова по време на откриване на изложбата „Апостолът и неговото време през погледа на българските художници”, посветена на 180-годишнината от рождението на Васил Левски, предаде репортер на Агенция „Фокус“. Фандъкова поясни, че Столична община и Националната художествена галерия са подредили тази изложба в съвместен проект. „С голямо вълнение разгледахме изложбата. Мисля, че тя би развълнувала всяко българско сърце, всяко българско дете, което ще бъде доведено тук от своите родители и близки. Днес времето не е толкова добро, но очакваме в следващите дни до 25-ти да бъде подходящо, за да може всеки един да се докосне до личността на Дякона и то пресъздадена с голяма сила от велики български художници“, заяви кметът на София. По думите й това е само едно от събитията, с които София се включва в националните чествания на 180-ата годишнина от рождението на Апостола. Кметът на столицата посочи, че хората ще могат да видят отново познати картини от български художници. Фандъкова благодари на директора на Националната художествена галерия, на заместник-кмета на Столична община Тодор Чобанов и на всички от Дирекция „Култура“. \r\nДиректорът на Националната художествена галерия Слава Иванова благодари на кмета на София Йорданка Фандъкова за възможността да се покажат едни от най-големите български творци, пресъздавали образа на най-светия наш герой – Васил Левски. „Струва ми се, че живеем във време, в което идеите на Левски са ни нужни повече от всякога“, каза тя. \r\nЖанет Митева от Националната художествена галерия и куратор на изложбата посочи пред журналисти, че в изложбата са представени 28 творби на български художници, рисували образа на Апостола. „Досега в Националната галерия сме правили изложби, посветени на художниците, които са рисували образа на Васил Левски, но сега по предложение на Столична община, решението ни беше да излезем по този начин в градината сред обществото“, каза Митева. \r\nИзложбата може да бъде разгледана до 25 юли. \r\nДеница КИТАНОВА", "date": "2017-07-17", "title": "Кметът на София Йорданка Фандъкова: В градинката „Кристал“ представяме 28 фотокопия на най-добрите картини с образа на Левски, за да може всеки да се докосне до личността му"}
{"url": "http://www.focus-news.net/news/2017/07/17/2416380/blic-sarbiya-vizitata-na-aleksandar-vuchich-v-sasht-predvidena-e-sreshta-s-vitseprezidenta-mayk-pens.html", "text": "Държавният глава на Сърбия Александър Вучич, който е на посещение във Вашингтон, ще се срещне в понеделник с американския вицепрезидент Майк Пенс, съобщава белградският вестник Blic. \r\nВ програмата на сръбския лидер са включени и разговори с председателя на сенатската подкомисия за Европа – сенатора Рон Джонсън. Предвидена е среща и със сенатор Джон Маккейн.  \r\nПри пристигането си в САЩ в неделя, сръбският президент подчерта, че очаква да проведе важни разговори, които със сигурност ще засегнат отношенията между Белград и Москва. Вучич увери, че ще се  опита да спечели подкрепа за решаването на проблемите в Западните Балкани.Тереза Герова", "date": "2017-07-17", "title": "Blic (Сърбия): Визитата на Александър Вучич в САЩ – предвидена е среща с вицепрезидента Майк Пенс"}
{"url": "http://www.focus-news.net/news/2017/07/17/2416384/pazardzhik-piteynata-voda-ot-mestnostta-snezhana-v-obshtina-batak-ne-otgovarya-na-iziskvaniyata-po-mikrobiologichen-pokazatel-koliformi.html", "text": "В периода от 1 до 15 юли експерти от Регионалната здравна инспекция в Пазарджик са изследвали качеството на питейната вода в 4 населени места, като са взети 5 проби от 5 водоизточника, съобщиха от РЗИ - Пазарджик. Всички проби са с нормални показатели, с изключение на тази от местността Снежана, община Батак. Там е установено, че водата не отговаря на изискванията по микробиологичния показател колиформи. Предприети са мерки и ще бъде представена контролна проба, с цел постигане изискванията на Наредба №9 от 2001 година. През периода е имало режим на водоподаването в квартал „Каменица” във Велинград, поради планова и последвала вторична авария. Във връзка с нарушенията във водоснабдяването е издадено предписание за хигиенни мероприятия.", "date": "2017-07-17", "title": "Пазарджик: Питейната вода от местността Снежана в община Батак не отговаря на изискванията по микробиологичен показател колиформи"}
{"url": "http://www.focus-news.net/news/2017/07/17/2416382/romania-insider-vanshniyat-dalg-na-rumaniya-dostigna-nov-maksimum.html", "text": "Външният дълг на Румъния се е увеличил с 1,88 млрд. евро през първите пет месеца на текущата година, достигайки до 94,2 млрд. евро - нов максимум след декември 2014 г., съобщава електронното издание Romania Insider.\r\nДългът e нараснаl в резултат на увеличението на държавния дълг, уточняват от Националната банка на Румъния. \r\nЗа сравнение, в края на 2014 г. външният дълг на Румъния е възлизал на 94.7 млрд., над 32.8 млрд. евро от който се е дължал на външния дълг на страната.\r\nВ края на 2016 г. външният дълг е достигнал 92,3 млрд. Евро. През следващите месеци той постепенно се увеличил до над 94 млрд. евро в края на април и до 92,4 млрд. евро в края на май.Тереза Герова", "date": "2017-07-17", "title": "Romania Insider: Външният дълг на Румъния достигна нов максимум"}
{"url": "http://www.focus-news.net/news/2017/07/17/2416381/pregled-na-osnovnite-temi-vav-varnenskiya-pechat.html", "text": "„Близо 30 000 изпълниха южния плаж за MTV Presents Varna Beach“ е заглави ето първа страница в днешния брой на варненския вестник „Черно море“. Парти настроението завладя варненци и многобройните гости на града още по обяд. Грандиозното шоу продължи почти до полунощ. Многобройни бяха чуждестранните туристи, пристигнали специално за MTV Presents Varna Beach. Три поколения музикални фенове танцуваха на плажа и аплодираха българските и световни изпълнители. „Заработи новата автоматизирана система за контрол на отпадъци на ул. „Девня“ е друго заглавие в броя.  Новата автоматизирана система за контрол на отпадъци на ул. „Девня“ заработи ефективно. Това написа във Фейсбук профила си кметът на Варна Иван Портних. Целта е да се осигури по-прецизен контрол и отчетност на сметопочистващите фирми. Системата се използва 24 часа, 7 дни в седмицата, без наличие на оператор. Тя разполага с електронна везна, като специализираните автомобили на сметопочистващите фирми преди насочване към Регионалното депо в с. Въглен или към завода за преработка на боклук в с. Езерово, преминават за контролно измерване на количеството отпадък. „Президентът пристига за военното учение Бриз 2017“, информира още изданието. Президентът на България Румен Радев ще се включи в 21-ото издание на военното учение Бриз 2017. Той ще пристигне във Варна в сряда, 19 юли, за да наблюдава различни епизоди от учението. Пред върховния главнокомандващ ще бъдат демонстрирани „Противодействие на терористична група завладяла кораб“, „Ликвидиране на пожар на търговски кораб в пристанище – борба с пожара и евакуиране на пострадалите“, „Противодействие на нелегален трафик на мигранти и спасяване на голям брой хора на море“, „Отразяване на  нападение на въздушен противник“, „Атака на подводница с използване на противоподводни бомби“, „Артилерийска стрелба по въздушна цел“, „Отдаване на чест при среща на военни кораби на море“ и др. „Кръстиха на Каблешков новия учебно-изследователски катер на ВВМУ „Н.Й.Вапцаров“, четем още в броя. На Тодор Каблешков беше кръстен новият учебно-изследователски катер на ВВМУ „Н.Й.Вапцаров“. Церемонията беше на Морска гара – Варна. Кръстник на катера стана ректорът на Висшето транспортно училище „Тодор Каблешков“ проф. д-р инж. Даниела Тодорова. Тя пожела безаварийно плаване и попътен вятър на всички пасажери на кораба в морската шир, която е безкрайна като любовта към живота.", "date": "2017-07-17", "title": "Преглед на основните теми във варненския печат"}
{"url": "http://www.focus-news.net/news/2017/07/17/2416378/d-r-emiliya-baeva-zam-kmet-na-dobrich-v-programata-za-upravlenie-na-kmetskiya-ekip-e-zalozheno-vsyaka-godina-da-pravim-osnoven-remont-na-edna-detska-gradina-i-yasla.html", "text": "Това, което е залегнало в програмата за управление на кметския екип, е да се опитваме всяка година да правим основен ремонт на една детска градина и ясла. Това каза д-р Емилия Баева, зам.-кмет „Хуманитарни дейности“ в Община град Добрич, предаде кореспондент на Радио „Фокус” – Варна. „Реновирани са трите централни детски градини и една ясла и натискът за прием върху тези учебни заведения е най-голям, защото когато погледнеш отвън сградата и видиш, че има нарушена цялостна мазилка, смяташ, че и вътре е по същия начин окаяно. Аз смея да твърдя, че това, което е зависело от персонала и от родителите, те са се справили с общи усилия, с дарителски фондове, за което наистина изказвам благодарност на директорите на детските градини и родителите. Но грижата за сградата е основен ангажимент на Общината и затова тази година основното, което ще направим, е ремонт на фасадите“, коментира д-р Баева. Става дума за нарушена цялостно външна мазилка. Според Баева има паднали части от мазилката, което е грозно. Има и мазилка, която е подпухнала, в строителството това се нарича подкожухване. Опасно е падане на тези парчета от мазилката, което евентуално би травмирало минувачи. Няколко пъти служители на ОП „Комуналстрой“ се е наложило да отстраняват такива паднали парчета, защото е грозно и опасно. Досега точно това е правено в Детска градина №17. „Другото, което ще направим, е ремонт на нарушената цялост на таваните. Това не е в стаите, където се отглеждат децата. Но примерно в коридори, в подстъпи към кухненски помещения. На места по таваните аз виждам дори арматурното желязо, което за мен е недопустимо. Подобен ремонт не е бил по силите на работещите в детските заведения. Имаме да правим хидроизолация на централен коридор на Детска градина №26, защото ако не го сторим, всичката влага вече започва да се просмуква и отива към стаите. Имаме да сменяме водосточни тръби и улуци на Детска градина №10. Имаме изграждане на огради, основно в Детска градина №27“, каза д-р Баева. Тя отбеляза, че това, което е залегнало и в програмата за управление на кметския екип, е, че Общината ще се опитва всяка година да прави основен ремонт на една детска градина и ясла. Зам.-кметът припомни, че миналата година е сменена дограмата на Детска градина №7 и на Детска ясла №4, направен е ремонт на покривите на Детска ясла №1 и на Детска градина №23. „Тази година много бихме искали, говорили сме и с кмета, да направим ремонт на Детска градина №29. Тя освен, че има предписание на РЗИ за някои неща, се нуждае изцяло от реновиране. В момента се прави количествено-стойностна сметка, за да видим каква сума ни е нужна“, подчерта д-р Емилия Баева. Детската градина се намира в жк. „Балик“. „Ние имахме там една подписка от родителите, които наистина много добре казват: „ние искаме в нашия квартал да имаме детска градина“, т.е. това са родители, които не смятат, че всичко най-добро е само в централните детски градини. Искам да отбележа, че Общината освен за образователната инфраструктура, се грижи и за качеството на образованието. Смея да твърдя, аз съм ходила във всички детски градини и съм видяла какво е вътре, почти няма детска градина, където не са направени някакви вътрешни подобрения. И няма детска градина, където като общуването ми като лекар с майки, да не съм чула добри отзиви. Включително и за Детска градина №29. Такива становища, че трябва да се строят детски градини на центъра, едва ли не да затворим кварталните, не е добра идея, защото не всички могат да си водят децата в централните детски градини. И аз заявявам, както и целият кметски екип и лично кметът, че грижа на Общината е да направи детските заведения еднакви, за да не се притесняват хората, че едно дете е при по-добри условия, а друго дете не е. Това няма как да стане заведнъж. Това в годините назад, аз много пъти съм говорила с директорите, по една градина да е правена, те са 17, яслите са 6. И по една ясла на две години да беше правена, може би нямаше да стигнем до това положение – толкова много сега да се нуждаят от реновиране“, каза още зам.-кметът. \r\nЖулиета НИКОЛОВА", "date": "2017-07-17", "title": "Д-р Емилия Баева, зам.-кмет на Добрич: В програмата за управление на кметския екип е заложено всяка година да правим основен ремонт на една детска градина и ясла"}
{"url": "http://www.focus-news.net/news/2017/07/17/2416379/tsvetan-slavkov-kmet-na-selo-trigrad-deveti-den-prodalzhava-izdirvaneto-na-16-godishniya-kristiyan.html", "text": "Девети пореден ден продължава издирването на 16-годишния Кристиян, който блъсна група туристи в Триград. Това каза за Агенция „Фокус“ кметът на Триград Цветан Славков. „Засега нямаме намерени следи, затова сме отчаяни и от ден на ден все повече се отчайваме, защото нямаме следа, по която да работим“, посочи Славков. По думите му днес в издирването ще участват само 6 души, поради лошото време. „Фокус“ припомня: На 8 юли 16-годишното момче блъсна пешеходци в района на Триград. Момчето е било без книжка и е избягало от мястото на инцидента. Обявено е за общодържавно издирване и е известен на полицията.  \r\nПри инцидента пострадаха петима души. Сред тях е и 6-годишно момиче. Случаят се наблюдава от Районната прокуратура в Девин, образувано е досъдебно производство. Изясняват се обстоятелствата около възникването на инцидента.\r\nСтефан ПЕТРОВ", "date": "2017-07-17", "title": "Цветан Славков, кмет на село Триград: Девети ден продължава издирването на 16-годишния Кристиян"}
{"url": "http://www.focus-news.net/news/2017/07/17/2416386/pregled-na-nyakoi-ot-osnovnite-temi-v-balkanskiya-pechat-agentsiya-fokus.html", "text": "Външният дълг на Румъния се е увеличил с 1,88 млрд. евро през първите пет месеца на текущата година, достигайки до 94,2 млрд. евро - нов максимум след декември 2014 г., съобщава електронното издание Romania Insider.\r\nДългът e нараснаl в резултат на увеличението на държавния дълг, уточняват от Националната банка на Румъния. \r\nЗа сравнение, в края на 2014 г. външният дълг на Румъния е възлизал на 94.7 млрд., над 32.8 млрд. евро от който се е дължал на външния дълг на страната.\r\nВ края на 2016 г. външният дълг е достигнал 92,3 млрд. Евро. През следващите месеци той постепенно се увеличил до над 94 млрд. евро в края на април и до 92,4 млрд. евро в края на май.\r\n*** В настоящия момент Въоръжените сили на Турция са много по-силни, в сравнение с периода преди опита за държавен преврат в страната. Това увери министър-председателят Бинали Йълдъръм, съобщава вестник Hurriyet.\r\n„Турската армия днес е по-силна в сравнение с периода преди 15 юли. Тя е армията на тази ценна нация\", подчерта Йълдъръм на специалната сесия в общото събрание на парламента с участието на президента Реджеп Тайип Ердоган по повод миналогодишните събития, като добави, че е изминала една година, откакто \"най-тъмната нощ на Турция се превърна в ярка сутрин\".\r\n„Ако можем да се съберем днес, то това го дължим на нашите 250 героични мъченици и ветерани, и на нашата велика турска нация. 15 юли е денят, в който тази нация демонстрира апокалипсиса на своя враг. 15 юли е денят, в който верните турци смазаха танковете. 15 юли е денят, в който нацията разтопи оръжия с голи ръце\", заяви Йълдъръм по повод първата годишнина от неуспешния пуч срещу президента Реджеп Тайип Ердоган.\r\n***Турист с австралийски корени е бил нападнат от четирима мъже в центъра на Атина, където е пазарувал със семейството си, съобщава електронното издание Ekathimerini.\r\nИнцидентът се е случил в неделя, в момент, в който мъжът е излизал от магазин на популярна търговска улица в центъра на гръцката столица. „Вървях със семейството си, когато те се приближиха и ме удариха без причина. Не казах нищо, не ги познавах. Казаха ми да не пазарувам“, разказва пострадалият.\r\nНападението срещу туриста се е случило след края на митинг на синдикалисти и служители срещу неделната акция на магазините, в които са били обявени големи разпродажби. \r\n\"Ние просто ходехме и четирима мъже изведнъж се обърнаха и удариха съпруга ми. Навсякъде имаше кръв, дъщеря ми плачеше и припадна. Опитах се да го дръпна, но те бутнаха мен, майка ми и детето“, разказа съпругата на нападнатия мъж.\r\nПреди броени дни 22-годишен американски турист бе пребит до смърт на популярния гръцки остров Закинтос. Младият американец издъхна от рани, получени в резултат на побой, нанесен му група сърби и един грък след спречкване в нощен бар.\r\n*** Държавният глава на Сърбия Александър Вучич, който е на посещение във Вашингтон, ще се срещне в понеделник с американския вицепрезидент Майк Пенс, съобщава белградският вестник Blic. \r\nВ програмата на сръбския лидер са включени и разговори с председателя на сенатската подкомисия за Европа – сенатора Рон Джонсън. Предвидена е среща и със сенатор Джон Маккейн.  \r\nПри пристигането си в САЩ в неделя, сръбският президент подчерта, че очаква да проведе важни разговори, които със сигурност ще засегнат отношенията между Белград и Москва. Вучич увери, че ще се  опита да спечели подкрепа за решаването на проблемите в Западните Балкани.\r\n***", "date": "2017-07-17", "title": "Преглед на някои от основните теми в балканския печат (Агенция „Фокус“)"}
{"url": "http://www.focus-news.net/news/2017/07/17/2416389/afp-osem-dushi-sa-zaginali-pri-samoubiystven-atentat-v-nigeriya.html", "text": "Осем души са загинали при самоубийствен атентат, извършен от жена, задействала взривно устройство в джамия в североизточния нигерийски град Майдугури, предава AFP.\r\n„Тя уби осем души и рани 15 други“, съобщиха местните власти за агенцията. Тереза Герова", "date": "2017-07-17", "title": "AFP: Осем души са загинали при самоубийствен атентат в Нигерия"}
{"url": "http://www.focus-news.net/news/2017/07/17/2416388/yambol-okrazhnata-prokuratura-predade-na-sad-57-godishen-mazh-za-sauchastie-v-prenasyane-na-heroin-za-nad-14-mln-leva-ot-turtsiya-v-balgariya.html", "text": "Окръжна прокуратура – Ямбол предаде на съд Камен К. (на 57 г. от гр. Кюстендил). Това съобщиха от Апелативна прокуратура-Бургас. Той е обвинен за това, че като подбудител и помагач в съучастие с извършителя Явор Н. от гр. София /на 45г./ умишлено склонил последния и го улеснил, на 10 ноември 2015 год., около 03,45 ч. през ГКПП-Лесово, обл. Ямбол с автомобил марка и модел „Опел Зафира“, без надлежно разрешително, да пренесе през границата на страната (от Турция в България) 15 794,95 гр. (15,79495 кг.) високорисково наркотично вещество – хероин на стойност 1 389 717 лв. и 353,65 гр. (0,35365 кг.) с концентрация на активния наркотично действащ компонент диацетилморфин - 24 % на стойност 17 682,50 лв., цялото на обща стойност 1 407 399,50 лв., като предметът на контрабандата е в особено големи размери и случаят е особено тежък - престъпление по чл.242, ал.4, вр.ал.2, вр.чл.20, ал.3 и ал.4 от НК.\r\nЗа това тежко умишлено престъпление законодателят е предвидил наказание „лишаване от свобода“ за срок от 15г.-20г. и „глоба“ от 200 000лв. до 300 000лв., отнемане на предмета на контрабандата в полза на държавата, както и на превозното средство, послужило за пренасянето му.\r\nЯвор Н. от гр. София, в продължение на 25 години работел като сервитьор без постоянен трудов ангажимент. Същият често оставал без работа и достатъчно парични средства за препитание и издръжка. Междувременно наранил крака си, което допълнително му създало трудности в опитите му да намери за себе си постоянна работа. \r\nВ края на месец август 2015 год., в гр. София, обв. Камен К. се срещнал и запознал с Явор Н. В разговорите помежду им обв. Камен К. склонил Явор Н. да пренесе през границата на страната от Турция в България високорисково наркотично вещество хероин, под цялостно негово ръководство и улеснение за това кога, от къде и от кого следвало да вземе наркотичното вещество, как и по какъв начин същото следвало да бъде укрито от митническите власти при пренасянето му през границата, конкретния негов вид и количество и с какво по вид и специално оборудвано моторното превозно средство същото следвало да бъде пренесено. Предложил му парично заплащане и общо подобрение на неговото недобро като цяло финансово състояние. Мотивиран от последното, Явор Н. се съгласил и приел. В подкрепа на постигнатото между двамата доверие и взетото от тях решение да пренесат през границата на страната наркотичното вещество – хероин, през месец октомври 2015 год. обвиняемият на два пъти дал на Явор Н. суми в размер от по 200 лв. и му указал да си извади за нуждите на предстоящото му презгранично пътуване международен паспорт, което последният сторил. \r\n На 02.11.2015 год. по указания и под ръководството на обвиняемия, на името на Явор Н., с негово съгласие за това, била прехвърлена собствеността върху автомобил марка и модел „Опел Зафира“.\r\nТака придобитият от Явор Н. автомобил, се ползвал от обвиняемия Камен К.  \r\nПод автомобила, зад и пред задния му мост, между двете му задни гуми и под багажното му отделение, перпендикулярно на дължината на автомобила били монтирани четири на брой сиви бутилки от метал с вентили за затварянето им в единия им край и завити посредством резба, можещи да бъдат демонтирани метални дъна в другия. По външен вид, характеристики и местонахождение, четирите бутилки видимо съответствали на фабрично поставени от производителя на автомобила бутилки за метан, като част от фабрично поставената за горивозахранване на автомобила с метан уредба. \r\nНа 07.11.2015 г., събота, обвиняемият уведомил Явор Н., че на следващия ден, най-късно на по-следващия следвало да замине за Р. Турция, като указал, че следва да премине границата на страната с Р. Турция през ГКПП-Лесово, да отиде до гр. Истанбул, където след пристигането му щял да се свърже с него по предоставения му по-рано мобилен телефон за допълнителни указания, кога, къде и от кого да получи наркотичното вещество. След всичко това двамата обвиняеми се разделили.\r\nРано сутринта, на следващия ден – 08.11.2015 г., неделя, в 04,30 ч. Явор Н. потеглил от гр. София за Р. Турция с предадения му от обв. Камен К. автомобил, специално оборудван за целта на пътуването му с бутилки под задния му мост, предназначени за укриване на наркотичното вещество, посредством демонтаж на дъната им, което вещество  Явор Н. следвало да получи в Р. Турция и да пренесе през границата на страната в Р. България. \r\nОт непознатите мъже, в гр. Истанбул, Явор Н. получил, за да пренесе в Р. България, съгласно постигнатото с обв. Камен К. съгласие за това 15 794,95 гр. (15,79495 кг.) прахообразно жълто-кафяво (кафеникаво) на цвят вещество, съставляващо високорисковото наркотично вещество хероин, от което 15 441,30 гр. (15,4413 кг.) с концентрация на активния наркотично действащ компонент диацетилморфин - 58 % и 353,65 гр. (0,35365 кг.) с концентрация на активния наркотично действащ компонент диацетилморфин - 24 %. Общото количество наркотично вещество било разпределено в 32 броя пакети с форма на паралелепипед, обвити с индиго и облепени с жълто прозрачно тиксо. \r\nСлед като поставили наркотичното вещество в бутилките, Явор Н., св.К. и непознатите затворили (завили обратно) дъната им, след което ги монтирали обратно под автомобила до останалите две несвалени от тях бутилки, които останали празни. Монтирали обратно и прикриващия използваните две бутилки капак, свален преди това по необходимост. Свалили автомобила на земята с подемника, след което се отправили с него към българската граница - от гр. Истанбул, Р. Турция към ГКПП-Лесово, Р. България. \r\nНа 10.11.2015 год., около 03,45 ч. Явор Н. преминал с управлявания от него автомобил границата на Р.Турция с Р. България през ГКПП-Лесово, обл. Ямбол. \r\nНа митническия пункт на Явор Найденов и на управляваното от него МПС била извършена щателна митническа проверка от митнически служители при Митница Бургас, МП-Лесово, които в този момент били на смяна на ГКПП-Лесово. След извършен обстоен преглед на мпс, митническите служители свалили капаците, покривали четирите метанови бутилки и при оглед на последните установили, че същите не са надлежно свързани към останалата част на фабрично изградената за автомобила метанова уредба. Част от свързващите ги елементи били изключени, а други недобре стегнати и можели да бъдат развити на ръка. Направило им впечатление и необичайния за вида на бутилките разрез в областта на дъната им. Двамата стигнали до извод, че бутилките не съдържат метан според предназначението си. След отваряне на двете бутилки, чрез отделяне на дъната им, митническите служители открили поставените в тях в пакети и пренесено през границата на страната с управлявания от Явор Н. автомобил наркотично вещество. За установеното от тях митническите служители уведомили органите на досъдебното производство. При извършен на място полеви наркотест за вида на прахообразното вещество, съдържало се в поставените в бутилките пакети, същият реагирал, респ. посочил, че изследваното вещество по вид е наркотик-хероин. На същото вещество реагирали и изследваните впоследствие и на място натривки от вътрешността на другите две, останали и намерени празни бутилки за метан. \r\nСлед откриване на пренесеното от него през границата на страната наркотично вещество, Явор Н. бил незабавно задържан от органите на реда.\r\nСтойността на престъпно пренесеното през границата на страната високорисково наркотично вещество, определена съобразно Приложение № 1 към Постановление № 23 на МС от 29.01.1998 г. за определяне на цени на наркотичните вещества за нуждите на съдопроизводството е на обща стойност 1 407 399,50 лв.).\r\nВ този смисъл е и заключението по назначената по делото съдебна физикохимична-оценъчна експертиза. Видно от последното е още, че хероинът е наркотично вещество, производно на морфина по химичен строеж, което се получава синтетично, но с многократно по-силен наркогенен ефект. Злоупотребата с хероин води до развитието на тежка зависимост, при която е налице пълната класическа \"триада\" на въздействие върху организма, а именно - психическа зависимост, физическа зависимост и толеранс, т.е. висок праг на поносимост към наркотичното вещество. \r\nОсобеното при употребата на хероин е бързото развитие на зависимостта и то при стартиране с малки дози. В повечето от случаите това става след  12 до 15 инжекции, но са констатирани случаи, при които зависимостта се развива след 2-3 инжекции. Психическата зависимост се изразява в силното желание или един вид принуда да се приеме веществото. Развитието на телесната, т.е. физическата зависимост, е почти едновременно с развитието на психическата зависимост. Основният признак на тази зависимост е появата на тежки абстинентни симптоми. Настъпващата абстиненция постепенно се засилва по интензивност, като достига връхна точка на изразеност от 36 до 72 часа след последната инжекция. Това е основната причина, която принуждава зависимите от хероин да прибягват по-често към нови и по-високи дози.\r\nПризнаците, показващи настъпването на абстиненцията се изразяват в сълзотечение, хрема, изпотяване, прозяване, силно безпокойство, разширяват се зениците, получава се ефект на така нар. \"гъша кожа\", пулсът се учестява, появяват се болки в костите, мускулите и мускулни спазми. Всичко това е израз на появила се физическа зависимост. Симптомите на абстиненция могат да бъдат усложнени от появата на гърчове. Някои симптоми като например страх и депресия, които се проявяват при липса на веществото, могат да бъдат предизвикани и независимо от абстиненцията от психични отклонения, като страхови неврози и депресивни разстройства. \r\nПри интравенозно приложение и когато не се спазват изискванията за стерилност или пък не се контролира състава на дрогата, се стига до запушване на кръвоносни съдове, шок вследствие на защитната реакция на организма, както и тежки възпаления на черния дроб /хепатит/ и хив-инфекции.\r\nОкръжният съд в Ямбол е насрочил делото за разглеждане на 20 юли 2017 г.", "date": "2017-07-17", "title": "Ямбол: Окръжната прокуратура предаде на съд 57-годишен мъж за съучастие в пренасяне на хероин за над 1.4 млн. лева от Турция в България"}
{"url": "http://www.focus-news.net/news/2017/07/17/2416390/veliko-tarnovo-gradat-e-domakin-na-obuchenie-za-rabota-sas-spetsializirana-informatsionna-sistema-za-kadastralna-informatsiya.html", "text": "Агенцията по геодезия, картография и кадастър (АГКК) започва мащабна обучителна програма за работа със специализирана информационна система за кадастрална информация. Това съобщиха от пресцентъра на Община Велико Търново. От 17 до 20 юли Велико Търново е домакин на поредната обучителна сесия, в която участие вземат представители на бщините Велико Търново, Трявна, Стражица, Сухиндол, Свищов, Лясковец, Севлиево, Елена, Дряново, Полски Тръмбеш, Габрово, на Областната служба по земеделие Велико Търново и общинските служби по земеделие от Лясковец, Севлиево, Габрово, Трявна, Дряново, Сухиндол, Златарица, Велико Търново,  Свищов, Полски Тръмбеш, Стражица, Елена и Горна Оряховица.\r\nОбученията се организират в рамките на проект „Създаване на кадастрални данни в цифров вид и развитие на електронните административни услуги на АГКК“, изпълняван в рамките на оперативна програма „Добро управление“, съфинансирана от Европейския съюз чрез Европейския социален фонд.  Програмата на обученията продължава до края на май 2018 г. и ще обхване всички общини на територията на страна. \r\nПрограмата на обученията включва два тематично обособени модула, фокусирани върху работата с портала за електронни административни услуги на АГКК – КАИС, спецификите в обработката  на постъпили заявления, изготвяне и предоставяне на актуални кадастрални данни. Общинските служители, ще получат подробна информация за разпоредбите на променения Закон за кадастъра и имотния регистър и нормативните документи, свързани с  с предоставяните от АГКК услуги по електронен път. \r\nС влезлите в сила изменения в Закона за кадастъра и имотния регистър (ДВ бр. 57 от 22.07.2016 г.) се дават правомощия на общинските служби по земеделие да извършват от името на Агенцията по геодезия, картография и кадастър (АГКК) част от дейностите по административно обслужване на гражданите с кадастрална информация. \r\nВ контекста на политиките за облекчаване на административната тежест, физически и юридическилица, ведомства и др. потребители на кадастрална информация ще могат да заявяват и да получават необходимите им скици, схеми и други официални документи от кадастралната карта и кадастралните регистри в общините. Достъп до системата на кадастъра ще имат и нотариусите в България. Сключеното споразумение между Нотариалната камара на Република България и АГКК дава възможност на всеки действащ нотариус да се регистрира и да заяви получаване на кадастрална скица или схема за един или повече имоти от територии с влязла в сила кадастрална карта и кадастрални регистри.", "date": "2017-07-17", "title": "Велико Търново: Градът е домакин на обучение за работа със специализирана информационна система за кадастрална информация"}
{"url": "http://www.focus-news.net/news/2017/07/17/2416387/varna-deseti-turnir-po-vodno-spasyavane-za-deystvashti-spasiteli-shte-se-provede-v-grada-v-ramkite-na-sedmitsata-na-vodnoto-spasyavane.html", "text": "Седмица на водното спасяване започна във Варна и ще продължи до 21 юли. Това стана ясно на пресконференция на БЧК – Варна, предаде репортер на Радио „Фокус“ – Варна. Инициативата се организира за поредна година от Областния съвет на БЧК – Варна, дружеството на специалистите по водно спасяване към БЧК – Варна, както и Община Варна. Във вторник, от 9.00 часа, пред хотел в курорта „Златни пясъци“ е предвидена демонстрация по водно спасяване на плаж – представяне инцидент с давещ се в зоната за отговорност на Спасителен пост и действия на спасителя за преодоляване на ситуацията. От 13.00 часа в зала „Панорама“ 2 на РЗИ – Варна е предвидена лекция във Варненско лятно училище „Въведение в спешната помощ“, която ще бъде за студенти и млади лекари. Лекцията на тема „Спешна медицинска помощ при водни инциденти“ ще бъде водена от доц. д-р Димитър Ставрев. Демонстрации по водно спасяване ще се състоят и в курортите „Св. св. Константин и Елена“ и „Камчия“. В рамките на Седмицата на водното спасяване ще се проведе и десетия турнир по водно спасяване на море за действащи спасители, в който ще участват спасители не само от Варна, но и от цялото крайбрежие. В петък е предвидена кръгла маса по проблемите на водното спасяване.\r\nМарияна ВАЛЕНТИНОВА", "date": "2017-07-17", "title": "Варна: Десети турнир по водно спасяване за действащи спасители ще се проведе в града в рамките на Седмицата на водното спасяване"}
{"url": "http://www.focus-news.net/news/2017/07/17/2416383/dots-d-r-ekaterina-keremidarska-etnograf-sveta-marina-se-tachi-i-kato-gospodarka-na-zmiite-i-lechitelka-na-tyahnoto-smartonosno-uhapvane.html", "text": "Третият ден от горещниците се почита за предпазване от пожари. Това каза пред Радио „Фокус” – Кюстендил доцент доктор Екатерина Керемидарска, етнограф към Регионален исторически музей – Кюстендил. Този ден се почита в Родопите, Странджа, междуречието на Струма и Места. „Този ден се нарича още Марина огнена и опалена Марина. Света Марина се тачи и като господарка на змиите и лечителка на тяхното смъртоносно ухапване”, каза Екатерина Керемидарска. Света Марина е била дъщеря на езическия жрец, а още от 12-годишна възраст тя се отдава на християнската вяра. Въпреки жестоките мъчения и обгарянето на раните ѝ с огън, тя не се е отказала от християнската вяра.\r\nВенцеслав ИЛЧЕВ", "date": "2017-07-17", "title": "Доц. д-р Екатерина Керемидарска, етнограф: Света Марина се тачи и като господарка на змиите и лечителка на тяхното смъртоносно ухапване"}
{"url": "http://www.focus-news.net/news/2017/07/17/2416385/mvr-na-gkpp-kapitan-andreevo-se-e-obrazuvala-opashka-ot-6-km-leki-i-4-km-tovarni-avtomobili-na-izhod-poradi-problemi-v-informatsionnata-sistema-na-punkt-kapakule.html", "text": "Интензивен е трафикът на граничните пунктове \"Калотина\" и \"Капитан Андреево\". Това съобщиха от пресцентъра на МВР. Главна дирекция \"Гранична полиция\" препоръчва на гражданите да използват също граничните пунктове Лесово и Малко Търново. Затруднено е движението през ГКПП \"Капитан Андреево\" поради проблеми в информационната система на съпределния пункт \"Капъкуле\". Към 11.00 часа на пункта на изход от страната има изчакващи около 6 км леки и 4 км товарни автомобили. \r\nПродължава да е изключително интензивно движението на вход на ГКПП \"Калотина\", предимно от турски граждани, работещи в ЕС, които пътуват към югоизточната ни съседка. Граничният контрол на влизащи леки автомобили на вход се извършва на 10 трасета. \r\nПрепоръчваме на гражданите, пътуващи към Турция, да използват и граничните пунктове \"Лесово\" и \"Малко Търново\".", "date": "2017-07-17", "title": "МВР: На ГКПП \"Капитан Андреево\" се е образувала опашка от 6 км леки и 4 км товарни автомобили, на изход, поради проблеми в информационната система на пункт \"Капъкуле\""}
{"url": "http://www.focus-news.net/news/2017/07/17/2416392/blagoevgrad-s-bogata-programa-gradat-shte-otbelezhi-180-godini-ot-rozhdenieto-na-apostola-na-svobodata-vasil-levski.html", "text": "Благоевград ще отбележи 180 години от рождението на Апостола на свободата Васил Левски с тържествен ритуал по полагане на цветя пред бюст-паметника на революционера. Това съобщиха от пресцентъра на Община Благоевград. Жители и гости на Благоевград ще отдадат почит и ще се преклонят пред героизма на Левски на 18 юли от 10.00 часа на площад „Васил Левски”. Богатата програма в памет на Васил Левски продължава в 10:30 часа с рецитал в Регионална библиотека ‚Димитър Талев“- Благоевград.\r\nЗа поредна година паметта на Дякона ще бъде почетена и  с   организиране на състезание по дълъг скок под мотото \"Достойни за името на Апостола\".  Инициативата има за цел да отдаде почит към делото и идеалите на Левски. Организатори на инициативата са община Благоевград  и Лекоатлетически клуб \"Джордан\". Състезанието ще се проведе на 18 юли 2017 от 10.00 часа на спортен комплекс \"Пирин\".  Записване за участие се провежда на място, без възрастови ограничения. \r\nВ деня, отбелязващ рождението на Васил Левски жители и гости на града ще могат да  видят  подредена изложба в чест на Дякона в залата на Регионален исторически музей- Благоевград, която ще бъде открита в 11:30 часа.  \r\nВасил Иванов Кунчев е роден на 18 юли 1837 г. в град Карлово, в семейството на Иван Кунчев Иванов и Гина Василева Караиванова.\r\nВасил Иванов Кунчев, известен като Васил Левски е български национален герой. Той е идеолог и организатор на българската национална революция, основател на Вътрешната революционна организация (ВРО). Известен е и като Апостола на свободата, заради организирането и разработването на революционна мрежа за освобождаване на България от османско иго.  Неговата мечта е чиста и свята република, в която всички да имат равни права, независимо от своята народност и вероизповедание. Създадената от него революционна мрежа е основата, върху която стъпват организаторите на Априлското въстание през 1876 г. \r\nВ съвременна България личността на Левски се възприема като най-ярката и най-откроена сред българските революционери. Образът на Левски нееднократно е поставян на българските регулярни и юбилейни банкноти и монети.\r\nЗаради своята ловкост и храброст по време на сраженията с турците за белградската крепост получава името Левски (според легендата е направил „лъвски“ скок по време на военни упражнения в Сърбия).", "date": "2017-07-17", "title": "Благоевград: С богата  програма градът ще отбележи 180 години от рождението на Апостола на свободата Васил Левски"}
{"url": "http://www.focus-news.net/news/2017/07/17/2416393/sport-ronaldo-propuska-macha-za-superkupata-na-uefa.html", "text": "Нападателят на Реал Мадрид Кристиано Роналдо ще пропусне участие в мача срещу Манчестър Юнайтед за Суперкупата на УЕФА. \r\nПо данни на изданието Marca 32-годишният португалец, който след Купата на конфедерациите е в отпуск, ще се върне към тренировките едва в края на юли и едва ли ще се включи в двубоя, който ще се играе на 8 август. Изданието отбелязва обаче, че Реал Мадрид ще може да разчита на звездата си за мачовете за Суперкупата на Испания, които ще се състоят на 12 и 13 август.", "date": "2017-07-17", "title": "Спорт: Роналдо пропуска мача за Суперкупата на УЕФА"}
{"url": "http://www.focus-news.net/news/2017/07/17/2416394/sofiya-izvarshva-se-proverka-na-izostaven-bagazh-v-blizost-do-letishte-sofiya.html", "text": "Извършва се проверка на изоставен багаж в близост до летище „София“. Това съобщиха за Агенция „Фокус“ от пресцентъра на МВР. Багажът е на такова място, че не пречи на потока от пътници и не налага отцепване на района. \r\nСтефан ПЕТРОВ", "date": "2017-07-17", "title": "София: Извършва се проверка на изоставен багаж в близост до летище „София“"}
{"url": "http://www.focus-news.net/news/2017/07/17/2416395/shumen-zadarzhan-e-27-godishen-mazh-ot-grada-nanesal-poboy-na-shofyor-blasnal-s-avtomobila-si-kucheto-mu.html", "text": "Акт е съставен на 27-годишен мъж от Шумен. Около 19:30 часа на 14 юли е получен сигнал за скандал и побой на ул.“Вардар“ в Шумен. Това съобщиха от ОДМВР-Шумен. На място е бил пратен полицейски екип. 55-годишен шуменец обяснил, че К. А. му нанесъл удари в областта на главата и лицето, след като между тях възникнал скандал. При изясняване на ситуацията К. А. обяснил, че преди това 55-годишният С. Г. управлявал лек автомобил Форд „Фокус“ и блъснал кучето му, което починало. К. А. бил задържан за срок до 24 часа в полицейското управление за извършени непристойни действия на обществено място.", "date": "2017-07-17", "title": "Шумен: Задържан е 27-годишен мъж от града, нанесъл побой на шофьор, блъснал с автомобила си кучето му"}
{"url": "http://www.focus-news.net/news/2017/07/17/2416374/binali-yaldaram-turskata-armiya-e-po-silna-v-sravnenie-s-perioda-predi-opita-za-darzhaven-prevrat.html", "text": "В настоящия момент Въоръжените сили на Турция са много по-силни, в сравнение с периода преди опита за държавен преврат в страната. Това увери министър-председателят Бинали Йълдъръм, съобщава вестник Hurriyet.\r\n„Турската армия днес е по-силна в сравнение с периода преди 15 юли. Тя е армията на тази ценна нация\", подчерта Йълдъръм на специалната сесия в общото събрание на парламента с участието на президента Реджеп Тайип Ердоган по повод миналогодишните събития, като добави, че е изминала една година, откакто \"най-тъмната нощ на Турция се превърна в ярка сутрин\".\r\n„Ако можем да се съберем днес, то това го дължим на нашите 250 героични мъченици и ветерани, и на нашата велика турска нация. 15 юли е денят, в който тази нация демонстрира апокалипсиса на своя враг. 15 юли е денят, в който верните турци смазаха танковете. 15 юли е денят, в който нацията разтопи оръжия с голи ръце\", заяви Йълдъръм по повод първата годишнина от неуспешния пуч срещу президента Реджеп Тайип Ердоган..Тереза Герова", "date": "2017-07-17", "title": "Бинали Йълдъръм: Турската армия е по-силна в сравнение с периода преди опита за държавен преврат"}
{"url": "http://www.focus-news.net/news/2017/07/17/2416391/pri-glavniya-prokuror-sotir-tsatsarov-shte-se-provede-rabotna-sreshta-s-ministrite-na-vatreshnite-raboti-i-na-zdraveopazvaneto-po-povod-sluchaite-na-nasilie-nad-meditsinski-spetsialisti.html", "text": "Днес, 17 юли 2017 г. в 14.00 часа при главния прокурор Сотир Цацаров  ще се проведе работна среща с министъра на вътрешните работи и министъра на здравеопазването по повод случаите на насилие и посегателства над медицински специалисти. Това съобщиха от пресцентъра на Прокуратурата. В срещата ще вземат участие и управители на здравни заведения от град София.", "date": "2017-07-17", "title": "При главния прокурор Сотир Цацаров  ще се проведе работна среща с министрите на вътрешните работи и на здравеопазването по повод случаите на насилие над медицински специалисти"}
{"url": "http://www.focus-news.net/news/2017/07/17/2416396/orf-v-srabskite-sotsialni-medii-se-poyavi-falshiva-informatsiya-za-smartta-na-aleksandar-vuchich.html", "text": "В социалните мрежи в Сърбия бе разпространена фалшива информация, съгласно която държавният глава на страната е починал, съобщава австрийската медия ORF. „Нашият Вучич почина. Мили наш Вучич, нека ангелите те пазят“, гласи разпространеният текст. \r\nФалшивият некролог бе подложен на остра критика от представителите на управляващите в Белград, докато самият Вучич реагира със спокойствие на случващото се. От Вашингтон, където се намира на посещение, сръбският президент с усмивка увери, че е напълно здрав. \r\nВицепремиерът Зорана Михайлович описа появата на фалшивия некролог като кулминация на двумесечна кампания срещу новия президент, който встъпи в длъжност като държавен глава в края на месец май. Подобна омраза е без прецедент в историята на страната, категорична бе Михайлович.Тереза Герова", "date": "2017-07-17", "title": "ORF: В сръбските социални медии се появи фалшива информация за смъртта на Александър Вучич"}
{"url": "http://www.focus-news.net/news/2017/07/17/2416398/vitsepremierat-valeri-simeonov-uchastva-v-investitsionen-forum-mezhdu-stranite-ot-tsentralna-i-iztochna-evropa-i-kitay.html", "text": "Заместник министър-председателят по икономическата и демографската политика Валери Симеонов е на посещение в Прага, където участва в Инвестиционен форум в рамките на инициативата за сътрудничество между Китай и страните от Централна и Източна Европа „16+1“. Това съобщиха от правителствената информационна служба. Той ще направи изказване по време на официалното откриване на форума на 18 юли 2017 г.\r\nБългарската делегация включва представители на Политическия кабинет на вицепремиера, Министерството на туризма, Изпълнителната агенция за насърчаване на малките и средните предприятия, Конфедерацията на работодателите и индустриалците в България, Българо-китайската асоциация за бизнес развитие, както и представители на бизнес сектора.\r\nФорумът се организира от Чешко-китайската камара за сътрудничество и се провежда под патронажа на президента на Чешката република Милош Земан и министър-председателя Бохуслав Соботка. В дневния ред са включени панелни дискусии по въпроси на сътрудничеството в областта на икономиката, енергетиката и новите технологии, финансите и банково дело, електронната търговия, туризма и авиацията, както и кръгли маси по въпроси на образованието и здравеопазването", "date": "2017-07-17", "title": "Вицепремиерът Валери Симеонов участва в инвестиционен форум между страните от Централна и Източна Европа и Китай"}
{"url": "http://www.focus-news.net/news/2017/07/17/2416397/ria-novosti-turskite-vlasti-zabraniha-dostap-v-stranata-na-poveche-ot-53-hil-chuzhdentsi.html", "text": "Турските власти забраниха достъп в страната на 4 128 граждани на Руската федерация, заподозрени за членство в близкоизточната терористична групировка „Ислямска държава“. Това става ясно от доклад на Министерството на вътрешните работи в Анкара, публикуван на официалната интернет страница на ведомството, предава информационната агенция РИА Новости.\r\nВ „черния списък“ на Анкара влизат 53 781 чужденци от общо 146 държави в света. „Лидерски“ позиции има Саудитска Арабия (7 523 души), следвана от Тунис (4 605 души). Русия е на трето място. Тереза Герова", "date": "2017-07-17", "title": "РИА Новости: Турските власти забраниха достъп в страната на повече от 53 хил. чужденци"}
{"url": "http://www.focus-news.net/news/2017/07/17/2416400/ministar-nikolina-angelkova-i-poslanik-anatoliy-makarov-posetiha-mezhdunarodni-detski-lageri-po-severnoto-chernomorie.html", "text": "Министърът на туризма Николина Ангелкова и извънредният и пълномощен посланик на Руската федерация в България Н. Пр. Анатолий Макаров посетиха два детски лагера по Северното Черноморие, където за ваканцията си в България идват основно подрастващи от Русия. Това съобщиха от пресцентъра на Министерството на туризма. Министърът припомни, че Българското Черноморие предлага традиционно много добри условия за настаняване на руски детски групи. Около 3-4 000 деца посещават само лагер „Албатрос“ през летния сезон, предимно от Русия и Украйна.\r\n„С промени в Закона за  туризма ще бъдат изработени задължителни общи критерии, на които да отговарят детските бази за отдих, за да сме сигурни и в бъдеще, че ще бъде гарантирано спокойствието на децата, а и на техните родители“, съобщи министър Ангелкова при визитата в Международния детски комплекс „Албатрос“ в курорта „Св. Константин и Елена“. \r\nПосланик Макаров поздрави България за добрата организация и отличните условия, които страната ни предлага за детските лагери. Той подчерта, че все повече руски туристи предпочитат България като дестинация за почивка и пътуване. Увеличава се и броят на децата и младежите, които идват в нашата страна за организирана почивка, каза дипломатът. В обиколката участва и генералният консул на Руската федерация във Варна Сергей Лукьянчук. \r\nКомплекс „Албатрос“ - на 10 км от Варна, се простира върху 14 дка и има прекрасна гледка към Варненския залив и Ботаническата градина. Той разполага с открит плувен басейн, денонощна охрана и 24-часово медицинско обслужване. Тук се провеждат и разнообразни спортни прояви на площадките за футбол, баскетбол, волейбол и други игри. В комплекса има танцова зала, лятна сцена, компютърна зона, дискотека, както и класни стаи.\r\nМинистър Ангелкова и посланик Макаров посетиха и Международния детски оздравителен лагер „Бригантина“ в курортния  комплекс „Албена“. Той е в непосредствена близост до резерват Балтата. Комплексът е за деца от 7 до 14 години с капацитет 400 гости едновременно при много добри битови условия. „Бригантина“  предлага разнообразни услуги - басейн, джакузи, чадъри и шезлонги, спортна многофункционална площадка, конна база, фитнес, анимационна зала, летен театър, клуб за конкурси и творчески прояви. На плажа лагерът има свое място също с площадки за плажен футбол и волейбол. Територията се охранява от водна спасителна служба и дежури медицински работник от лагера.", "date": "2017-07-17", "title": "Министър Николина Ангелкова и посланик Анатолий Макаров посетиха международни детски лагери по Северното Черноморие"}
{"url": "http://www.focus-news.net/news/2017/07/17/2416402/moldpress-v-moldova-pristiga-misiya-na-mvf.html", "text": "Мисия на Международния валутен фонд (МВФ), оглавявана от Бен Келмансон, ще бъде на посещение в Кишинев в периода 17-21 юли, предава информационната агенция Moldpress.\r\nВ официално разпространеното съобщение се пояснява, че това „ще бъде работна визита, а не мисия за оценка на изпълнението на програмата с МВФ. Целта на посещението е информиране за макроикономическата ситуация и обсъждане на данъчно-бюджетната и парично-кредитната политика, а също и други релевантни политики преди планираната за тази есен втора оценка на програмата“.\r\nОт представителството на МВФ в Молдова уточняват, че подобни посещения са стандартни, поради което след края й няма да бъде разпространявано изявление с изводите, направени в рамките на визитата. Тереза Герова", "date": "2017-07-17", "title": "Moldpress: В Молдова пристига мисия на МВФ"}
{"url": "http://www.focus-news.net/news/2017/07/17/2416399/velislav-tsekov-bchk-varna-ne-obstoyatelstvata-pravyat-udavyaniyata-a-neznanieto-na-horata-kak-da-se-spravyat-s-tyah.html", "text": "Не обстоятелствата правят удавянията, а незнанието на хората как да се справят с тях. Това заяви на пресконференция Велислав Цеков, председател на сдружението на специалистите по водно спасяване към БЧК – Варна, предаде репортер на Радио „Фокус“ – Варна. Според Цеков това до голяма степен е свързано не само с плувната култура, но и с общата култура на семейството, което допуска влизането на деца в морето при вдигнат червен флаг. Велислав Цеков уточни, че предстои август месец, който е най-кошмарният за спасителите, тъй като морето става сърдито и вдига вълни. „Температурите са високи, хората искат да се къпят, но спасителят е вдигнал червен флаг. Въпреки това те влизат в морето, заедно с децата си. Това е причината да се случват инциденти в морето“, посочи експертът. Велислав Цеков подчерта, че както при пътните инциденти, така и при удавянията хората не си вземат никаква поука. По данни на БЧК годишно в страната има около 150 удавяния, като не повече от 6 - 7 са на море и не повече от 6 - 7 са в охраняеми зони. Всички останали инциденти се случват във вътрешността на страната – язовири, реки. „Обучавайки спасители, БЧК прави всичко възможно да предотврати тези неща. Спасителите са с отлично ниво на подготовка и всяка година те доказват своята правоспособност със заверка на талона си. Това означава, че може да преплува определена дестинация за определено време и може да окаже първа долекарска помощ. „Не бива да се лъжем, че културата на българските семейства е по-слаба от културата на чужденците. В процентно съотношение по-големият брой водни инциденти е с чуждестранни туристи“, добави Велислав Цеков. Той обърна внимание и на действащата комисия за откриване на обектите за летния сезон – плажове и басейни. \"На този етап във Варна и курортните комплекси има разкрити около 160 басейна, докато общият брой на регистрираните басейни в региона е над 270. Това означава, че около стотина от басейните не са проверени и работят нелегално, като за това няма предвидени санкции\", посочи експертът. По думите му, за да бъде сертифициран, всеки собственик на басейн подава документи в Община Варна, но собствениците на тези басейни не са го направили. \"Таксата за откриване на басейн не е непосилна за собствениците. Тук отново стигаме до съзнанието и самосъзнанието. Но се повдига въпросът за възрастовата граница на спасителите. Няма възраст за тази професия, има възможности за изпълняване на длъжностна характеристика. Има спасители на средна и по-висока възраст, които в работата си са добри и перфектни, колкото малцина от младите“, каза Велислав Цеков. Той добави, че при воден инцидент на обект, който не е проверен от комисията по разкриване, се намесва прокуратурата, но до този момент няма подобен случай. Велислав Цеков подчерта, че за да няма удавяния, трябва да се премахне първопричината. Трите основни причини за удавянията са непознаването опасностите при къпане и плуване, незнанието и неумението да се излезе от опасни ситуации, възникнали във водата, както и незнанието как да се помогне на човек, който се дави.\r\nМарияна ВАЛЕНТИНОВА", "date": "2017-07-17", "title": "Велислав Цеков, БЧК – Варна: Не обстоятелствата правят удавянията, а незнанието на хората как да се справят с тях"}
{"url": "http://www.focus-news.net/news/2017/07/17/2416401/shumen-zadarzhan-e-24-godishen-mazh-ot-grada-otnel-chrez-izmama-blizo-3000-leva-ot-20-godishno-momiche.html", "text": "24-годишен мъж от Шумен е задържан след получен сигнал в областната дирекция в Шумен, че е съпричастен към извършена измама. Това съобщиха от ОДМВР-Шумен. В хода на проверката било установено, че в продължение на няколко месеца Н. Б. въвеждал в заблуда 20-годишно момиче също от града. За целта мъжът направил неистински профил в социална мрежа. Чрез съобщения започнал отправя заплахи, че ако не започне да работи за него ще й се случат лоши неща. Н. Б., който иначе й бил приятел я „успокоил“ . Предложил да наемат охрана, която да се грижи денонощно за сигурността й тъй като знаел, че тези хора, които я заплашват няма да се спрат пред нищо.  Казал, че ще се грижи за нея и ще й помага докато може. В един момент обаче заявил, че повече няма възможност да плаща за охраната й, както и че е редно тя да даде някакви пари. За няколко месеца успял да измъкне от нея близо 3000 лева. Проведени са разпити. \r\nИзяснено било, че в този период Н. Б. успял да изтегли онлайн кредити на името на свой приятел в размер на 1800 лева. Работата по документиране на престъплението  по чл. 209 ал. 1 от НК продължава. Мъжът не е криминално проявен. Образуван е заявителски материал. Случаят ще бъде докладван на прокурор в Районна прокуратура-Шумен.", "date": "2017-07-17", "title": "Шумен: Задържан е 24-годишен мъж от града, отнел чрез измама близо 3000 лева от 20-годишно момиче"}
{"url": "http://www.focus-news.net/news/2017/07/17/2416403/stara-zagora-mladezhite-ot-gerb-kazanlak-renoviraha-spirka-v-grad-shipka.html", "text": "Младежите от ГЕРБ-Казанлък реновираха спирка от закрит тип в подбалканското градче Шипка. Поводът за освежаването й е празникът на града – 15 август. Това съобщиха от пресцентъра на ПП ГЕРБ. Съоръжението е построено в края на 90-те години на миналия век, като през това време не е било поддържано, което го е превърнало в неуютно място в центъра на Шипка.\r\nПродължават ремонтните дейности по спирката, а по инициатива на кмета на града Веси Панайотова и нейните съграждани, тя ще се превърне и в информационен център. В нея ще бъдат поставени табла, които освен забележителностите край Шипка, ще показват и намиращите в града хотели и къщи за гости.\r\nЗа МГЕРБ-Казанлък това е част от поредица инициативи в района. За младежите е важно каузите да не са само в града на розите, а и във всички населени места. Сред обектите, придобили по-добър вид, са чешмата в центъра на село Черганово, паркът за отдих в Горно изворово, както и облика на пространството около Руските гробища в Енина. Една от първите инициативи на младежката структура в селата от общината бе откриването на буквално изоставения парк в централната част на Средногорово през 2011 г.", "date": "2017-07-17", "title": "Стара Загора: Младежите от ГЕРБ-Казанлък реновираха спирка в град Шипка"}
{"url": "http://www.focus-news.net/news/2017/07/17/2416405/180-ata-godishnina-ot-rozhdenieto-na-apostola-na-svobodata-shte-bade-otbelyazana-s-uchastieto-na-predstavitelni-voenni-podrazdeleniya.html", "text": "180-годишнината от рождението на Апостола на свободата Васил Левски ще бъде отбелязана на 17 и 18 юли 2017 г. в цялата страна с поредица от прояви с участието на представителни военни подразделения на Българската армия. Център на тържествата е родният град на Апостола – Карлово. Това съобщиха от пресцентъра на Министерството на отбраната. На 18 юли от 21.00 ч на площад „Васил Левски“ ще се състои тържествен митинг (заря) с участието на военнослужещи от 61-ва механизирана бригада. На него ще присъства заместник-началникът на отбраната генерал-лейтенант Пламен Атанасов.\r\nНационалният военен университет, който носи името на Васил Левски, е съорганизатор заедно с Община Велико Търново на поредица прояви. Събитията ще се състоят на 17 юли, в навечерието на рождената дата на Апостола, до неговия паметник на ул. „Васил Левски“. Заупокойна молитва ще отслужи Негово Високопреосвещенство Великотърновският митрополит Григорий и ще бъде извършен военен ритуал по полагане на венци и цветя. От 21:00 ч пред Музикално-драматичния театър „Константин Кисимов“ на тържествената проверка (заря) слово ще произнесе заместник-министърът на отбраната Атанас Запрянов. \r\nОт 20.00 ч на 17 юли с тържествен концерт в парка на Военна академия „Г. С. Раковски“ в София ще бъде отбелязана 180-годишнината от рождението на Апостола на свободата. Програмата на концерта включва малко познатата оратория-реквием „Васил Левски“ на Боян Икономов. \r\nНа 18 юли Националният военноисторически музей (НВИМ) ще публикува за първи път на официалната си интернет страница архива за издирване гроба на Апостола на свободата. В него са събрани спомени и сведения за вероятното място на гроба на Левски, проучвания на различните хипотези за мястото на обесването му и гроба, както и анализ на автентичността на данните. В деня на рождението на Апостола - 18 юли входът за постоянната хронологична и външна експозиция на НВИМ ще е на половин цена, а гостите на музея ще могат да видят лични вещи на Апостола.\r\nНа 18 юли почетни караули от Военноморските сили, 68-ма бригада „Специални сили“ и Сухопътните войски ще участват във военни ритуали и тържествени мероприятия по поднасяне на венци и цветя в градовете Варна, Бургас, Пловдив, Стара Загора, Хасково, Ямбол, Шумен, Плевен, Асеновград, Ловеч, Казанлък и други населени места.", "date": "2017-07-17", "title": "180-ата годишнина от рождението на Апостола на свободата ще бъде отбелязана с участието на представителни военни подразделения"}
{"url": "http://www.focus-news.net/news/2017/07/17/2416406/pregled-na-mezhdunarodnite-novini-do-13-chasa-agentsiya-fokus.html", "text": "Броят на имигрантите от България и Румъния, пребиваващи на територията на Обединеното кралство, е нараснал с 171 хил. души до 300 хил. за периода до март тази година, след като към дата 1 януари 2014 г. данните са били за 129 хил., пише британският вестник The Daily Express. Това означава, че средно 120 румънци и 20 българи влизат във Великобритания всеки ден. \r\nПрез 2014 г., седем години след присъединяването на България и Румъния към Общността, Европейският съюз позволи на гражданите на двете държави да работят в Обединеното кралство без необходимостта да кандидатстват за работна виза. По-богатите държави от Блока се опасяваха от приток на мигранти от двете страни, но румънското външно министерство бе категорично, че няма да има голям поток от хора. \r\nКонсервативен депутат Дейвид Дейвис заяви: \"Това е много тревожно, защото не знаем колко от тези хора всъщност намират работа и колко от тях претендират за неща като жилищни изгоди. Тези данни показват колко е важно да се контролират нашите имиграционни правила и точно това ще направим, след като напуснем ЕС\".\r\n*** В понеделник, 17 юли, Европейският съюз и Великобритания започват втория рунд от преговорите за излизането на Обединеното кралство от структурите на Общността, което трябва да приключи до март 2019 г. \r\nВ рамките на преговорите ще бъде обсъдено бъдещето на европейските граждани, които са устроени на територията на Великобритания, както и това на британците, живеещи в други държави от Общността. Финансовите измерения на процеса също ще бъдат предмет на разговорите. Експерти прогнозират, че след серията преговори главните преговарящи Мишел Барние и Дейвид Дейвис ще назначат работни групи до четвъртък.\r\nПреговорите за Брекзит започнаха на 19 юни. Целта им е да бъде постигнато споразумение за излизането на Великобритания от ЕС и да бъдат договорени бъдещите отношения между Брюксел и Лондон.\r\n*** Турските власти забраниха достъп в страната на 4 128 граждани на Руската федерация, заподозрени за членство в близкоизточната терористична групировка „Ислямска държава“. Това става ясно от доклад на Министерството на вътрешните работи в Анкара, публикуван на официалната интернет страница на ведомството.\r\nВ „черния списък“ на Анкара влизат 53 781 чужденци от общо 146 държави в света. „Лидерски“ позиции има Саудитска Арабия (7 523 души), следвана от Тунис (4 605 души). Русия е на трето място.\r\n*** В традиционното лятно интервю, което канцлерът на Германия дава ежегодно за телевизионния канал ARD, Ангела Меркел отхвърли възможността Берлин да направи отстъпки пред Анкара в спора за посещението на делегация на Бундестага във военновъздушната база в Коня.\r\nНАТО подкани двете страни в спора да разговарят за намиране на решението му. Германският канцлер прие предложението, но предупреди, че преговори ще се водят, само ако те са в границите на „нормалното“. В случай че Анкара има нови искания, „те ще бъдат директно отхвърлени“. \r\nДопуска се, че турското правителство може да настоява за екстрадирането на военните, подали молба за убежище в Германия след неуспешния опит за държавен преврат от миналото лято, в замяна на което да допусне депутати от Бундестага в базата, в която са дислоцирани военнослужещи на Берлин. В тази връзка Ангела Меркел съвсем ясно подчерта, че защитата на лица се решава независимо от волята на федералното правителство. „Въпросите нямат нищо, абсолютно нищо общо“, коментира Меркел.\r\nГерманският лидер подчерта категорично, че войниците на Бундесвера няма да останат в Коня, ако не е възможно да бъдат посещавани там от представители на Берлин. „Без посещение германските войници не може да останат в Коня\", повтори канцлерът на ФРГ.\r\n*** Броят на цивилните жертви в Афганистан достигна нов рекорд през първата половина на текущата година с 1 662 убити и повече от 3,5 хил. ранени, сочат данни от ООН. \r\nПо-голямата част от жертвите са убити от антиправителствените сили в страната, включително талибаните. Един на всеки петима е загинал в столицата Кабул, според доклада, изготвен от Мисията за подпомагане на ООН в Афганистан (UNAMA).\r\n*** В социалните мрежи в Сърбия бе разпространена фалшива информация, съгласно която държавният глава на страната е починал. „Нашият Вучич почина. Мили наш Вучич, нека ангелите те пазят“, гласи разпространеният текст. \r\nФалшивият некролог бе подложен на остра критика от представителите на управляващите в Белград, докато самият Вучич реагира със спокойствие на случващото се. От Вашингтон, където се намира на посещение, сръбският президент с усмивка увери, че е напълно здрав. \r\nВицепремиерът Зорана Михайлович описа появата на фалшивия некролог като кулминация на двумесечна кампания срещу новия президент, който встъпи в длъжност като държавен глава в края на месец май. Подобна омраза е без прецедент в историята на страната, категорична бе Михайлович.\r\n*** Турция подписа предварително споразумение с френски и италиански компании за разработването на системи за противоракетна отбрана. \r\nМинистърът на отбраната на Турция Фикри Ъшък поясни, че подписаният още в петък документ обхваща развитието и съвместното производство на противоракетни системи.\r\nЪшък допълни, че сделката е подписана с френско-италианския консорциум Eurosam, който е собственост на многонационалния европейски производител на ракети MBDA и на френския Thales.\r\n***", "date": "2017-07-17", "title": "Преглед на международните новини до 13 часа (Агенция „Фокус“)"}
{"url": "http://www.focus-news.net/news/2017/07/17/2416408/sport-fiorentina-potvardi-preminavaneto-v-otbora-na-petko-hristov.html", "text": "Юношеския национал на България Петко Христов преминава във Фиорентина – в понеделник трансферът бе официално потвърден от италианския отбор. Младият защитник, който бе сред избраните да участват в Европейското първенство по футбол за младежи до 19 години в Грузия, първоначално ще се състезава в т.нар. примавера, или дублиращия тим. \r\nЗа сделката Славия, от чиято школа е Христов, ще получи над един милион евро.", "date": "2017-07-17", "title": "Спорт: Фиорентина потвърди преминаването в отбора на Петко Христов"}
{"url": "http://www.focus-news.net/news/2017/07/17/2416409/prezidentat-i-glavnokomandvasht-na-vaorazhenite-sili-rumen-radev-shte-prisastva-na-denya-za-visokopostaveni-gosti-na-mezhdunarodnoto-uchenie-shabla-2017.html", "text": "На 18 юли 2017 г. президентът и върховен главнокомандващ на Въоръжените сили Румен Радев ще присъства на деня за високопоставени гости на Международното учение “Шабла 2017”. Това съобщиха от прессекретариата на държавния глава.\r\nДържавният глава ще наблюдава бойни стрелби на формирования за ПВО от Българската армия, съвместни експериментални и бойни стрелби по въздушни и надводни цели с авиационни формирования от ВВС и ВМС, и стрелба с ракетни комплекси от Сухопътни войски. \r\nУчастие ще вземат и формирования от въоръжените сили на Република България, Република Сърбия, Украйна и САЩ.", "date": "2017-07-17", "title": "Президентът и главнокомандващ на Въоръжените сили Румен Радев ще присъства на деня за високопоставени гости на Международното учение “Шабла 2017”"}
{"url": "http://www.focus-news.net/news/2017/07/17/2416410/ministar-nikolay-nankov-shte-prisastva-na-demonstratsiya-na-tehnologiyata-za-rehabilitatsiya-na-yazovir-studena-na-18-yuli.html", "text": "На 18 юли, от 11.00 часа, в присъствието на министъра на регионалното развитие и благоустройството Николай Нанков ще бъде демонстрирана технологията за обследване и рехабилитация на язовир „Студена“ в област Перник. Това съобщиха от пресцентъра на Министерство на регионалното развитие и благоустройството. Методът ще бъде приложен за първи път в България, като ще позволи ремонтните дейности да се извършват без да се източва водния обект, който водоснабдява района на Перник. \r\nРехабилитацията на съоръжението и на пречиствателната станция за питейни води към него е част от изпълнявания от Министерството на регионалното развитие и благоустройството „Проект за развитие на общинската инфраструктура“ чрез заемно споразумение от Световна банка.", "date": "2017-07-17", "title": "Министър Николай Нанков ще присъства на демонстрация на технологията за рехабилитация на язовир „Студена“ на 18 юли"}
{"url": "http://www.focus-news.net/news/2017/07/17/2416414/veliko-tarnovo-chuzhdentsi-ot-tri-kontinenta-izuchavat-balgarskiya-ezik-i-kultura-v-grada.html", "text": "Чужденци от три континента пристигнаха във Велико Търново, за да изучават българския език, културата, традиции и обичаи. Това съобщиха от пресцентъра на Община Велико Търново. Близо месец градът е домакин на четиридесетото юбилейно издание на Международния семинар по българистика. Големият форум бе открит днес от ректора на Великотърновския университет „Св. св. Кирил и Методий“, заместник-кмета на старата столица Ганчо Карабаджаков и областния управител проф. Любомира Попова.\r\nУчастниците в семинара са над 100, а държавите, от които идват – над 30, намиращи се в Европа, Северна Америка и Азия. Организатори на обучението и всички съпътстващи събития са ВТУ „Св. св. Кирил и Методий“ и просветното министерство, с подкрепата на Община Велико Търново.\r\nВ поздравителния адрес от името на кмета на старопрестолния град Даниел Панов бе подчертано, че през четирите десетилетия Велико Търново се е утвърдил като притегателен и обединителен център за хора от целия свят, от различни нации и етноси, водени от желанието да изучават езика, културата, обичаите и традициите в България.", "date": "2017-07-17", "title": "Велико Търново: Чужденци от три континента изучават българския език и култура в града"}
{"url": "http://www.focus-news.net/news/2017/07/17/2416416/fakultetimk-triest-gradat-s-posledniya-v-evropa-otdelen-plazh-za-mazhe-i-zheni.html", "text": "Мъжете вдясно, жените вляво – това са условията, с които туристите трябва да се съобразят, ако искат да почиват на плажа Педочин в адриатическия град Триест, последният в Европа, в който двата пола остават строго разделени под слънцето, пише Fakulteti.mk.\r\nПлажът е устроен през 1903 г., когато територията е била част от Австро-Унгария. Първоначално двата пола са били разделени от ограда, а по-късно – от зид. Той е премахнат през 1959 г., но само за да бъде създадено допълнително пространство за представителките на нежния пол, след което е издигнат отново. \r\nВ Хърватия, в която модата е ежедневие, а външният вид е много важен за жените, плажът осигурява бягство от обществото. На плажа и 80-годишни жени могат да носят бикини или да се разхождат спокойно без горнището на банския си. Мъжете, от друга страна, ценят плажа, защото им дава свобода и време, прекарано без своите половинки.\r\nПлажът е отворен през цялата година, а през лятото привлича около три хиляди души. Разположен е в близост до центъра на града, а цената на билетите за автобусите за него е само едно евро. \r\nРазделението на плажа се премахва само веднъж годишно, когато се провежда лятно парти с напитки и танци. За това свидетелства и документалният филм, заснет за този плаж, който бе показан на фестивала в Кан през 2016 г.Тереза Герова", "date": "2017-07-17", "title": "Fakulteti.mk: Триест – градът с последния в Европа отделен плаж за мъже и жени"}
{"url": "http://www.focus-news.net/news/2017/07/17/2416413/dots-d-r-dimitar-stavrev-bchk-varna-v-horata-lipsva-distsiplina-i-grizha-za-sobstvenata-im-bezopasnost.html", "text": "В хората липсва дисциплина и грижа за собствената им безопасност. Това заяви на пресконференция доц. д-р Димитър Ставрев, инструктор към БЧК и преподавател в Медицински университет – Варна, предаде репортер на Радио „Фокус“ – Варна. Според Ставрев проблемът с безопасността на водните обекти се поставя на вниманието на обществото в цялата страна. „Каквото и да правим, винаги има случаи на удавени – наскоро в Слънчев бряг, преди това в напоителен канал. Много често удавените са деца, оставени без надзор или с недостатъчно внимание от възрастните. Удавянията стават най-често във вътрешни водоеми без изградена спасителна служба или на плажове, където има водноспасителна служба, но след приключване на работното време. У хората липсва дисциплината, липсва това мислене сами да се погрижат за собствената си безопасност. Апелирам към обществото да изисква повече от самите родители“, посочи експертът. Доц. д-р Димитър Ставрев отбеляза, че това е световен проблем. В света годишно от удавяне загиват 372 000 души, по данни на Световната здравна организация. У нас броят на загиналите е различен, средно между 130 и 140 души годишно. Но това не са удавени по плажовете, това са удавени най-често във вътрешни водоеми – канали, езера и язовири“, каза още доц. д-р Димитър Ставрев.\r\nМарияна ВАЛЕНТИНОВА", "date": "2017-07-17", "title": "Доц. д-р Димитър Ставрев, БЧК – Варна: В хората липсва дисциплина и грижа за собствената им безопасност"}
{"url": "http://www.focus-news.net/news/2017/07/17/2416417/vitseprezidentat-iliyana-yotova-shte-uchastva-v-tarzhestvenoto-otbelyazvane-na-180-godini-ot-rozhdenieto-na-vasil-levski.html", "text": "На 18 юли, вторник, вицепрезидентът Илияна Йотова ще посети гр. Левски по случай честването на 180-та годишнина от рождението на Апостола на свободата Васил Левски. Това съобщиха от прессекретариата на държавния глава. В 10.35 часа вицепрезидентът ще разговаря с кмета Любка Александрова в сградата на Общината, а от 11.00 часа Илияна Йотова ще участва в тържествената програма и ще произнесе слово. В 11.35 часа на паметника на Апостола на свободата ще бъдат поднесени венци и цветя.   \r\nВ 18.00 часа вицепрезидентът Илияна Йотова ще посети с. Лесичово и ще участва в церемония по откриване на паметен знак на Васил Левски.", "date": "2017-07-17", "title": "Вицепрезидентът Илияна Йотова ще участва в тържественото отбелязване на 180 години от рождението на Васил Левски"}
{"url": "http://www.focus-news.net/news/2017/07/17/2416418/pazardzhik-zadarzhan-e-64-godishen-mazh-za-uchastie-v-telefonni-izmami.html", "text": "Задържан е 64-годишен мъж от Велинград за участие в телефонни измами на територията на Пещера. Това съобщиха от ОДМВР – Пазарджик. На 15 юли органите на реда получили сигнали за множество опити за телефонни измами в Пещера. Оказало се, че жертва на извършителите са 84-годишна жена от родопския град, която оставила 700 лева пред къщата си и 81-годишен неин съгражданин, който се простил с над 5 000 лева. Измамниците действали по познатата схема, представяли се за полицаи и дори заплашвали жертвите със саморазправа. В хода на работата по случаите е задържан 64-годишен мъж от Велинград. Той е установен като получател на сумите от възрастните хора. Спрямо него се води полицейско производство под наблюдение на прокуратурата.", "date": "2017-07-17", "title": "Пазарджик: Задържан е 64-годишен мъж за участие в телефонни измами"}
{"url": "http://www.focus-news.net/news/2017/07/17/2416411/gl-sekretar-mladen-marinov-razporedi-dezhurnite-chasti-na-rayonnite-upravleniya-v-malkite-naseleni-mesta-da-badat-dostapni-za-grazhdanite-prez-tsyaloto-denonoshtie.html", "text": "Във връзка със случая в град Бяла главният секретар на Министерството на вътрешните работи (МВР) Младен Маринов направи преглед на всички районни управления в малки населени места. Това съобщиха от пресцентъра на МВР. Главен комисар Младен Маринов разпореди всички дежурни части да организират дейността си така, че през цялото денонощие да посрещат гражданите лично независимо от часа. \r\nРазпореждането засяга основно районните управления, в които към момента достъпът до дежурния служител през нощта е затруднен.", "date": "2017-07-17", "title": "Гл. секретар Младен Маринов разпореди дежурните части на районните управления в малките населени места да бъдат достъпни за гражданите през цялото денонощие"}
{"url": "http://www.focus-news.net/news/2017/07/17/2416407/iliya-raev-bchk-varna-tryabva-da-se-pomisli-za-udalzhavane-na-rabotnoto-vreme-na-spasitelite-po-moreto.html", "text": "Трябва да се помисли за удължаване на работното време на спасителите на морето чрез промени в Наредбата за водноспасителната дейност. Това заяви на пресконференция Илия Раев, председател на Областния съвет на БЧК – Варна, предаде репортер на Радио „Фокус“ – Варна. Раев уточни, че тази наредба определя работно време, разстояние между постовете, зона за действие, оборудване и всичко останало, което определя ефективността на водното спасяване. Велислав Цеков, председател на сдружението на специалистите по водно спасяване към БЧК – Варна, добави, че тази наредба е изработена през 1996 година. „Абсолютно логично е тя да е изживяла времето си и да се нуждае от корекция и актуализация. Националната комисия по водно спасяване, която включва представители на МВР, на спортното и образователното министерство, концесионери, както и широк кръг организации, сме се обединили в изменение на тази наредба, която се внася за разглеждане няколко пъти в чакалнята на Министерски съвет, но това до момента не се е случило“, отбеляза Велислав Цеков. Илия Раев припомни, че когато в общественото пространство е започнало да се говори за промени в наредбата по водно спасяване, организации са поискали също да провеждат курсове по водно спасяване и да сертифицират. „Имаше идея всички спортни школи да готвят спасители. В момента обучението на хората е организирано по статута на международната организация, сертифицирането също става по критерии на международната организация, като БЧК обучава и сертифицира достатъчно спасители. Въпросът е да се помисли върху организацията на работа. Хората не се давят между 9.00 и 17.00 часа, а плажът е осигурен в това работно време, някъде и до 18.00 часа. Трябва да се промени продължителността на охраняемостта на плажовете“, посочи Илия Раев. Според него, най-добре би било ако концесиите отпаднат и управлението на плажовете се върне обратно към общините. „Всяка една община познава добре територията си. Когато плажовете бяха към общините, те запазваха хората, които лятото работят като спасители, като през зимата ги назначаваха в общински предприятия“, каза Илия Раев. Той добави, че за този летен сезон във Варненска област неохраняемите плажове са 25. „Тук е ролята на държавата. Тези 25 плажа попадат на територията на различни общини и ако се стопанисваха от тях, кметът щеше да има задачата за осигури водно спасяване“, коментира Илия Раев.\r\nМарияна ВАЛЕНТИНОВА", "date": "2017-07-17", "title": "Илия Раев, БЧК – Варна: Трябва да се помисли за удължаване на работното време на спасителите по морето"}
{"url": "http://www.focus-news.net/news/2017/07/17/2416412/prezidentat-rumen-radev-i-vitseprezidentat-iliyana-yotova-shte-uchastvat-v-programata-za-otbelyazvane-na-180-godini-ot-rozhdenieto-na-apostola-na-svobodata-vasil-levski-v-karlovo.html", "text": "Държавният глава Румен Радев и вицепрезидентът Илияна Йотова ще бъдат на посещение в град Карлово, където ще проведат среща с кмета на Община Карлово Емил Кабаиванов и с общинското ръководство. Това съобщиха от прессекретариата на държавния глава. Президентът Румен Радев и вицепрезидентът Илияна Йотова ще участват в тържествената програма за отбелязване на 180 години от рождението на Апостола на свободата Васил Левски. Програмата ще се проведе на пл. „Васил Левски“ в Карлово. \r\nПрезидентът и върховен главнокомандващ на Въоръжените сили ще приеме почетния строй на представителни части на Българската армия и ще произнесе тържествено слово. Румен Радев ще поднесе венец пред паметника на Апостола на свободата, след което ще се проведе тържествена заря по случай 180-годишнината от рождението на Васил Левски.", "date": "2017-07-17", "title": "Президентът Румен Радев и вицепрезидентът Илияна Йотова ще участват в програмата за отбелязване на 180 години от рождението на Апостола на свободата Васил Левски в Карлово"}
{"url": "http://www.focus-news.net/news/2017/07/17/2416419/natsionalniyat-istoricheski-muzey-subsidira-razkopkite-na-tri-kreposti.html", "text": "Националният исторически музей (НИМ) субсидира разкопките на три крепости. Ако миналият археологически сезон – лятото на 2016 г., археолозите бяха в съревнование кой по-голяма базилка ще изкопае, през този сезон ще бъде кой е открил по-голям замък. Както е известно сред 6-те хиляди планински крепости в България, има и такива, които са били резиденции на феодални господари на региона и те са строили укрепени резиденции вътре в крепостта, които са били наричани с различни имена. На запад – донжон, а на изток – замък. Това съобщиха от Националния исторически музей. На територията на България сред 6  000 крепости досега са разкопани около 40 замъка, което отговаря на сведенията за подчинения брой крепости на един господар. Така например в средновековните хроники се казва, че на Кракра Пернишки са били подчинени 35 крепости. Около тази цифра варират и други крепости на подчинени на феодала собственици. \r\nТази година Националният исторически музей започва разкопките на два от най-запазените замъци – Букелон край село Маточина, Свиленградско, който е запазен с височина 18 м, и на замъка „Белоградец”, Ивайловградско, с височина до триетажна сграда. \r\nНо приятна изненада дойде от крепостта „Русокастро”, намираща се до едноименното село, на 20 км от Бургас. Там в плодородната бургаска низина, на един хълм се намира една от най-големите крепости в Югоизточна България, чиито стени обхващат площ от 53 дка. При разкопките на хълма на челната стена на крепостта (единствената достъпна), се установи, че върху хълма е построен най-големият феодален замък. Той обхваща площ от 2 500 кв. м и по-голям от него е само този в Царевец /Търново/, построен върху терен от 5 000 кв. м. Останалите замъци са под 1000 кв.м, включително и замъкът на Асеневци на хълма „Трапезица” във Велико Търново, разкопан от проф. Константин Тотев, който е върху площ от 660 кв. м. Замъкът представлява сложна конфигурация от стаи за живеене – складове за оръжие, църква и т. н. Приемната зала е с площ 20 на 6 м, тоест 120 кв. м, което показва, че това е зала за царски приеми. \r\nЗамъкът беше успешно датиран съвсем точно по уникален начин. В хоросана на крепостната стена бе открита сребърна монета на Иван Александър ( 1331-1371 г.). Построяването на този замък и неговото значение се обяснява от няколко исторически обстоятелства от началото на царуването на Иван Александър, които показват сложните дипломатически и военни отношения по това време. \r\nКакто е известно през 1330 г. черноморските градове и Южното Черноморие са обект на инвазия от византийския император Андроник III. Той нарушава договора си с България и превзема по Черноморието българските градове, заедно с прилежащите им територии. Останал да се съпротивлява само Анхиало.  През 1331 г. цар Иван Александър, току-що превзел престола, с 6-хилядна армия предприема поход за освобождаване на  българските територии. Но спира, като вижда многократно превъзхождащата армия на Андроник III. След като преценява, че не може да я победи, сключва договор с Андроник. Според това споразумение византийците отстъпват на България град Ямбол, който успяват да превземат, а българите предават Анхиало. Това е най-краткият просъществувал договор , който траел само една нощ. На разсъмване се притекли на площ още 6 хил. войници и с тази армия цар Иван Александър преценил, че вече има превъзходство на силите. Иван Александър тръгва срещу Византия. При крепостта „Русокастро” се разиграва яростно сражение, при което българите напълно разбиват византийската армия. Андроник се затваря в Русокастро, но на третия ден се предава, защото свършват запасите от муниции, вода и храна, а палещото слънце било безмилостно  (походът се състоял през юли). И така византийската армия била пленена. Това е вторият император, след Теодор Комнин, който българите вземат в плен. За голяма изненада на Андроник Иван Александър не му избол очите, нито направил от главата му чаша, а го поканил на угощение. Двамата пиели червено вино, Иван Александър говорел за мира между съседите и между наздравиците бутнал текстовете на нов договор, според който българската граница минавала далеч на юг от Странджанското било. При тази нова ситуация град Несебър въстанал и изхвърлил труповете на византийците в морето. Въпреки това Иван Александър отчел, че гърцизираното население на Черноморските градове винаги предавало България в критични ситуации, затова решил да изгради от Русокастро „запънат пистолет” в тила на гръцките Черноморски градове. От хълма на Русокастро има прекрасна видимост към Черноморието. Изграждайки крепостта, той помислил и за себе си като направил удобства. Това обяснява появата на този замък, далеч от столицата Търново. \r\nРазкопките на Русокастро се ръководят от доц. Милен Димитров, директор на Бургаския исторически музей, който заедно с екипа си е сравнително добре осигурен финансово, като разкопките се извършват с помощта на община Бургас, Министерство на културата и НИМ. Възхитен от видяното на терена, директорът на НИМ Божидар Димитров е заявил, че ще субсидира разкопките до Коледа, до първия сняг. Според него, трябва да се подпомогне възстановяването на замъка „Русокастро”, който може да бъде прекрасен обект на културно-историческото ни наследство.", "date": "2017-07-17", "title": "Националният исторически музей субсидира разкопките на три крепости"}
{"url": "http://www.focus-news.net/news/2017/07/17/2416404/sky-news-kabinetat-v-london-ostava-razdelen-za-pregovornata-strategiya-za-brekzit-na-pravitelstvoto.html", "text": "Министърът по въпросите за Брекзит Дейвид Дейвис отпътува за Брюксел за началото на втория рунд от преговорите за излизане на Великобритания от структурите на Европейския съюз, но кабинетът в Лондон остава разделен по въпроса за цялостната стратегия за дискусиите, коментира Sky News. \r\nПри пристигането си в белгийската столица Дейвис заяви пред репортери: „Сега е времето да се захванем за работа и да направим  тези преговори успешни\".\r\nМинистърът подчерта, че преговарящите са поставили добро начало миналия месец, но сега ще работят \"по съществото на въпроса\".\r\nДейвис ще остане в Брюксел четири дни за преговори, фокусирани върху бъдещето на европейските граждани във Великобритания след „развода“ с ЕС, както и върху това на британците, живеещи в други страни от Общността.  И докато преговорите са в ход, финансовият министър Филип Хамънд бе обвинен в опит да осуети оттеглянето на Обединеното кралство от ЕС.Тереза Герова", "date": "2017-07-17", "title": "Sky News: Кабинетът в Лондон остава разделен за преговорната стратегия за Брекзит на правителството"}
{"url": "http://www.focus-news.net/news/2017/07/17/2416415/kyustendil-rayonen-sad-dupnitsa-ostavi-v-aresta-zhena-obvinena-za-poboy-i-grabezh-nad-vazrasten-mazh-ot-selo-golem-varbovnik.html", "text": "Районният съд в Дупница остави в ареста жена, обвинена в побой и грабеж на възрастен мъж от село Голем Върбовник. Това съобщиха за Радио „Фокус” – Кюстендил от Районна прокуратура – Дупница. Наложената мярка „Задържане под стража” е по искане на Прокуратурата. Жената е обвинена в това, че е отнела парична сума в размер на 700 лева от жител на селото, като е употребила сила за това – нанесла е удар с юмрук в гърдите, след което го ударила и с дървен стол по главата. Задържаната е многократно осъждана за измами и кражби, към момента срещу нея се води и друго досъдебно производство за извършена кражба.\r\nВенцеслав ИЛЧЕВ", "date": "2017-07-17", "title": "Кюстендил: Районен съд - Дупница остави в ареста жена, обвинена за побой и грабеж над възрастен мъж от село Голем Върбовник"}
{"url": "http://www.focus-news.net/news/2017/07/17/2416422/montana-sluzhiteli-na-riosv-sa-spasili-dva-malki-shtarkela-padnali-ot-gnezdata-si.html", "text": "Два сигнала за пострадали щъркели са постъпили в РИОСВ – Монтана в последните дни, съобщават от инспекцията. Единият сигнал е за паднал щъркел в покрайнините на Монтана. Извършена е проверка от експерти и е установено, че при опит за летене младата птица е паднала на земята. При огледа ѝ е установено, че няма травми и наранявания. Птицата е изпратена в Спасителния център за диви животни в Стара Загора. Вторият сигнал за паднал щъркел от гнездо е подаден от с. Бели мел, общ. Чипровци. Служители на екоинспекцията са установили на място, че е млад екземпляр, който не може да лети. При падането не е получил наранявания. Младият шъркел е прибран за наблюдение при подходящи условия.", "date": "2017-07-17", "title": "Монтана: Служители на РИОСВ са спасили два малки щъркела, паднали от гнездата си"}
{"url": "http://www.focus-news.net/news/2017/07/17/2416423/dobrich-27-godishen-mazh-e-zaginal-na-myasto-drug-e-s-opasnost-za-zhivota-sled-kato-avtomobil-se-e-preobarnal-na-razklona-za-s-tsarichino.html", "text": "На 14 юли, около 23:35 часа е получено съобщение за възникнало пътнотранспортно произшествие по главен път I-9 след разклона за с. Царичино, в посока град Каварна. Това съобщиха от ОДМВР_Добрич. На място е установено, че лек автомобил „Воксвал” с добричка регистрация се е обърнал по таван в земеделска нива. Установено е, че следствие на несъобразена с пътните условия скорост е допуснат пътен инцидент. На място загива водачът на автомобила 27-годишен, от с. Вранино, обл. Добрич. Пътникът в автомобила - М. П. (45 г.), от с. Челопечене, обл. Добрич е настанен в МБАЛ Добрич с диагноза черепно мозъчна травма, с опасност за живота. По случая е образувано досъдебно производство.", "date": "2017-07-17", "title": "Добрич: 27-годишен мъж е загинал на място,  друг е с опасност за живота, след като автомобил се е преобърнал на разклона за с. Царичино"}
{"url": "http://www.focus-news.net/news/2017/07/17/2416421/iliya-raev-bchk-varna-78-spasiteli-sa-obucheni-ot-nachaloto-na-godinata-drugi-400-sa-sas-zavereni-taloni.html", "text": "78 спасители са обучени от БЧК – Варна от началото на годината, други 400 спасители са със заверени талони, като броят е достатъчен за обезпечаване на региона. Това заяви на пресконференция Илия Раев, председател на Областния съвет на БЧК – Варна, предаде репортер на Радио „Фокус“ – Варна. От двете комисии към Община Варна са разкрити 161 басейна, проверените са общо 200, но част от тях са с издадени предписания. „В национален мащаб БЧК подготвя 1 300 до 1 350 спасители годишно, нуждата от спасители е не повече от 1 000 – 1 100. Годишно БЧК – Варна подготвя около 100 нови спасители. Миналата година БЧК – Варна е заверила 585 талона. Това са хора, които са изкарали курсовете по водно спасяване, но са длъжни всяка година да бъдат проверявани и ако не изпълнят определените критерии, отпадат. Годишно във Варна нуждата по крайбрежието е максимум 270 души спасители, ние сме подготвили достатъчно спасители, които да заемат местата на спасителните постове“, коментира Илия Раев. По думите му част от подготвените кадри заминават в чужбина, тъй като заплащането е много по-високо от това в България. „За да останат подготвените спасители по родното Черноморие, е необходима грижа към тях“, подчерта Илия Раев.\r\nПо отношение на превантивната дейност на БЧК – Варна Илия Раев посочи, че годишно се раздават над 10 000 листовки, свързани с водното спасяване и безопасното къпане. те се предоставят на деца в детски градини, както и на ученици от 1 до 8 клас. В хотелите са предоставени и листовки на чужди езици.\r\nМарияна ВАЛЕНТИНОВА", "date": "2017-07-17", "title": "Илия Раев, БЧК – Варна: 78 спасители са обучени от началото на годината, други 400 са със заверени талони"}
{"url": "http://www.focus-news.net/news/2017/07/17/2416426/bsp-nad-hilyada-sotsialisti-ot-yambol-i-oblastta-tragvat-za-buzludzha.html", "text": "Над хиляда социалисти от Ямбол и областта се очаква да отбележат на връх Бузлуджа годишнината от учредяването на Българската социалистическа партия. Това казаха на съвместна пресконференция народните представители Кристиан Вигенин и Николай Пенев, областният лидер на партията Митко Андонов и председателката на БСП в Ямбол Катя Георгиева, съобщиха от пресцентъра на НС на БСП. Най-мащабното национално политическо събиране в България по традиция ще се състои в последната събота на месец юли.\r\nЖурналистите бяха информирани за стартиралия двегодишен проект на общинската организация на БСП – град Ямбол за обучение по местно самоуправление на младежи и хора в активна възраст. На откриването на проекта са присъствали народните представители Кристиан Вигенин и Николай Пенев, както и Атанас Телчаров – зам.-председател на Младежкото обединение в БСП. \"Дългосрочната цел на БСП е да управлява  Ямбол в мандата 2019-2023 година. Управление в полза на гражданите, обаче, се прави с подготвени хора във всяка една от секторните политики на общината \", подчерта лидерът на БСП в града Катя Георгиева.\r\nНародният представител Николай Пенев е отправил писмен въпрос към министъра на финансите Владислав Горнов, като продължение наотвореното писмо на групата общински съветници на БСП относно планираната продажба на помещенията, в които сега се намира Салонът за обслужване на клиенти на Националната агенция за приходите – офис Ямбол. В отговора си министърът посочва, че все още текат разговори между община Ямбол, МФ и НАП за намиране на трайно решение на този сериозен проблем за ямболските граждани.\r\nКристиан Вигенин, председател на Комисията по европейските въпроси и контрол на европейските фондове, изрази разочарование от равнището на проведеното по инициатива на \"БСП за България\" в петък разискване относно Бялата книга на Европейската комисия за бъдещето на Европа. \"Управляващото мнозинство отхвърли предложения от БСП проект за решение, с който правителството щеше да бъде задължено да представи анализ и съответно- позиция на България по бъдещото развитие на Европейския съюз. Вместо това, те възложиха на външния министър да информира Комисията по външна политика за развитието на дискусията по въпроса на европейско равнище. Този пасивен подход, в който Българя участва без позиция и просто се присъединява към едно или друго решение, е необясним и безотговорен.\", обясни Кристиан Вигенин и заяви, че натискът от страна на БСП по този въпрос ще продължи. Той изрази виждането си, че управляващите просто не искат нищо да се случва по инициатива на опозицията, като даде пример с внесен от него законопроект за изменение на Закона за приватизация и следприватизационен контрол, с който ще се спре възможността да се разграбва собственост на предприятия, които са в т.нар. Забранителен списък. Разглеждането на законопроекта е било отложено с аргумента, че правителството подготвя същите предложения и когато бъдат внесени - ще се гледат едновременно.\r\nКристиан Вигенин информира медиите, че от днес в Ямбол започва работа офис на Делегацията на българските социалисти в Европейския парламент, като официалното откриване ще се състои в началото на новия политически сезон през септември с участието на лидера на ПЕС Сергей Станишев.", "date": "2017-07-17", "title": "БСП: Над хиляда социалисти от Ямбол и областта тръгват за Бузлуджа"}
{"url": "http://www.focus-news.net/news/2017/07/17/2416427/shumen-okrazhniyat-sad-otkaza-sadebna-reabilitatsiya-na-mazh-osaden-za-iznasilvane-i-protivozakonno-lishavane-ot-svoboda-na-nepalnoletna.html", "text": "Осъденият на 7 години лишаване от свобода за изнасилване и противозаконно лишаване от свобода на непълнолетно момиче с цел въвличането му в последващи развратни действия и проституция Васви Васви от Нови пазар поискал с молба в Шуменския окръжен съд да бъде съдебно реабилитиран. Това съобщиха от пресцентъра на Апелативна прокуратура - Варна. С присъдата, влязла в сила на 7 януари 2010 г., бил уважен и граждански иск, който и до момента не е изплатен на пострадалото момиче. \r\nВасви изтърпявал ефективната си присъда във варненския затвор. Бил освободен предсрочно от затвора, като му оставали да търпи още 2 години 9 месеца и 22 дни. С определение на Варненския окръжен съд му бил определен изпитателен срок в размера на неизтърпяното наказание, както и пробационни мерки. \r\nПредставител на Окръжната прокуратура в Шумен в съдебно заседание по молбата за съдебна реабилитация на Васви заявил, че макар и допустима, тя е неоснователна, тъй като вредите по гражданския иск не са възстановени. Окръжната прокуратура в Шумен е посочила и факта, че след условното предсрочно освобождаване от затвора Васви е наказван по административен ред за нарушения на Закона за движение по пътищата, а някои от наложените му глоби не са платени. \r\nПрокурорът по делото припомнил, че молбата за съдебна реабилитация е подадена три години след изтичане на наказанието му. Въпреки че срещу Васви не се водят образувани и неприключили наказателни производства, за съдебната реабилитация са необходими и още две предпоставки – искащият реабилитация да е имал добро поведение и да е възстановил причинените вреди от престъплението, за което е бил осъден. Извършването на пътни правонарушения не се покрива с критериите за добро поведение в обществото.  \r\nС определение на Шуменския окръжен съд молбата за съдебна реабилитация на 34-годишния Васви Васви е оставена без уважение. Определението подлежи на обжалване пред Апелативния съд.", "date": "2017-07-17", "title": "Шумен: Окръжният съд отказа съдебна реабилитация на мъж, осъден за изнасилване и противозаконно лишаване от свобода на непълнолетна"}
{"url": "http://www.focus-news.net/news/2017/07/17/2416420/new-europe-belgiya-obmislya-otteglyaneto-si-ot-misiyata-na-es-za-spasyavane-na-bezhantsi-v-sredizemno-more.html", "text": "Точно месец, след като белгийският флот се включи с една фрегата в операцията „София“, правителството в Брюксел започна обмислянето на решение за оттегляне от мисията на ЕС за спасяване на мигранти и пресичане на дейността на трафикантите в Средиземно море, предава New Europe.\r\nБелгийският министър на миграцията Тео Франкен призова за оттегляне от операциите срещу трафикантите на фрегата, която е изпратена да патрулира във водите, разделящи остров Сицилия от либийското крайбрежие. \r\nФранкен заяви на фламандския език пред телевизионния оператор VTM, че цялата мисия на ЕС „София\" е „лудост“, която носи „срам\" за Европа.\r\n„Не става въпрос дали да спасим [мигранти] или не. Ние трябва. Това обаче води до привличането на повече мигранти и в резултат на това – на повече смъртни случаи. Това е срамно за Европа\", коментира министърът. Неговите забележки идват само броени дни, след като британската парламентарна комисия нарече „София“ провал, който трябва да бъде спрян.Тереза Герова", "date": "2017-07-17", "title": "New Europe: Белгия обмисля оттеглянето си от мисията на ЕС за спасяване на бежанци в Средиземно море"}
{"url": "http://www.focus-news.net/news/2017/07/17/2416424/tri-uchilishta-i-edna-detska-gradina-v-dobrich-sa-vklyucheni-v-obrazovatelnata-infrastruktura-po-integriraniya-plan-za-gradsko-vazstanovyavane-i-razvitie-na-obshtinata.html", "text": "Природо-математическа гимназия (ПМГ) „Иван Вазов“, Езикова гимназия (ЕГ) „Гео Милев“ и Основно училище (ОУ) „Христо Ботев“ и Детска градина №32 са включени в образователната инфраструктура по Интегрирания план за градско възстановяване и развитие на Община град Добрич. Това съобщи д-р Емилия Баева, зам.-кмет „Хуманитарни дейности“, предаде кореспондент на Радио „Фокус” – Варна. Според Баева по отношение на тези четири обекта Община град Добрич е имала проблеми. „Докато траят всички процедури и се изчакват одобрения изтече срокът за паспортите на енергийна ефективност, но те са подновени. Сега ще влязат, може би са влезли в междинно звено. След това ще бъдат представени отново на Управляващия орган и тъй като те са минали веднъж контрол, ние смятаме, че много бързо ще можем да сключим договорите и да бъдат обявени обществените поръчки за тези четири обекта. За другите детски градини с номера 12, 18 и 25, ще ги подадем на следващ етап, защото там се оказа, че проектите, които са изготвени в предходните години, не включват конструктивно укрепване. Тези сгради се нуждаят от това. Те са построени на свлачищна почва. За такъв тип почва ние искахме външна експертиза. Основно за Детска градина №12. Това е причина сградите на тези детски градини да имат пукнатини. Всъщност никой няма да даде европейски средства ние сега да ги санираме, тези пукнатини ще останат. Има гласуван бюджет от Общинския съвет за нови проекти. Когато те са готови, включвайки и конструктивното укрепване на сградите, едва тогава ние на следващ етап, не сме отказали от тези детски градини, така че четири детски градини и три училища ще бъдат санирани по европейски проекти. Третият етаж на ОУ „Хан Аспарух“ е основна насока във визията на директора му“, каза още Баева. Тя добави, че ще бъде подменена дограмата, ще бъдат ремонтирани фоайе и водогрейна инсталация на третия етаж, ще бъдат боядисани част от класните стаи, които имат нужда и фоайето. В ОУ „Христо Смирненски“ ще бъдат измазани с латекс стаите на началния корпус. В ОУ „Христо Ботев“ ще бъда измазана столовата. В ОУ „Йордан Йовков“ в момента също тече ремонт на фасадата. Там също има опасност заради подкожухване от падане на част от мазилката. СУ „Св, Климент Охридски“ са спечелили проект по „Красива България“. Това е единственото училище, за което Общината дофинансира. „Те вече бяха спечелили средствата и за да могат да си направят Центъра за природни науки и математика ние трябваше да им помогнем малко с гласувани средства от общинския бюджет. СУ „Любен Каравелов“ ще прави профилактика на парното, СУ „Димитър Талев“ ще освежава класните стаи и ЕГ имат една наводнена класна стая, която няма как чакат проекта за саниране и ще направят там ремонт. За детските ясли е същото както при детските градини. Там имаме една, която има нужда ремонт на покрива ѝ да бъде включен в Капиталовата програма. Оставам оптимист, че ще можем наистина да оправим една детска градина и една детска ясла така, както сме обещали в програмата за управление“, отбеляза зам.-кметът. \r\nЖулиета НИКОЛОВА", "date": "2017-07-17", "title": "Три училища и една детска градина в Добрич са включени в образователната инфраструктура по Интегрирания план за градско възстановяване и развитие на Общината"}
{"url": "http://www.focus-news.net/news/2017/07/17/2416428/sport-iaaf-otstrani-vremenno-ot-dlazhnost-franki-frederiks.html", "text": "Международната асоциация на лекоатлетическите федерации (ИААФ) отстрани временно от работа члена на Международния олимпийски комитет (МОК) Франки Фредерикс заради подозрения в корупция. Това се казва в официално прессъобщение на организацията.\r\nПредседателят на Комисията по етика на ИААФ и на дисциплинарния трибунал Майкъл Белоф се разпореди за временно преустановяване на членството на намибиеца до момента, в който не бъдат представени резултатите от разследването срещу него. \r\nПрез март френското издание „Монд“ уличи Фредерикс в корупция. Следователи подозират, че Рио де Жанейро е спечелил домакинството на Олимпийските игри през 2016 г. чрез солидни подкупи, а в периода Франки Фредерикс е извършил подозрително плащане.", "date": "2017-07-17", "title": "Спорт: ИААФ отстрани временно от длъжност Франки Фредерикс"}
{"url": "http://www.focus-news.net/news/2017/07/17/2416429/dobrich-41-godishen-mazh-e-zaginal-na-myasto-sled-kato-se-e-blasnal-s-mototsiklet-v-mantinelata-na-patya-v-rayona-na-s-obrochishte.html", "text": "На 15 юли, около 18:20 часа е получено съобщение пътен инцидент в местността „Равна гора” в землището на с. Оброчище, обл. Добрич. Това съобщиха от ОДМВР-Добрич. Установено е, че водач на мотоциклет „Ямаха” с варненска регистрация, поради движение с несъобразена скорост, губи контрол над превозното средство и се удря в мантинела. Вследствие на произшествието на място загива 41-годишния водач на мотоциклета. По случая е образувано досъдебно производство по описа на Районно управление на МВР-Албена.", "date": "2017-07-17", "title": "Добрич: 41-годишен мъж е загинал на място, след като се е блъснал с мотоциклет в мантинелата на пътя в района на с. Оброчище"}
{"url": "http://www.focus-news.net/news/2017/07/17/2416425/orf-italiya-obmislya-predostavyaneto-na-vremenni-vizi-za-migranti.html", "text": "В знак на протест срещу бавното преразпределение на бежанци от Италия, правителството в Рим обмисля въвеждането на временни визи за мигранти, предава австрийската медия ORF. По този начин до 200 хил. мигранти ще получат възможност да напуснат пределите на Италия и да се установят в други страни от Европейския съюз, коментират местните медии. \r\n„Перспективата за издаването на временни визи е възможност, за които съм говорил с вътрешния министър Марко Минити и в момента се разглежда от правителството\", заяви сенатор Луиджи Манкони, председател на парламентарната комисия за защита правата на човека. \r\nПрез 2011 г. правителството на Силвио Берлускони предостави на хиляди тунизийски имигранти хуманитарни визи, припомнят от редакцията.Тереза Герова", "date": "2017-07-17", "title": "ORF: Италия обмисля предоставянето на временни визи за мигранти"}
{"url": "http://www.focus-news.net/news/2017/07/17/2416430/stolichnite-sotsialisti-chestvat-180-ata-godishnina-ot-rozhdenieto-na-vasil-levski-na-18-yuli.html", "text": "Столичните социалисти организират в София тържествено честване на 180-ата годишнина от рождението на Васил Левски. Това съобщиха от пресцентъра на ГС на БСП - София.\r\nСъбитието ще се състои на 18 юли, от 18.00 часа, в зала №1 на Централния военен клуб (бул. „Цар Освободител“ №7).\r\nПреди това, в 17.00 часа, ще има поклонение и поднасяне на цветя пред паметника на Апостола в Борисовата градина.", "date": "2017-07-17", "title": "Столичните социалисти честват 180-ата годишнина от рождението на Васил Левски на 18 юли"}
{"url": "http://www.focus-news.net/news/2017/07/17/2416435/varna-nyakolko-rayona-na-grada-sa-bez-voda-zaradi-avariya.html", "text": "Част от абонатите в кв. „Чайка“ във Варна – от бл. 55 до бл. 68, са без вода заради авария. Това съобщиха за Радио „Фокус” – Варна от дружеството „Водоснабдяване и канализация”. Очаква се водоподаването да бъде възстановено до 16.00 часа. До 15.00 часа без вода са още домакинствата в кв. “Владиславово“ – абонатите от бл. 301 до бл. 304, както и в кв. „Кайсиева градина“. Без вода са също абонатите в кв. “Левски“, заключени между ул. „Ген. Георги Попов“, ул. „Железни Врата“, ул. “Дубровник“ и бул. „Васил Левски“, както и в село Тополи. С нарушено водоподаване заради авария са и домакинствата, заключени между ул. „Перекоп“, ул. „Манастирска“, ул. „Галац“ и ул. „Горна Студена“ в кв. „Аспарухово“.\r\nМарияна ВАЛЕНТИНОВА", "date": "2017-07-17", "title": "Варна: Няколко района на града са без вода заради авария"}
{"url": "http://www.focus-news.net/news/2017/07/17/2416437/balgariya-i-ungariya-shte-zasilyat-satrudnichestvoto-si-v-energetikata.html", "text": "Заместник министър-председателят по правосъдната реформа и министър на външните работи Екатерина Захариева се срещна в Брюксел с министъра на външните работи и търговията на Унгария Петер Сиярто. Двамата обсъдиха двустранните отношения, възможностите за по-задълбочено сътрудничество в енергетика и икономиката, както и перспективите пред Западните Балкани. Това съобщиха от пресцентъра на МВнР.\r\nЗахариева и Сиярто подчертаха, че трябва да се ускори работата по регионалните енергийни проекти, което да позволи диверсификация не само по маршрутите, но и по източниците на доставка.  Европейската комисия вече подкрепи българската инициатива за газовия хъб \"Балкан\", който да допринесе за изграждане на конкурентен и либерализиран газов пазар. Вицепремиерът Захариева направи преглед на плановете за изграждане на интерконекторни връзки и терминали за втечнен газ в региона.   \r\nДвамата министри обсъдиха и взаимодействието си по отношение на Западните Балкани по време на Българското председателство на Съвета на ЕС през първата половина на 2018 година и на унгарското председателство на Вишеградската група от 1 юли 2017 година за 12 месеца.   \r\n\"Единственият път пред региона е държавите да получат европейска перспектива\", изтъкна Захариева. Европейският път на Балканите е приоритет и на унгарското председателство на Вишеградската група, и на Българското председателство на Съвета на ЕС.   \r\nПо отношение на миграцията министър Захариева изтъкна, че това е проблем за целия съюз и изисква общоевропейски решения, за които България настоява още от 2013 г.    \r\nМинистър Сиярто изтъкна отличните отношения в полето на бизнеса между Будапеща и София. Унгария е сред важните икономически партньори на България и е в топ 10 на чуждестранните инвеститори с 1114,5 млн. евро преки инвестиции за периода 2002-2017 г., като стокообменът за 2016 година е 1 388,0 млн. евро.   \r\nПо официални данни българската общност в Унгария наброява 6000 души и е едно от 13-те официално признати малцинства в страната.", "date": "2017-07-17", "title": "България и Унгария ще засилят сътрудничеството си в енергетиката"}
{"url": "http://www.focus-news.net/news/2017/07/17/2416431/su-sv-kliment-ohridski-prez-poslednite-pet-godini-oditite-na-smetnata-palata-pokazaha-reditsa-slabosti-na-schetovodnata-politika-i-schetovodnata-otchetnost-na-universiteta.html", "text": "През последните пет години одитите на Сметната палата показаха редица слабости на счетоводната политика и счетоводната отчетност на Софийския университет (СУ) „Св. Климент Охридски“. Това се казва в позиция, изпратена от пресцентъра на Софийския университет, във връзка с отказа на Сметната палата да завери отчета на университета за 2016 г.\r\nПубликуваме пълния текст на изявлението без редакторска намеса:\r\n\"През последните пет години одитите на Сметната палата показаха редица слабости на счетоводната политика и счетоводната отчетност на Софийския университет „Св. Климент Охридски“. По тази причина одиторите на Сметната палата не са заверявали финансовите отчети на Софийския университет или са го заверявали с резерви. \r\nОт началото на 2016 г. насам ръководството на Софийския университет активно и последователно извършва преглед на дейности и системи, в които има изоставане и недостатъци. В Софийския университет има близо петдесет вътрешни разпоредители с бюджет в общо 16 факултета и три департамента. Установихме пропуски в работата на множество звена, които събират и предоставят счетоводни данни. \r\nБяха предприети редица мерки за подобряване на работата на счетоводния отдел, за въвеждане на адекватни контролни процедури за предотвратяване и разкриване на извършването на финансови нарушения, както и за преодоляване на констатацията на Сметната палата от последните години за разминаване между счетоводния отчет на Софийския университет, оборотните ведомости на отделните звена и резултатите от инвентаризацията. \r\nПоложихме големи усилия за изграждането на електронна система, свързваща звената на Университета с централното счетоводство така, че да се получава незабавна и достоверна информация. От месец юни 2 0 17 година системата вече функционира. \r\nРъководството на Софийския университет ще продължи с решителните мерки за подобряване на финансовата дисциплина и изразява своето убеждение, че предприетите през последните 18 месеца действия ще доведат до видим напредък, който ще бъде установен още през октомври 2 0 17 година при текущия контрол от страна на Сметната палата, а впоследствие и при проверката на изпълнението на дадените препоръки в началото на 2018 г.\".", "date": "2017-07-17", "title": "СУ „Св. Климент Охридски“: През последните пет години одитите на Сметната палата показаха редица слабости на счетоводната политика и счетоводната отчетност на университета"}
{"url": "http://www.focus-news.net/news/2017/07/17/2416436/dobrich-23-godishen-mazh-e-zadarzhan-sled-kato-e-shofiral-v-kavarna-s-376-promila-alkohol-v-izdishaniya-vazduh.html", "text": "На 15 юли, около 19:30 часа в град Каварна е извършена проверка на лек автомобил „Рено” с добричка регистрация. Това съобщиха от ОДМВР-Добрич. При извършената проверка за употреба на алкохол, цифровата индикация отчита наличието на 3,76 промила в издишания от водача въздух. Извършената проверка за употреба на наркотични вещества, отчита положителна проба за употребата на амфетамин и метаамфетамин. С полицейска мярка за срок от 24 часа е задържан В.Б. (23 г.) от град Добрич. По случая е образувано бързо полицейско производство.", "date": "2017-07-17", "title": "Добрич: 23-годишен мъж е задържан, след като е шофирал в Каварна с 3,76 промила алкохол в издишания въздух"}
{"url": "http://www.focus-news.net/news/2017/07/17/2416440/narodniyat-predstavitel-ot-bsp-za-balgariya-irena-anastasova-i-obshtinskiyat-savetnik-nikolay-nikolov-shte-provedat-priemna-za-grazhdani-na-18-yuli.html", "text": "На 18 юли, от 15.00 до 17.00 часа, народният представител от „БСП за България“ Ирена Анастасова и общинският съветник Николай Николов ще бъдат на разположение на софиянци в постоянната приемна на ул. „Леге“ №10, етаж 1. Това съобщиха от пресцентъра на БСП - София. Желаещите могат да се запишат предварително на телефон 02/987 20 86.", "date": "2017-07-17", "title": "Народният представител от „БСП за България“ Ирена Анастасова и общинският съветник Николай Николов ще проведат приемна за граждани на 18 юли"}
{"url": "http://www.focus-news.net/news/2017/07/17/2416438/varna-rayonnata-prokuratura-v-devnya-izpravi-pred-sada-treti-obvinyaem-za-narkooranzheriyata-v-selo-chernevo.html", "text": "Районната прокуратура в Девня привлече като обвиняем 33-годишния Николай Ст. от Варна като съучастник в разкритата наркооранжерия във варненското село Чернево. Това съобщиха от пресцентъра на Апелативна прокуратура - Варна. По искане на обвинението състав на Девненския районен съд е взел мярка за неотклонение „Задържане под стража“ спрямо него, след като е бил привлечен за извършено престъпление по член 354в, ал. 1 от Наказателния кодекс.  \r\nСъс задържането на 33-годишния мъж в ареста с най-тежката мярка за процесуална принуда – задържане под стража, обвиняемите за засаждането и отглеждането на марихуана вече са трима, след като в петък, 14 юли 2017 г., съдът уважи исканията на Районната прокуратура в Девня да бъдат задържани под стража Илиян Г. и Пламен Г., и двама от Варна. \r\nНа 12 юли 2017 г. в помещение на бившия свинекомплекс в село Чернево бе разкрита наркооранжерията. При претърсване на помещението са открити 534 растения марихуана в различен стадий, засадени в 300 саксии. Наркооранжерията била оборудвана с климатици и сушилни. Експертна справка по делото показала, че растенията са марихуана. Разследването продължава.", "date": "2017-07-17", "title": "Варна: Районната прокуратура в Девня изправи пред съда трети обвиняем за наркооранжерията в село Чернево"}
{"url": "http://www.focus-news.net/news/2017/07/17/2416439/dobrich-dvama-dushi-na-16-i-41-godini-sa-nanesli-poboy-na-43-godishen-mazh-pri-semeen-skandal-v-grad-tervel.html", "text": "На 16 юли, около 12:50 часа в град Тервел е получено съобщение за възникнал семеен скандал в с. Безмер, обл. Добрич. Това съобщиха от ОДМВР-Добрич. Установено е, че С. Р. (16 г.) и криминално проявения М.С. (41 г.), и двамата от град Тервел нанасят удари по тялото на 43-годшен мъж. По време на скандала М. С. възпроизвежда изстрел с газов пистолет, като е установено, че оръжието не е регистрирано по надлежния ред. Газовия пистолет ведно с пълнител и е брой газов патрон за иззети по надлежния ред. С полицейска мярка за срок от 24 часа М.С. е задържан в Районно управление на МВР-Тервел. По случая е образувано бързо полицейско производство.", "date": "2017-07-17", "title": "Добрич: Двама души на 16 и 41 години са нанесли побой на 43-годишен мъж при семеен скандал в град Тервел"}
{"url": "http://www.focus-news.net/news/2017/07/17/2416441/komisiyata-po-vaprosite-na-detsata-mladezhta-i-sporta-v-ns-organizira-kragla-masa-na-tema-roditelite-konfliktite-agresiyata-i-zakrilata-na-detsata-savmestno-s-dazd.html", "text": "Комисията по въпросите на децата, младежта и спорта в Народното събрание (НС) организира кръгла маса „Родителите – конфликтите – агресията и закрилата на децата“, съвместно с Държавната агенция за закрила на детето (ДАЗД). Форумът ще бъде на 18 юли 2017 г. от 11.00 часа в зала „Изток” на парламента. Това съобщиха от пресцентъра на Народното събрание. Дискусията ще открие председателят на парламентарната комисия по въпросите на децата, младежта и спорта Славчо Атанасов. \r\nВ кръглата маса ще участват народни представители, представители на изпълнителната и на местната власт, на институции и неправителствени организации.", "date": "2017-07-17", "title": "Комисията по въпросите на децата, младежта и спорта в НС организира кръгла маса на тема „Родителите – конфликтите – агресията и закрилата на децата“, съвместно с  ДАЗД"}
{"url": "http://www.focus-news.net/news/2017/07/17/2416432/desislava-bozhidarova-etnograf-vyarva-se-che-v-denya-na-marina-ognena-chovek-tryabva-da-se-izkape-v-lekovit-izvor-za-da-e-zdrav-prez-tsyalata-godina.html", "text": "Най-почитаният ден от горещниците е денят на Марина Огнена, който е последният ден от горещниците 17 юли. Това каза за Радио „Фокус“ – Видин Десислава Божидарова, етнограф в Регионалния исторически музей във Видин. Тя посочи, че във Видинския регион този ден се нарича Марина Опърлия, защото слънцето е много силно. „Самата Марина Огнена е покровителка на огъня като стихия. Огънят в народните вярвания е добър, но може да бъде и лош. В тези дни той трябва да бъде омилостивен“, каза Божидарова. Тя добави, че в първия ден на горещниците 15 юли огънят се гаси във всички къщи и на днешния ден – 17 юли се запалва отново. „Това е нов огън, жив огън или Божи огън, както го наричат. От този огън си взима всяко домакинство за да бъде подновен. Старият огън да изгори всичко лошо, а новият огън носи само положителни и хубави неща“, каза още етнографът. Сама Марина е покровителка на бурите, на светкавиците и на змиите. Вярва се, че на този ден непременно човек трябва да се изкъпе в лековит извор, за да е здрав през цялата година. Другото поверие е, че на днешния ден, който бъде ухапан от змия, ще умре, защото е много силна отровата в този ден. В деня на Света Марина хората от Северозападна България почитат огъня като добро начало и лоша стихия. Десислава Божидарова посочи, че горещниците са едни от най-горещите дни в годината, въпреки, че тази година това не е така. „Според народния календар дните 15, 16 и 17 юли са дните, в които слънцето най-силно пече и има най-голяма опасност от пажари“, каза етнографът. Народът ни вярва, че каквото и да се работи през тези дни ще се запали и изгори и за това през тези дни е забранена всякаква работа.\r\nАнна ЛОЗАНОВА", "date": "2017-07-17", "title": "Десислава Божидарова, етнограф: Вярва се, че в деня на Марина Огнена човек трябва да се изкъпе в лековит извор, за да е здрав през цялата година"}
{"url": "http://www.focus-news.net/news/2017/07/17/2416433/plovdivskiyat-mitropolit-nikolay-bez-balgarska-zemya-nyama-da-ima-balgarski-narod-bez-balgarski-narod-nyama-da-ima-balgarska-darzhava.html", "text": "По покана на Негово високопреосвещенство Пловдивския митрополит Николай, в навечерието на празника на митрополитския храм „Света Марина” в гр. Пловдив бяха посрещнати част от покрова и одеждите (ризата) на Света Богородица. Те бяха донесени от игумен Петър Еремеев, наместник на Високо-Петровския мъжки манастир в Москва и ректор на Руския православен университет „Св. Йоан Богослoв”, предаде репортер на Агенция \"Фокус\".\r\nОт Света Гора – Атон бе донесено и подарено на Пловдивската света митрополия копие на чудотворната икона на Св. Богородица -  „Всецарица”. \r\nДнес, когато се чества паметта на света великомъченица Марина, в митрополитския храм пред светините Негово Високопреосвещенство Пловдивският митрополит Николай оглави света Литургия за празника. Той бе в съслужение с Техни високопреосвещенства Старозагорски митрополит Киприан и Врачански митрополит Григорий; Техни преосвещенства Велички епископ Сионий - игумен на Троянския манастир, Белоградчишки епископ Поликарп - викарий на Видинския митрополит, Знеполски епископ Арсений - викарий на Пловдивския митрополит, Константийски епископ Яков - втори викарий на Пловдивския митрополит, Негово високопреподобие игумен Петър - от Руската православна църква, ставр. иконом Нелуцу Опря - официален представител на Румънската православна църква в България, Негово високопреподобие архимандрит Амвросий - игумен на Зографската света обител \"Св. Вмчк. Георги\" на Света гора - Атон, Негово високопреподобие архимандрит Антипа - игумен на килия към светогорския манастир \"Иверон\", Негово високопреподобие архимандлит Евтимий, духовници от Пловдивската епархийска църква и страната.\r\nВ препълнения с православни християни храм присъстваха представители на българската държавност, армия, общински власти, депутати.\r\nЗа заслугите му към Пловдивската епархийска църква и в частност за дареното чудотворно копие на Св. Богородица - Всецарица, митрополит Николай връчи на народния представител Йордан Цонев най-високият църковен орден на Пловдивска епархия \"Св. апостол Ерм\" - първа степен.\r\nВерен на стила си, да се произнася по най-актуални теми, митрополит Николай се обърна към представителите на българската държавност и най-вече към депутатите с призив, да направят всичко възможно, за да не се продава на чужденци българската земя, защото: \"Без българска земя, няма да има български народ, без български народ, няма да има българска държава!\". \r\nНикола ПЕТКОВ", "date": "2017-07-17", "title": "Пловдивският митрополит Николай: Без българска земя, няма да има български народ, без български народ, няма да има българска държава"}
{"url": "http://www.focus-news.net/news/2017/07/17/2416443/aktsenti-v-predavaneto-petrich-dreven-i-vekovechen-po-radio-fokus-pirin.html", "text": "В предишните издания на предаването „Петрич – древен и вековечен“ по Радио „Фокус“ - Пирин реализирахме части от поредица, в която Ви разказваме поетапно историята на Петрич. Днес ще завършим тази хронологична поредица като Ви разкажем за развитието на Петрич по време на османското владичество. Наш събеседник по темата ще бъде Методи Бисерков, началник на отдел „Образование и култура” в община Петрич. Приключвайки с историята, ще се върнем в нашето съвремие, тъй като има много важни актуални неща, които се случват в община Петрич. През последните години икономическото развитие на Общината е изключително интензивно. Ръководството се стреми да подпомага бизнеса, като освен това се работи и по редица европроекти и програми. Какъв е бизнес климатът в Община Петрич и по какви проекти и програми с външно финансиране работи ръководството, ще попитаме заместник-кметът по финанси – Илко Стоянов. След това ще разговаряме с Анита Граматикова, собственик на винарска изба в село Долно Спанчево, която ще ни разкаже повече за лозарството и винарството, които са традиционни за петричкия регион, а ще имаме възможността да научим и легендата за селото.  В рубриката „Пътуване до…“ ще отпътуваме до три малки китни селца, които отбелязват празника си на 20 юли – Илинден. Става въпрос за селата Боровичене, Беласица и Ново Кономлади. Бъдете с нас във времето от 15.00 до 16.00 часа, за да опознаете община Петрич.\r\nПредаването „Петрич – древен и вековечен“ се излъчва на честотите на Радио „Фокус“ – Пирин всеки понеделник от 15.00 до 16.00 часа с водещ Натали Стефанова.", "date": "2017-07-17", "title": "Акценти в предаването „Петрич – древен и вековечен“ по Радио „Фокус“ – Пирин"}
{"url": "http://www.focus-news.net/news/2017/07/17/2416444/dobrich-znachitelni-shteti-sa-naneseni-na-dva-garazha-sled-vzriv-na-gazova-uredba-na-avtomobil-v-grada.html", "text": "На 16 юли, около 10:20 часа е получено съобщение за пожар в лек автомобил „Крайслер” в района на ул. „Д. Ковачев” в град Добрич. Това съобщиха от ОДМВР-Добрич. Поради техническа неизправност при потегляне с автомобила, газовата уредба на автомобила избухва. Вследствие на инцидента са нанесени значителни материални щети по две от гаражните клетки в близост до експлозията. Водача на автомобила и пътника са прегледани и освободени за домашно лечение с леки наранявания, без опасност за живота. По случая е образувано досъдебно производство.", "date": "2017-07-17", "title": "Добрич: Значителни щети са нанесени на два гаража след взрив на газова уредба на автомобил в града"}
{"url": "http://www.focus-news.net/news/2017/07/17/2416445/sofiya-vavezhda-se-vremenna-organizatsiya-na-dvizhenieto-za-rekonstruktsiya-na-vodoprovod-po-bul-dzhavaharlal-neru.html", "text": "Въвежда се временна организация на движението за реконструкция на водопровод по бул. „Джавахарлал Неру“ в участъка от бул. „Панчо Владигеров“ до ул. „703“, съобщиха от пресцентъра на Столична община.\r\nОт 00.00 часа на 19 юли до 24.00 часа на 25 юли се забранява влизането на пътни превозни средства по дясната лента от южната половина от пътното платно на бул. „Джавахарлал Неру” на 60 м след съществуващата пешеходна пътека пред бл. 715 в ж.к. „Люлин 7“ в посока център. \r\nОт 4.30 часа на 19 юли до 24.00 часа на 25 юли се измества съществуващата тролейбусна спирка с код 0253 „бл.715 ж.к. „Люлин“ на бул. „Джавахарлал Неру“ с 50 м назад в посока Околовръстен път.", "date": "2017-07-17", "title": "София: Въвежда се временна организация на движението за реконструкция на водопровод по бул. „Джавахарлал Неру“"}
{"url": "http://www.focus-news.net/news/2017/07/17/2416452/zdf-v-uchilishte-kray-shtutgart-e-obyavena-trevoga-zaradi-vaorazhen-mazh-na-teritoriyata-mu.html", "text": "В учебно заведение в германския град Еслинген, разположен в близост до Щутгарт, е обявена тревога заради въоръжен мъж на територията му, предава телевизионният канал ZDF.\r\nУченици са забелязали лице, което е имало пистолет, закачен на колана му, поясни говорител на полицията. Поради тази причина е подаден сигнал до правоохранителните органи. На място е изпратен контингент, който претърсва сградата. Учениците са помолени да не напускат класните стаи, докато проверката не бъде приключена.Тереза Герова", "date": "2017-07-17", "title": "ZDF: В училище край Щутгарт е обявена тревога заради въоръжен мъж на територията му"}
{"url": "http://www.focus-news.net/news/2017/07/17/2416434/nova-tv-makedoniya-pozharite-v-cherna-gora-razporedena-e-chastichna-evakuatsiya-v-tivat.html", "text": "Част от населението на черногорския крайбрежен град Тиват е евакуирано в понеделник сутрин заради силни пожар, който избухна около три часа сутринта (местно време), предава македонското електронно издание „Нова ТВ“ .\r\nДосега с кораби са евакуирани над 100 души, но около 20 местни жители отказват да напуснат домовете си. Ситуацията според черногорските медии е много сериозна, някои от жителите са скочили в морето, за да се спасят от стихията. Към момента са изведени на безопасно място. \r\nСпоред полицията пожарът има две огнища и засега огнеборците не са успели да ги локализират.\r\nВ района на столицата Подгорица също бушуват пожари, чиито брой в неделя достигна до 33.Тереза Герова", "date": "2017-07-17", "title": "„Нова ТВ“ (Македония): Пожарите в Черна гора – разпоредена е частична евакуация в Тиват"}
{"url": "http://www.focus-news.net/news/2017/07/17/2416447/veliko-tarnovo-remontirat-sablekalnite-na-stadion-ivaylo.html", "text": "В края на миналата седмица стартира основният ремонт на съблекалнята от северната страна на стадион „Ивайло“, предназначена за гостуващите отбори. Помещението не е реновирано от близо 50 години. То ще бъде напълно обновено – подменени ще бъдат ВиК- и ел-инсталациите, ще бъде монтирана вентилационна система, нови ще бъдат облицовките от фаянс и теракота. Съблекалнята ще разполага с масажно отделение и нови санитарни помещения. След приключването на ремонтните дейности тя ще отговаря на изискванията на Лицензионната комисия на Българския футболен съюз /БФС/ за провеждане на мачове от Първа професионална лига и международни срещи.\r\nОчаква се реконструкцията да приключи до домакинството на „Етър ВТ“ на „Верея“ /Стара Загора/. Датата на мача ще е между 28 и 31 юли. Дали „виолетовите” ще се завърнат у дома и ще играят в по-ранни часове до пускане на осветлението, зависи изцяло от БФС.\r\nСлед обновяването започва ремонт на съблекалнята за домакините, който не е в изискванията на Лицензионната комисия. Така ще бъдат осигурени още по-добри условия както за юношеския ни национален отбор, който през септември ще играе на „Ивайло“ евроквалификация, така и за футболистите на „Етър ВТ“. \r\nПреди две седмици стартира възстановяването на санитарния възел в източната част на централната трибуна, който бе затворен повече от десет години. Така Сектор „А“ вече ще разполага с три помещения от този тип. Готов е ремонтът на трите мъжки и дамската тоалетна за гостуващата публика, разположени в източната част на южната трибуна.\r\nВече десет дни се работи и по бившия сектор за публиката на гостуващите отбори – по възстановяването на бетонното покритие и монтирането на висока ограда. Така запалянковците няма да имат възможност да слизат на терена по нерегламентиран начин. Намерено е и решение за подхода към ВИП- зоната, за да няма конфликтни точки.\r\nИнвестициите в стадиона са от бюджетите на Община Велико Търново, общинското предприятие „Спортни имоти и прояви“ и от спомоществователи.", "date": "2017-07-17", "title": "Велико Търново: Ремонтират съблекалните на стадион „Ивайло“"}
{"url": "http://www.focus-news.net/news/2017/07/17/2416451/veliko-tarnovo-predstaviteli-na-11-obshtini-se-uchat-da-rabotyat-sas-spetsializirana-informatsionna-sistema-za-kadastralna-informatsiya.html", "text": "Представители на 11 общини се учат да работят със специализирана информационна система за кадастрална информация във Велико Търново. В града стартира тридневен форум, който се организира от Агенцията по геодезия, картография и кадастър. Събитието откри зам.-кметът за Община Велико Търново проф. Георги Камарашев, предаде репортер на Радио „Фокус“ – Велико Търново. В него се включват служители на общините Велико Търново, Трявна, Стражица, Сухиндол, Свищов, Лясковец, Севлиево, Елена, Дряново, Полски Тръмбеш, Габрово, на Областната служба по земеделие Велико Търново, както и общинските служби по земеделие от тези региони. Проф. Камарашев приветства всички гости. „Ние сме поласкани от това, че Агенцията по кадастър избра нашият град за това обучение. Силно се надявам след приключването му ние да можем да предоставим 16-тата електронна услуга като местна администрация. До момента ние предоставяме на гражданите на община Велико Търново 15 такива. С това спестяваме най-вече време на гражданите и фирмите. Убеден съм, че резултатът от обучението ще е положителен, защото, когато изпълняваме даден проект, резултатите винаги са позитивни“, каза още зам.-кметът.\r\nГлавният секретар на Агенцията Красимир Гебрев, който е и главен лектор, също приветства участниците. „Това е едно съществено обучение, не на празно имаме честта то да бъде открито от зам.-кмет. Съществено, защото голяма част от Вас ще вземат участие в предоставянето на кадастрални услуги в бъдеще. Законът вече даде „зелена светлина“ и общинските администрации и общинските служби по земеделие ще помагат за предоставяне на кадастрална информация на гражданите. Това е ново виждане, което вече е реализирано“, каза още Красимир Гебрев. Обученията се организират в рамките на проект „Създаване на кадастрални данни в цифров вид и развитие на електронните административни услуги на Агенцията по геодезия“, изпълняван в рамките на оперативна програма „Добро управление“. Те ще продължат една година и  трябва да приключат в края на май 2018 г. Програмата ще обхване всички общини на територията на страна.\r\nЛуиза ТРАНЧЕВА", "date": "2017-07-17", "title": "Велико Търново: Представители на 11 общини се учат да работят със специализирана информационна система за кадастрална информация"}
{"url": "http://www.focus-news.net/news/2017/07/17/2416450/odmvr-shumen-pozhar-e-vazniknal-v-avariraliya-tovaren-avtomobil-mezhdu-razklonite-za-selata-gradishte-i-cherencha.html", "text": "В 13:37 часа в РДПБЗН Шумен и ОДМВР Шумен е получен сигнал, че е възникнал пожар в товарен автомобил \"ДАФ\", с прикачено ремарке, движещ се по пътя София - Варна между разклоните за селата Градище и Черенча, като е превозвано олио. Това съобщиха от ОДМВР-Шумен. На място са изпратени два екипа на РСПБЗН Шумен и екипи на сектор \"Пътна полиция\" и Районно управление на МВР-Шумен. Движението в посочения участък е преустановено, като се пренасочва от екипи на полицията през пътен възел с автомагистрала \"Хемус\" край село Белокопитово по път Шумен - Русе през град Лозница и път Разград - Търговище. Шофьорите трябва да спазват указанията на полицейските служители, регулиращи движението.", "date": "2017-07-17", "title": "ОДМВР-Шумен: Пожар е възникнал в авариралия товарен автомобил между разклоните за селата Градище и Черенча"}
{"url": "http://www.focus-news.net/news/2017/07/17/2416446/shumen-vremenno-e-ogranicheno-dvizhenieto-po-pat-i-4-shumen-targovishte-mezhdu-cherencha-i-gradishte-poradi-avariral-tezhkotovaren-avtomobil.html", "text": "Временно е ограничено движението по път I-4 Шумен - Търговище, между Черенча и Градище, поради аварирал тежкотоварен автомобил. Това съобщиха от пресцентъра на Агенция “Пътна инфраструктура”. Обходният маршрут е Буховци - Мировец - път I-2.", "date": "2017-07-17", "title": "Шумен: Временно е ограничено движението по път I-4 Шумен - Търговище, между Черенча и Градище, поради аварирал тежкотоварен автомобил"}
{"url": "http://www.focus-news.net/news/2017/07/17/2416455/deutsche-welle-germanskata-politsiya-razsledva-uchastieto-na-migranti-v-masovite-bezreditsi-na-festivala-v-shorndorf.html", "text": "Полицията във федералната германска провинция Баден-Вюртемберг разследва масовите безредици, които избухнаха при честването на местен празник в Шорндорф, предава Deutsche Welle.\r\nПразникът в града бе помрачен от серия погроми и минимум четири случая на сексуално посегателство. В последното са обвинени един гражданин на Ирак и трима афганистанци – всичките кандидатстващи за убежище в Германия. \r\nОсвен това в напрегната нощ на 16 юли в градския парк са се събрали и около хиляда хулигани, които – съгласно медийните доклади – имат мигрантски корени. Те са хвърляли бутилки по фасадата на градския замък, по гражданите и по полицейските служители, съблюдаващи за спазването на реда по време на честванията. Опитът от страна на правоохранителните органи да задържат част от буйстващите е довел до сблъсъци с тях.Тереза Герова", "date": "2017-07-17", "title": "Deutsche Welle: Германската полиция разследва участието на мигранти в масовите безредици на фестивала в Шорндорф"}
{"url": "http://www.focus-news.net/news/2017/07/17/2416457/sport-sesil-karatancheva-stigna-do-finalniya-krag-na-kvalifikatsiite-za-turnira-v-bukuresht.html", "text": "Сесил Каратанчева стигна до финалния кръг на квалификациите на турнира на клей в Букурещ от категорията \"Интернешънъл\".\r\nКаратанчева водеше с 4:6, 6:4, 4:1 на Альона Фомина, когато двубоят бе прекъснат заради дъжда и пренасрочен за днес. Последният сет Каратанчева спечели с 6:3. По-късно тя ще се изправи срещу Лесли Керхове от Холандия.\r\nВ основната схема на турнира директно ще се включи Изабелла Шиникова.", "date": "2017-07-17", "title": "Спорт: Сесил Каратанчева стигна до финалния кръг на квалификациите за турнира в Букурещ"}
{"url": "http://www.focus-news.net/news/2017/07/17/2416449/mishel-barnie-za-pregovorite-v-bryuksel-shte-stignem-do-sashtinata-na-vaprosa.html", "text": "Главният преговарящ за Брекзит от името на Европейския съюз – Мишел Барние, увери, че на започващият в понеделник втори рунд от разговори между Брюксел и Лондон „ще стигнем до същината на въпроса“, предава радио Voice of America.\r\nМишел Барние и Дейвид Дейвис отказаха допълнителни коментари преди началото на преговорите, но увериха, че медиите ще бъдат информирани за резултатите от тях в четвъртък.\r\nОчаква се преговорите през тази седмица да бъдат съсредоточени върху правата на гражданите след Брекзит, сумата, която Великобритания трябва да плати, за да изпълни съществуващите ангажименти, и върху въпроса за границата в Република Ирландия. Тереза Герова", "date": "2017-07-17", "title": "Мишел Барние за преговорите в Брюксел: Ще стигнем до същината на въпроса"}
{"url": "http://www.focus-news.net/news/2017/07/17/2416453/evrokomisaryat-mariya-gabriel-otkri-konferentsiya-v-talin-za-svobodnoto-dvizhenie-na-danni.html", "text": "Броени дни след утвърждаването ми като комисар по въпросите на цифровата икономика и общество открих конференцията на високо ниво в естонската столица Талин, посветена на свободното движение на данни между държавите-членки на ЕС като предпоставка за осъществяването на единния цифров пазар. Това написа в профила си във Фейсбук Мария Габриел, съобщиха от пресофиса на еврокомисаря. \"Форумът, продължаващ до късно следобед, ни дава възможност да осигурим платформа за тази изключително важна дискусия, която ще оформи бъдещето на ЕС.\r\nИкономика, базирана на свободния поток на данни, означава иновации и растеж с неограничени възможности за гражданите и малките и средни предприятия, но в същото време с високи стандарти за защита на личните данни\", пише още Мария Габриел.\r\nРечта ѝ може да бъде прочетена .", "date": "2017-07-17", "title": "Еврокомисарят Мария Габриел откри конференция в Талин за свободното движение на данни"}
{"url": "http://www.focus-news.net/news/2017/07/17/2416458/varna-rayonnata-prokuratura-predade-na-sad-shofyor-na-katafalka-blasnal-mototsikletist-kato-upravlyaval-piyan-bez-knizhka-i-s-previshena-skorost.html", "text": "На съд с обвинителен акт на Районната прокуратура във Варна е предаден 38-годишният Милен М. от Провадия, който като неправоспособен водач причинил четири средни телесни повреди на мотоциклетист, управлявайки траурен автомобил без правоспособност, с превишена скорост и в пияно състояние. Това съобщиха от пресцентъра на Апелативна прокуратура - Варна. На 19 май 2013 год. подсъдимият Милен М. управлявал катафалка по бул. „Сливница“. Въпреки че се движел в населено място, където максималната скорост за движение е 50 км/час, той управлявал траурния автомобил със скорост около 85 км/час. \r\nНа кръстовището с ул. „Струга“ при червен сигнал на светофара Милен М. ударил мотоциклета. От удара пострадалият мотоциклетист получил четири средни телесни повреди. \r\nПричинилият катастрофата бил тестван с дрегер, който отчел 0.49 промила алкохол в кръвта му. При съставянето на акт за установяване на административно нарушение Милен М. представил контролен талон, издаден за свидетелство за правоуправление, каквото никога не е притежавал. Оказало се, че талонът е неистински, заради което Районната прокуратура във Варна му повдигнала и второто обвинение.\r\nПолицейските служители издали и талон за медицинско изследване на неправоспособния Милен М. Поради забавянето заради обслужване на пътно-транспортното произшествие подсъдимият дал кръвна проба два часа по-късно. Резултатите показали наличие на 0,47 промила алкохол. \r\nНазначена била съдебномедицинска експертиза, която да определи концентрацията на алкохол в кръвта на Милен М. към момента на пътното произшествие. Заключението й показало, че в момента на катастрофата той е бил с 0.78 промила алкохол в кръвта. \r\nПредстои делото срещу 38-годишния Милен М. да бъде насрочено за разглеждане във Варненския районен съд. Ако бъде признат за виновен, той може да получи наказание от 1 до 6 години лишаване от свобода.", "date": "2017-07-17", "title": "Варна: Районната прокуратура предаде на съд шофьор на катафалка, блъснал мотоциклетист, като управлявал пиян, без книжка и с превишена скорост"}
{"url": "http://www.focus-news.net/news/2017/07/17/2416454/kyustendil-s-teatralen-kurs-prodalzhava-lyatnata-programa-na-obedinen-detski-kompleks.html", "text": "С театрален курс продължава лятната програма на Обединен детски комплекс. Това съобщи за Радио „Фокус” – Кюстендил Бойко Малинов, директор на Обединен детски комплекс – Кюстендил. по думите му заради големия брой желаещи деца да се включат в летния театрален курс той е разделен на две групи. Първата група е започнала своята дейност днес и ще продължи до края на месеца. „Курсът по актьорско майсторство включва сценична реч и правоговор, сценично поведение и контакт с публиката, литературен анализ и работа на маса”, каза Бойко Малинов. Самият театрален курс ще завърши и със собствена продукция на участвалите в него деца.\r\nВенцеслав ИЛЧЕВ", "date": "2017-07-17", "title": "Кюстендил: С театрален курс продължава лятната програма на Обединен детски комплекс"}
{"url": "http://www.focus-news.net/news/2017/07/17/2416442/bbc-v-bryuksel-sa-v-hod-pregovorite-za-brekzit.html", "text": "В белгийската столица вече е в ход вторият рунд от преговорите за излизане на Великобритания от структурите на Общността, предава BBC. Преди началото им министърът по въпросите за Брекзит Дейвид Дейвис призова и двете страни в разговорите „да се захващат за работа“.\r\nДейвис подчерта, че неговият приоритет в разговорите да \"разсее несигурността\" за гражданите на ЕС, живеещи в Обединеното кралство и за британците, установени в други страни от Общността. \r\nОт Брюксел настояват за постигането на значителен напредък по този въпрос, както и по отношение на финансовото уреждане на Брекзит и въпроса за ирландската граница. Едва тогава ще започнат преговорите по търговската част.Тереза Герова", "date": "2017-07-17", "title": "BBC: В Брюксел са в ход преговорите за Брекзит"}
{"url": "http://www.focus-news.net/news/2017/07/17/2416459/aktsenti-v-predavaneto-sadovo-v-sartseto-na-trakiya-po-radio-fokus-plovdiv.html", "text": "В предаването „Садово в сърцето на Тракия“ на Радио „Фокус“ - Пловдив днес ще ви информираме за новости в научните трудове на Института по растителни генетични ресурси в Садово. Технология за устойчиво отглеждане на еднозърнест лимец, подходящ за производство на бира създадоха в Института. Лимецът става интересна култура за отглеждане в последните няколко години, тъй като все повече хора се интересуват от здравословен начин на живот, твърдят учените. Според доц. д-р Станислав Стаматов, зам.-директор на Института по растителни генетични ресурси в Садово, България може да постигне едно много добро производство на лимец в световен мащаб. Любопитни подробностите за разработката ще чуете в първата част на предаването ни днес.\r\n15 деца до 16-годишна възраст се включват в Клуба по стрелба с лък в Садово. Успехите им са неизброими. Клубът съществува от 1983 година и е създаден от едни от първите шампиони по тази дисциплина, които са от Садово. Градът е дал общо 8 майстори на спорта по стрелба с лък. Подробностите ще чуете във втората половина на предаването ни днес от единият от треньорите на децата от клуба – Иван Узунов.\r\nПредаването „Садово в сърцето на Тракия“ се излъчва всеки понеделник, от 16.00 до 17.00 часа. Телефонът за връзка с нас е 032/65 25 65. Водещ на предаването е Цветана Тончева.", "date": "2017-07-17", "title": "Акценти в предаването „Садово в сърцето на Тракия” по Радио „Фокус” - Пловдив"}
{"url": "http://www.focus-news.net/news/2017/07/17/2416460/sofiya-ne-e-otkrito-nishto-samnitelno-v-izostaveniya-bagazh-na-letishte-sofiya.html", "text": "Приключила е проверката на изоставения багаж на летище „София“ - не е открито нищо съмнително. Това съобщиха за Агенция „Фокус“ от пресцентъра на СДВР.", "date": "2017-07-17", "title": "София: Не е открито нищо съмнително в изоставения багаж на летище „София“"}
{"url": "http://www.focus-news.net/news/2017/07/17/2416456/inzh-rositsa-dimitrova-vik-blagoevgrad-visokite-temperaturi-zasushavaneto-i-svrahpotreblenieto-predizvikaha-narusheniya-vav-vodopodavaneto-kam-naseleni-mesta-v-oblastta.html", "text": "Високите температури и трайното засушаване предизвикаха известни нарушения във водоподаването към някои населени места в област Благоевград. Това каза на пресконференция инж. Росица Димитрова, управител на „Водоснабдяване и канализация“ ЕООД – Благоевград, предаде репортер на Радио „Фокус“ – Пирин. По думите ѝ с валежите от изминалите дни обаче обстановката се е нормализирала. \r\n„Към момента няма въведен режим на водоподаване на територията на дружеството - в десетте общини, на които сме оператор. Имаше напрежение в няколко населени места предните седмици, визирам началото на юли месец, от Община Гърмен имаше недоволство от страна на гражданите в селата Балдево и Ковачевица предвид това, че имаше нарушено водоподаване. Искам да кажа, че то не беше предизвикано от това, че има недостиг на водата, а проблемът бе в свръхпотреблението на вода за питейно-битови нужди“, каза още инж. Димитрова. Тя обясни, че при конкретния казус става дума за това, че водата, която дружеството поддава към абонатите, е нормална като количество, но тя бива използвана за напояване, измиване, а дори и за разхлаждане предвид високите летни температури от началото на месеца. \r\n„Масово хората в по-ниските зони си позволяваха да оставят водата от чешмите да тече неправомерно, а след това имаше въпроси: „Защо плащаме по-големи количества вода и сметки“ – ами точно заради това“, отбеляза инж. Димитрова. Тя уточни, че заради използването на повече вода от хората, които живеят в по-ниските части на дадено място, тези, които обитават по-високите части, остават 2-3 денонощия без нормално водоподаване. Инж. Росица Димитрова подчерта, че е търсен диалог с кмета на Община Гърмен, като е бил отправен апел към Минка Капитанова да издаде  заповед, с която да забрани използването на питейна вода за поливане, но тя е отказала.\r\nЛивия НИНОВА", "date": "2017-07-17", "title": "Инж. Росица Димитрова, ВиК-Благоевград: Високите температури, засушаването и свръхпотреблението предизвикаха нарушения във водоподаването към населени места в областта"}
{"url": "http://www.focus-news.net/news/2017/07/17/2416461/pleven-blizo-12-000-kasa-tsigari-bez-banderol-sa-izzeti-ot-kashtata-na-38-godishen-mazh-v-s-bukovlak.html", "text": "Полицаи от ОДМВР-Плевен претърсили къщата на 38-годишен мъж в с. Буковлък, където открили близо 12 000 къса цигари без бандерол от няколко различни марки. Това съобщиха от пресцентъра на МВР. Тютюневите изделия са иззети. За случая е уведомен дежурен прокурор, образувано е досъдебно производство по чл. 234 от НК. Работа продължава разследващ полицай  от отдел \"Досъдебно производство\" при ОДМВР - Плевен.При друга проверка в областния град, служители на секторите „Противодействие на икономическата престъпност“ и „Пътна полиция“ при ОДМВР спрели лека кола. В багажника на автомобила открили близо 11 кг листна, наподобяваща тютюн, която е предадена  доброволно с протокол от пътничката – 53-годишна от селото.  Буковлък. По случая е уведомен дежурен разследващ полицай при ОД на МВР - Плевен и е образувано досъдебно производство по чл. 234 от НК. Нанесената щета на държавния бюджет от невнесе акциз е в размер на около 1670 лв. Работата по досъдебното производство продължава разследващ полицай в ОДМВР - Плевен.", "date": "2017-07-17", "title": "Плевен: Близо 12 000 къса цигари без бандерол са иззети от къщата на 38-годишен мъж в с. Буковлък"}
{"url": "http://www.focus-news.net/news/2017/07/17/2416462/inzh-rositsa-dimitrova-vik-blagoevgrad-vodata-na-tsarkvata-v-selo-baldevo-obsht-garmen-be-spryana-zashtoto-nyamashe-otkrita-partida-pri-nas.html", "text": "Водата на църквата в село Балдево, общ. Гърмен бе спряна, защото нямаше открита партида при нас. Това каза на пресконференция инж. Росица Димитрова, управител на „Водоснабдяване и канализация“ ЕООД – Благоевград по повод публикация в местна медия за недоволство от страна на жителите на гърменското село, предаде репортер на Радио „Фокус“ – Пирин. Тя обясни, че няколко пъти техническият ръководител, който отговаря за участък „Гърмен“ е правил предписания на кмета на Община Гърмен – Минка Капитанова и на църковното настоятелство, че трябва да се проведе съответната процедура, защото това не коства много време и средства, но години наред не е било направено нищо. „Е, сега дойде моментът и това да се направи“, каза още инж. Росица Димитрова. Тя добави, че в участък „Хаджидимово“ също са се натъкнали на няколко подобни случая, но църковните настоятелства към съответните храмове са проявили разбиране. „От наша страна имаше пълно съдействие и бяха монтирани измервателни устройства и съответните процедури, за да няма проблем с водоснабдяването на храмовете. Това не е каприз, това е необходимост. Както всеки от Вас като наш абонат заплаща изразходваното количество вода, необходимо е със съзнание да се отнасяме без значение дали са джамии или църкви – всеки трябва да си плаща. Да, трудно ни е и с ромските махали в отделните общини, но пък продължаваме да бъдем постоянни и, бих казала, добре организирани, със съдействието на кметове и с добра организация се получава така, че и от там си събираме парите, монтират се измервателни устройства. Опитваме се да ги възпитаваме и тези хора да си плащат, за да бъдат изрядни платци“, подчерта инж. Димитрова. Тя заяви, че компромиси не се правят с никой, защото при по-висока събираемост, дружеството разполага с повече средства за ремонти и обновяване на мрежата. Според нея не е редно една или друга прослойка да се полазва с каквито и да е било протекции. „Всеки, който ползва услугата на предприятието, ще си плаща. Това е нашата цел и мисля, че успешно прокарваме политиката на дружеството. Смятам, че това е и правилното нещо“, заяви инж. Димитрова.\r\nЛивия НИНОВА", "date": "2017-07-17", "title": "Инж. Росица Димитрова, ВиК – Благоевград: Водата на църквата в село Балдево, общ. Гърмен бе спряна, защото нямаше открита партида при нас"}
{"url": "http://www.focus-news.net/news/2017/07/17/2416463/haskovo-12-400-kasa-tsigari-bez-banderol-sa-izzeti-pri-proverki-v-dimitrovgrad-lyubimets-i-svilengrad.html", "text": "12 400 къса цигари без бандерол са иззели служители на ОДМВР-Хасково. Това съобщиха от пресцентъра на МВР. Безакцизните цигари са открити при проверки на дом, автомобили и хранителен магазин в Димитровград, Любимец и Свиленград. Късовете са предадени с протоколи от собствениците им. Образувани са бързи производства и са съставени актове по ЗАДС.", "date": "2017-07-17", "title": "Хасково: 12 400 къса цигари без бандерол са иззети при проверки в Димитровград, Любимец и Свиленград"}
{"url": "http://www.focus-news.net/news/2017/07/17/2416464/pleven-vazrasten-mazh-ot-grada-e-stanal-zhertva-na-telefonna-izmama-s-10-000-leva.html", "text": "Възрастен жител на Плевен бил подведен от измамници, на които предал 10 000 лв. след обаждане по телефона от непознат,  представил се за полицейски служител от Криминална полиция. Това съобщиха от пресцентъра на МВР. Под предлог, че се извършва полицейска операция за залавяне на измамници, той успял да го заблуди, че е необходимо да предаде пари, с които мошениците да бъдат заловени. За съжаление, така и станало – възрастният човек оставил на уговореното място между паркиран лек автомобил и тревна площ не само парите, но и две лични карти - неговата и на съпругата му. Местопроизшествието на ул. „Дойран“ в областния град е посетено от  полицейски служители, разпитан на свидетел. Уведомен е прокурор в Рахонна прокуратура - Плевен. Образувано е досъдебно производство по чл.209, ал.1 от НК.", "date": "2017-07-17", "title": "Плевен: Възрастен мъж от града е станал жертва на телефонна измама с 10 000 лева"}
{"url": "http://www.focus-news.net/news/2017/07/17/2416466/sofiya-rumanski-grazhdanki-na-29-i-35-g-sa-sas-schupen-shien-i-lumbalen-preshlen-sled-avtomobilna-katastrofa-v-blizost-do-selo-klisura.html", "text": "Румънски гражданки на 29 и 35 г. са пострадали при автомобилна катастрофа в близост до село Клисура, Община Самоков. Едната е със счупен шиен прешлен, а другата със счупен лумбален прешлен. Това съобщиха от пресцентъра на УМБАЛ „Св. Анна“-София. \r\nСтабилизирани са в Спешното отделение на УМБАЛ „Св. Анна“ и са хоспитализирани в Клиниката по неврология на болницата.", "date": "2017-07-17", "title": "София: Румънски гражданки на 29 и 35 г. са със счупен шиен и лумбален прешлен след автомобилна катастрофа в близост до село Клисура"}
{"url": "http://www.focus-news.net/news/2017/07/17/2416467/varna-novi-dva-sluchaya-na-zaboleli-ot-laymska-bolest-sa-registrirani-v-zdravnata-inspektsiya-v-grada-prez-poslednata-sedmitsa.html", "text": "Нови два случая на заболели от лаймска болест са регистрирани в здравната инспекция във Варна през последната седмица. Това съобщиха за Радио „Фокус” – Варна от Регионалната здравна инспекция. Броят на ухапаните от кърлежи е намалял през последната седмица. Според седмичната сигнална информация за периода от 7 до 13 юли в здравната инспекция с бързи известия е съобщено за 21 души, ухапани от кърлежи. 20 от случаите са регистрирани във Варна. В биологичната лаборатория на здравната инспекция за видово определяне за изследване са постъпили 3 броя паякообразни.\r\nМарияна ВАЛЕНТИНОВА", "date": "2017-07-17", "title": "Варна: Нови два случая на заболели от лаймска болест са регистрирани в здравната инспекция в града през последната седмица"}
{"url": "http://www.focus-news.net/news/2017/07/17/2416468/pleven-61-godishen-mazh-e-nanesal-poboy-na-dvama-inspektori-ot-avtomobilna-administratsiya-koito-sa-mu-sastavyali-akt-na-patya-na-vlizane-v-grad-iskar-otkam-pleven.html", "text": "Служители на Служители на Районно управление на МВР-Долни Дъбник изясняват обстоятелствата около нанесен побой на служебни лица. Сигнал за случая е получен в полицията на 14 юли, към 09.50 часа водач на товарен автомобил \"Мерцедес\" нанесъл побой на служители на Изпълнителна агенция „Автомобилна администрация“ на пътя на влизане в град Искър откъм Плевен. Това съобщиха от пресцентъра на МВР. Изпратеният екип установил на място двама инспектори от държавната агенция /44 и 54 г./ и 61-годишен от град Каспичан. Изяснено е, че между тримата възникнал конфликт при съставянето на акт за констатирани нарушения. 61-годишният нанесъл юмручни удари по двамата и им причинил телесни повреди. Уведомен е прокурор при Районна прокуратура-Кнежа. Образувано е досъдебно производство по чл. 131, ал. 1, т. 1 от НК. Нападателят е привлечен и разпитан като обвиняем. Наложена му е мярка за неотклонение „подписка“. Работа продължава разследващ полицай и екип на РУ - Долни Дъбник.", "date": "2017-07-17", "title": "Плевен: 61-годишен мъж е нанесъл побой на двама инспектори от „Автомобилна администрация“, които са му съставяли акт на пътя на влизане в град Искър откъм Плевен"}
{"url": "http://www.focus-news.net/news/2017/07/17/2416471/pleven-zadarzhan-e-37-godishen-mazh-strelyal-v-doma-na-80-godishna-zhena-ot-valchitran.html", "text": "Служители на Районно управление на МВР-Пордим са задържали 37-годишен мъж, стрелял в дома на 80-годишна жена от Вълчитрън. Това съобщиха от пресцентъра на МВР. След получения в полицията сигнал за стрелба през нощта – към 2 часа на 14 юли, полицаи посетили адреса и установили, че неизвестен е разбил със сила входната врата и е проникнал в дома на 80-годишна в селото. Заплашил хората в дома и стрелял няколко пъти с пистолет. За случая е уведомен прокурор в Районна прокуратураПлевен, образувано е досъдебно прозиводство по чл. 170, ал. 2 от НК. Незабавно са предприети действия за издирване и скоро извършителят е задържан - 37-годишен от село Мечка.  При обиска у него е открит газов револвер,  зареден с 8 патрона. Извършителят е задържан първоначално за 24 часа, а по-късно, с постановление от наблюдаващия прокурор, е приведен в Следствения арест. Работата по случая продължават разследващ полицай и служители на РУ - Пордим.", "date": "2017-07-17", "title": "Плевен: Задържан е 37-годишен мъж, стрелял в дома на 80-годишна жена от Вълчитрън"}
{"url": "http://www.focus-news.net/news/2017/07/17/2416472/plovdiv-v-karlovo-validiraha-poshtenska-karta-posvetena-na-180-godishninata-ot-rozhdenieto-na-vasil-levski.html", "text": "В родния град на Васил Левски валидираха пощенска карта, посветена на 180-годишнината от рождението му. Това съобщи за Радио „Фокус” - Пловдив зам.-кметът Стойо Карагенски. Печатът е бил поставен от д-р Емил Кабаиванов – кмет на община Карлово, Ангел Попов – заместник-министър на транспорта, информационните технологии и съобщенията и инж. Атанас Печев – директор на Регионално управление \"Български пощи\" на Южен централен регион. Десетки пощенски марки са посветени на Апостола, като първата от тях е издадена през 1929 година и е част от серия по повод 50 години от Освобождението на България. Към колекцията днес се добавя и най-новата пощенска карта и тя тръгва от родния град на Апостола на свободата – Карлово. Марката е създадена от художника проф. Пламен Вълчев и е с колекционерски тираж от 617 броя.\r\nЦветана ТОНЧЕВА", "date": "2017-07-17", "title": "Пловдив: В Карлово валидираха пощенска карта, посветена на 180-годишнината от рождението на Васил Левски"}
{"url": "http://www.focus-news.net/news/2017/07/17/2416474/varna-dete-na-godina-i-sedem-mesetsa-e-padnalo-ot-tretiya-etazh-na-zhilishtna-kooperatsiya.html", "text": "Дете на година и седем месеца е паднало от третия етаж на жилищна кооперация във Варна. Това съобщиха за Радио „Фокус“ – Варна от пресцентъра на ОДМВР – Варна. От полицията уточниха, че в 13.32 часа е постъпил сигнал за дете, паднало от прозорец от трети етаж на кооперация. С линейка на Центъра за спешна медицинска помощ детето е откарано в болнично заведение в тежко състояние. С него е и майка му.  Работи се по изясняване на обстоятелствата, довели до инцидента, допълниха от полицията.\r\nМарияна ВАЛЕНТИНОВА", "date": "2017-07-17", "title": "Варна: Дете на година и седем месеца е паднало от третия етаж на жилищна кооперация"}
{"url": "http://www.focus-news.net/news/2017/07/17/2416476/vidin-vremenno-e-zatrudneno-dvizhenieto-po-pat-i-1-vidin-montana-v-uchastaka-ruzhintsi-medovnitsa-poradi-izteglyane-na-avariral-tovaren-kamion.html", "text": "Временно е затруднено движението по път I-1 Видин - Монтана в участъка Ружинци - Медовница, поради изтегляне на аварирал товарен камион от пътното платно. Това съобщиха от пресцентъра на Агенция \"Пътна инфраструктура\". Движението в посока Монтана се осъществява в едно платно. Движението в посока Видин е по обходен маршрут през Ружинци - Добри дол - Дунавци.", "date": "2017-07-17", "title": "Видин: Временно е затруднено движението по път I-1 Видин - Монтана в участъка Ружинци - Медовница, поради изтегляне на аварирал товарен камион"}
{"url": "http://www.focus-news.net/news/2017/07/17/2416475/ministar-valentin-radev-mvr-shte-dade-predpisanie-na-bolnitsite-za-da-se-ogranichat-napadeniyata-nad-lekari.html", "text": "МВР ще направи обследване и ще даде предписание, на всички лечебни заведения, които имат спешна помощ, какво още може да се направи. Управителите трябва да поемат всичко, което им е предписано.  Това каза пред журналисти министърът на вътрешните работи Валентин Радев след работната среща в прокуратурата във връзка със зачестилите нападения над лекари, предаде репортер на Агенция „Фокус“. „Продължават посегателствата срещу медицинските служители и това е тревожно. Хората очакват нещо да бъде направено. Досега се работи и много неща са направени. Управителите докладваха какво до момента е направено в болниците“, посочи министър Радев. „Очевидно обаче някъде нещо не е донаправено. МВР не може да бъде отговорно изцяло за това. Всеки си поема отговорностите“, коментира той.\r\nСтефан ПЕТРОВ", "date": "2017-07-17", "title": "Министър Валентин Радев: МВР ще даде предписание на болниците, за да се ограничат нападенията над лекари"}
{"url": "http://www.focus-news.net/news/2017/07/17/2416473/sluzhitelite-v-mvr-zapochvat-seriya-ot-regionalni-protesti-s-iskane-za-po-visoko-zaplashtane.html", "text": "Протестните действия за по-високо заплащане на служителите в МВР ще продължат и след митинга на 5 юли 2017 г. в град София. Това съобщиха от Синдикалната федерация на служителите в MВР (СФСМВР). Започва серия от регионални протести, като началото ще бъде поставено в София на 18 юли 2017 г. в 18.30 часа пред храма „Св. Седмочисленици“. Ще последват регионални протести във Варна (20 юли 2017 г.), Добрич (25 юли 2017 г.) и Гоце Делчев (27 юли 2017 г.) \r\nПротестите ще продължат в Бургас, Благоевград, Перник и други градове. Действията са организирани от регионалните структури на СФСМВР и в тях ще участват и членове на други синдикални организации в МВР.", "date": "2017-07-17", "title": "Служителите в МВР започват серия от регионални протести с искане за по-високо заплащане"}
{"url": "http://www.focus-news.net/news/2017/07/17/2416469/gl-prokuror-sotir-tsatsarov-prez-2014-g-ima-5-dosadebni-proizvodstva-za-napadenie-nad-lekari-prez-2015-g-4-a-prez-2016-g-2.html", "text": "През 2014 г. са били образувани 5 досъдебни производства за посегателство срещу медицински специалисти при и по повод на изпълнение на тяхната служба. Осъдени са 4 лица, от които 1 ефективно, 1 условно, 1 на пробация и 1 на глоба. През 2015 г. са образувани 4 досъдебни производства, осъдено е 1 лице на глоба. През 2016 г. са образувани 2 досъдебни производства. Осъдени са 4 лица, от които 2 условно и на двама е наложена глоба. Това каза пред журналисти главният прокурор Сотир Цацаров след работната среща в прокуратурата във връзка със зачестилите нападения над лекари, предаде репортер на Агенция „Фокус“.  „В работната среща, освен представители на Прокуратурата, участваха министърът на вътрешните работи, министърът на здравеопазването и ръководителите на най-големите болнични заведения на територията на София“, посочи Цацаров. „Постарахме се да погледнем нещата по веригата – от болничните заведения до наказателните производства. Има пропуски, които касаят наказателното преследване, но не мога да приема тезата, че наказателната политика е единственото средство за превенция срещу такива посегателства. Управителите на болниците имат своите отговорности“, каза той. „От страна на прокуратурата мерките, които ще бъдат взети са: указания до всички районни прокуратури за определяне на нарочен прокурор, който осъществява връзката с управителите на болничните заведения, в които има спешни приемни центрове. На нашите колеги ще бъдат дадени указания за бързи производства и за мерки, които са в пълно съответствие със закона и които съответстват на тежестта на тези посегателства“, съобщи главният прокурор. По думите му първата им задача е актуализиране на споразумението между Министерството на здравеопазването и прокуратурата и създаването на директна връзка, за да може по най-бързия начин да се обезпечи реакцията на органите на реда. \r\nСтефан ПЕТРОВ", "date": "2017-07-17", "title": "Гл. прокурор Сотир Цацаров: През 2014 г. има 5 досъдебни производства за нападение над лекари, през 2015 г. – 4, а през 2016 г. - 2"}
{"url": "http://www.focus-news.net/news/2017/07/17/2416478/inzh-rositsa-dimitrova-vik-blagoevgrad-v-oblastta-ochakvame-trayno-zasushavane-v-kraya-na-avgust-i-nachaloto-na-septemvri.html", "text": "В област Благоевград очакваме трайно засушаване в края на август и началото на септември. Това каза на пресконференция инж. Росица Димитрова, управител на „Водоснабдяване и канализация“ ЕООД – Благоевград, предаде репортер на Радио „Фокус“ – Пирин. По думите ѝ винаги през този период е възможно да се стигне до някакъв режим на водата в определени населени места. „Пак казвам „очаквам“, но дали ще има такива зависи от това дали ще има някакви валежи от дъжд и какво ще е количеството на водата, което се употребява. Обикновено късното лято и ранната есен продукцията е прибрана и няма нужда от напояване, затова очаквам, че нещата ще бъдат спокойни“, каза още инж. Росица Димитрова. Тя подчерта, че по отношение на Община Благоевград и прилежащите ѝ малки населени места не се очаква да има някакъв режим, предвид това, че ако се наложи, от „ВиК“ – Благоевград пускат писмо до кмета на Община Благоевград – д-р Атанас Камбитов, който от своя страна издава съответна заповед. „След този период се правят проверки по автомивките да не се използва вода от мрежата, да не се перат килими и така нататък. Използват се сондажни кладенци в повечето случаи. При проверките ни от изминалите години сме установили, че вода от мрежата не се използва, когато се издаде такава заповед от кмета на общината. Това се случва съответно и в Гоце Делчев, Разлог, Белица и Банско“, коментира инж. Димитрова. Тя заяви, че в общи линии около 90 % от кметовете в област Благоевград съдействат на дружеството, подчертавайки, че единствено проблем са имали в Гърмен. „Отново ще кажа, че не очакваме проблеми в Благоевград и прилежащите села, защото има резервно захранване, има помпени станции – „Струма“, „Бистрица“ и „Баражите“, които се използват в случаи на нужда, но към момента не се е налагало и не ги използваме“, допълни инж. Димитрова.\r\nЛивия НИНОВА", "date": "2017-07-17", "title": "Инж. Росица Димитрова, ВиК – Благоевград: В областта очакваме трайно засушаване в края на август и началото на септември"}
{"url": "http://www.focus-news.net/news/2017/07/17/2416470/republika-makedoniya-bushuvashtiyat-kray-omish-pozhar-se-razprostranyava-v-posoka-split.html", "text": "Силен пожар е избухнал тази нощ край хърватския град Омиш и веднага се е разпространил в посока Сплит, което е довело и до преустановяване на движението в района, съобщава македонското електронно издание „Република“, като се позовава на данни от полицията в адриатическия град.\r\nСигналът за огъня е получен 42 минути след полунощ. В потушаването му са задействани екипи от Сплит, Трогир, Омиш и Солин – общо 109 пожарникари с 32 превозни средства. Поискана е и помощ по въздуха, но заради силния вятър в района машините все още не може да излетят. \r\nНяма информация за ранени хора, нито за щети, а на мястото на пожара се намира и екип на спешна медицинска помощ. \r\nПожар бушува и в гъста борова гора на остров Хвар, друга популярна дестинация за туристите. Тереза Герова", "date": "2017-07-17", "title": "„Република“ (Македония): Бушуващият край Омиш пожар се разпространява в посока Сплит"}
{"url": "http://www.focus-news.net/news/2017/07/17/2416481/varna-deteto-padnalo-ot-tretiya-etazh-na-kooperatsiya-e-s-tezhka-cherepno-mozachna-travma.html", "text": "Детето, паднало от третия етаж на жилищна кооперация във Варна, е с тежка черепно-мозъчна травма и е настанено в реанимация на болница „Света Анна“. Това съобщиха за Радио „Фокус“ – Варна от пресцентъра на МБАЛ „Света Анна“. От болничното заведение уточниха, че детето има и фрактура на бедро. Състоянието му е много тежко, допълниха от болницата.\r\nМарияна ВАЛЕНТИНОВА", "date": "2017-07-17", "title": "Варна: Детето, паднало от третия етаж на кооперация, е с тежка черепно-мозъчна травма"}
{"url": "http://www.focus-news.net/news/2017/07/17/2416482/kyustendil-ot-nachaloto-na-godinata-ima-tendentsiya-za-namalyavane-na-ravnishteto-na-bezrabotitsa-v-grada.html", "text": "От началото на годината има тенденция за намаляване на равнището на безработица в Кюстендил. Това каза пред Радио „Фокус” – Кюстендил Юлиана Хаджиева, директор на Дирекция „Бюро по труда” – Кюстендил. По думите ѝ безработицата в този период варира в порядъка от 10,8 % до 10,4%. Броят на регистрираните безработни е 2760 души, като в сравнение с преходния месец, безработните са намалели с 55 лица и това са два пункта намаление на процента на равнището на безработица. „Структурата на регистрираните безработни лица по образование е следната: с висше образование регистрирани 254 лица – това е 9,2% от общия брой на регистрираните; със средно образование са 6,3% от регистрираните безработни, а със средно специално и професионално образование са над 31%. С основно и по-ниско образование са около половината от регистрираните безработни на територията на „Бюро по труда” град Кюстендил”, каза Юлиана Хаджиева.\r\nВенцеслав ИЛЧЕВ", "date": "2017-07-17", "title": "Кюстендил: От началото на годината има тенденция за намаляване на равнището на безработица в града"}
{"url": "http://www.focus-news.net/news/2017/07/17/2416483/ruse-politsiyata-razsledva-signal-za-pronikvane-v-poshtenski-klon-v-selo-ivanovo-razbita-e-metalna-kasa.html", "text": "Районно управление на МВР – Две могили разследва сигнал за проникване в пощенски клон в село Иваново. Това съобщиха от ОДМВР-РУСЕ. В 08:05 часа днес чрез тел. 112 в РУ Две могили е получен сигнал за проникване в пощенски клон в село Иваново. По данни на служителите за времето от 17:30 часа на 14 юли 2017 г. до 07:30 часа на 17 юли 2017 г. в сградата е проникнато, чрез счупване на стъкло на сервизно помещение, а в складово помещение на втория етаж е разбита метална каса. Местопроизшествието е посетено от дежурна оперативна група на РУ – Две могили и е извършен оглед. Заявена е липсата на винетни стикери, ваучери за храна, лотарийни билети и сума пари, според първоначалните данни около 80 лв. Стойността на нанесените щети се изяснява.\r\nПо случая разследващ полицай е образувал досъдебно производство за престъпление по чл. 195 от НК.", "date": "2017-07-17", "title": "Русе: Полицията разследва сигнал за проникване в пощенски клон в село Иваново, разбита е метална каса"}
{"url": "http://www.focus-news.net/news/2017/07/17/2416479/ministar-nikolay-petrov-52-sluchaya-na-nasilie-nad-meditsinski-ekipi-sa-registrirani-za-tazi-godina.html", "text": "За тази година само регистрираните форми на насилие над медицински екипи са 52 случая. Това каза пред журналисти министърът на здравеопазването Николай Петров след работната среща в прокуратурата във връзка със зачестилите нападения над лекари, предаде репортер на Агенция „Фокус“.  „Около половината от тях са чиста физическа агресия. Набелязахме някои мерки и разпределихме задачите така че всяка институция да свърши работата, която е нейна отговорност“, посочи министър Петров. „Здравеопазването се ангажира с тотално оборудване на всички екипи с паник бутони, GPS системи, с възможност за гласова връзка с охранителна фирма или полицията“, допълни той.", "date": "2017-07-17", "title": "Министър Николай Петров: 52 случая на насилие над медицински екипи са регистрирани за тази година"}
{"url": "http://www.focus-news.net/news/2017/07/17/2416480/polk-prof-d-r-ventsislav-mutafchiyski-vma-ne-mozhem-da-badem-pasivni-polzvateli-na-sigurnost-chakame-predpisaniya-ot-mvr.html", "text": "Не можем да бъдем пасивни ползватели на сигурност. Това каза пред журналисти Полк. проф. д-р Венцислав Мутафчийски, ВМА след работната среща в прокуратурата във връзка със зачестилите нападения над лекари, предаде репортер на Агенция „Фокус“. „На първо време трябва да имаме анализ къде са най-критичните ситуации за такива инциденти с пациенти или близки на пациенти и организиране на охрана и видеонаблюдение“, посочи проф. Мутафчийски. „Очакваме в най-скоро време предписание от МВР, за да бъдат събирани по надлежен начин доказателствата, които след това да бъдат използвани в Прокуратурата и да не могат да се измъкват такива хора, които са посегнали на живота и здравето на наши колеги“, съобщи той. \r\nСтефан ПЕТРОВ", "date": "2017-07-17", "title": "Полк. проф. д-р Венцислав Мутафчийски, ВМА: Не можем да бъдем пасивни ползватели на сигурност, чакаме предписания от МВР"}
{"url": "http://www.focus-news.net/news/2017/07/17/2416465/mkd-makedoniya-pozhari-v-harvatiya-i-cherna-gora-evakuirani-sa-turisti.html", "text": "Силните пожари, които бушуват по Адриатическото крайбрежие, наложиха евакуация на почиващите в засегнатите райони, съобщава македонското електронно издание  МКД.\r\nПожарите все още са активни по крайбрежието на Черна гора. На полуостров Лущица край Грабовица огънят допълнително е бе подсилен от ветровете. Ситуацията в прилежащите населени места е под контрол, така че няма необходимост от евакуация на жителите. \r\n\"Ситуацията на терена е много трудна. Огромният пожар се разпространява от силен вятър. Борис се и се надяваме, че бързо ще потушат огъня“, заяви Максим Мандич, командващ спасителните служби в популярния град Котор.\r\nЧаст от населението на крайбрежен град Тиват е евакуирано в понеделник сутрин заради силни пожар,избухнал около три часа сутринта (местно време).\r\nДосега с кораби са евакуирани над 100 души, но около 20 местни жители отказват да напуснат домовете си. Ситуацията според черногорските медии е много сериозна, някои от жителите са скочили в морето, за да се спасят от стихията. Към момента те са изведени на безопасно място. \r\nСпоред полицията пожарът има две огнища и засега огнеборците не са успели да ги локализират.\r\nВ района на столицата Подгорица също бушуват пожари, чиито брой в неделя достигна до 33.Тереза Герова", "date": "2017-07-17", "title": "МКД (Македония): Пожари в Хърватия и Черна гора, евакуирани са туристи"}
{"url": "http://www.focus-news.net/news/2017/07/17/2416485/varna-motorist-e-postradal-pri-katastrofa-na-krastovishteto-na-ulitsite-kozloduy-i-debar.html", "text": "Моторист е пострадал при катастрофа на кръстовището на улиците „Козлодуй“ и „Дебър“ във Варна. Това съобщиха за Радио „Фокус“ – Варна от пресцентъра на ОДМВР – Варна. Инцидентът е регистриран около 13.30 часа. Ударили са се лек автомобил и мотоциклет. Водачът на мотоциклета е настанен в болнично заведение, допълниха от полицията. Движението в района не е затруднено.\r\nМарияна ВАЛЕНТИНОВА", "date": "2017-07-17", "title": "Варна: Моторист е пострадал при катастрофа на кръстовището на улиците „Козлодуй“ и „Дебър“"}
{"url": "http://www.focus-news.net/news/2017/07/17/2416484/kyustendil-zaradi-valezhite-e-povishena-opasnostta-ot-padashti-kamani-v-otdelni-patni-uchastatsi-ot-regiona.html", "text": "Заради валежите е повишена опасността от падащи камъни в отделни пътни участъци от региона. Това съобщи за Радио „Фокус” – Кюстендил дежурният в Областно пътно управление – Кюстендил. Водачите на моторни превозни средства да се движат с повишено внимание между село Четирци и град Бобошево, между селата Четирци и Ваксево, както и във високопланинските райони. Пропадане на част от пътното платно е причина за въведена временна организация на движението след Рилски манастир. Движението се извършва само в една лента. В участъка скоростта на движение е ограничена до 30 км/час, мястото е сигнализирано с необходимите пътни знаци. Срокът за действие на временната организация на движение е до 31 юли. Въведена е временна организация на движението в участък от пътя Бобов дол – Жедна. Временната организация на движението е в района на 14 километър от пътя, поради свлачище. Срокът на действие е до 31 юли 2017 година. Остава забранено движението на товарни автомобили в участъци от пътя между селата Смоличано и Пелатиково. Въведеното ограничение за товарните моторни превозни средства е заради пропадане на част от пътното платно. Участъкът е сигнализиран с пътни знаци, временната организация е със срок до края на месец юли. С нормална интензивност е движението по автомагистрала „Струма” и път Е-79. Слаб е трафикът в посока ГКПП – Гюешево.\r\nВенцеслав ИЛЧЕВ", "date": "2017-07-17", "title": "Кюстендил: Заради валежите е повишена опасността от падащи камъни в отделни пътни участъци от региона"}
{"url": "http://www.focus-news.net/news/2017/07/17/2416488/evrodeputatat-vladimir-uruchev-podkrepi-smolyanski-uchenitsi-na-mezhdunarodno-sastezanie-v-bryuksel.html", "text": "Евродепутатът от ГЕРБ/ЕНП Владимир Уручев подкрепи смолянски ученици на международно състезание в Брюксел, съобщиха от пресцентъра на ПП ГЕРБ. Учебната фирма Noetic на десетокласниците от ПГПЧЕ „Иван Вазов“ в Смолян представи достойно България на състезанието „Учебна компания на годината“ на Джуниър Ачийвмънт (JA Европа). Младежите се представиха отлично и макар да не получиха специална награда, впечатлиха международното жури с разработеното от тях мобилно приложение E-Food Scanner за сканиране на етикетите на хранителни продукти и идентифициране на вредните съставки. Преди месец Noetic спечелиха голямата награда „Най-добра учебна компания“ на JA България, по време на Младежкия бизнес форум „Изгряващи звезди“.\r\nОсвен победителите от Смолян, Брюксел посетиха още няколко учебни компании на JA България. Това са: „Родопи-еко“ от ПГ по икономика „Карл Маркс“, Смолян, които се занимават с производство на еко продукти; “Dreams of Teens”от СУ „П. Р. Славейков“, Видин, които изработват сувенири, популяризиращи традициите, фолклора и историческите забележителности на Видинския регион; Учебна компания “Bioclass” от ПГОТ „Свети Иван Рилски“, Перник, занимаващи се с производство и продажба на закуски без подобрители и консерванти; Учебна компания “Mission” от СУ „Козма Тричков“, Враца, които са създали маркетингова агенция, популяризираща проекти с мисия защитата на  белоглавия лешояд от региона; Учебна компания „Mеджик Арт“ от ПГ по строителство, архитектура и геодезия, Монтана, стартирали производство и търговия на ръчно изработени сувенири.\r\nВсички те са участници в проекта „Предприемачи на бъдещето“, който JA и евродепутатът Владимир Уручев стартираха през октомври 2016.\r\n„Това е една от възможно най-добрите инициативи – още в училище да се обучат млади хора на това какво е предприемачество. Ето, имаме българска учебна компания на това световно състезание. Екипът от Смолян се представи много добре, независимо, че не беше класиран в челната тройка. В сравнение с всички други учебни компании, които участват на това състезание, се вижда, че не отстъпваме по никакъв начин. Напротив – ние сме едни от най-иновативните“, коментира представянето на NOETIC Владимир Уручев.\r\nГолямата награда журито присъди на екип ученици от Естония за разработената от тях иновативна система за компостиране, разграждаща 10 пъти по-бързо органичните отпадъци от досегашните подобни системи.\r\nПо време на състезанието на младежките фирми на JA Европа се състоя и Европейският форум за предприемаческо образование, EEE-Summit. В него взеха участие представители на бизнеса и европейските институции, както и ключови участници в процеса от министерствата на образованието от различните европейски страни. От България участваха експертът от МОН Силвия Кънчева, българските евродепутати инж. Владимир Уручев и Андрей Новаков и изпълнителният директор на JA България Милена Стойчева.\r\n„Смятам, че създаването на център, който да обединява усилията на всички участници в процеса на изграждане на предприемаческа екосистема – от образователни институции, институции, които правят политики, до бизнеса, до истинските младите предприемачи, до учениците, е нещо, което е критично за развитието на една държава и може да бъде определящо за това какъв е стандартът на тази страна.“ – сподели М. Стойчева.\r\nВ рамките на своето посещение в европейската столица учениците се срещнаха лично с българските евродепутати Владимир Уручев и Андрей Ковачев, които им разказаха за своята работа в ЕП. Те посетиха щандовете на учебните компании от Европа и присъстваха на официалния старт на инициативата #SwitchOnEurope на Джуниър Ачийвмънт Европа.", "date": "2017-07-17", "title": "Евродепутатът Владимир Уручев подкрепи смолянски ученици на международно състезание в Брюксел"}
{"url": "http://www.focus-news.net/news/2017/07/17/2416487/blagoevgrad-s-traditsionen-sabor-na-popovi-livadi-na-29-yuli-shte-bade-otbelyazana-114-ata-godishnina-ot-ilindensko-preobrazhenskoto-vastanie.html", "text": "Община Гоце Делчев организира традиционния събор в село Попови ливади по повод 114-aта годишнина от избухването на Илинденско-Преображенското въстание. Тази година съборът ще се проведе на 29 юли 2017 година. Това съобщиха от пресцентъра на Община Гоце Делчев.\r\nПрограмата ще започне в 10.30 часа пред паметника на Гоце Делчев на Попови ливади със заупокойна молитва за загиналите в Илинденско-Преображенското въстание и молебен за здраве, които ще отслужи Негово Високопреосвещенство Неврокопски митрополит Серафим. Слово за въстанието и неговата голяма историческа важност, ще произнесе проф. Андрей Пантев. След това, на паметника на Гоце Делчев ще бъдат положени венци и цветя в знак на признателност и преклонение пред паметта на участниците във въстанието.\r\nВ 11.30 часа, на голямата поляна в село Попови ливади, ще започне празничният концерт. В програмата ще участват: Боряна Карпузова, Цветанка Воденова, Георги Жбантов, Мария Христова, Васил Пиргов, Ирина Паскалева, Марио Василев и сборен оркестър с ръководител Здравко Георгиев. Тази година специалното участие в празничната програма е на Николина Чакърдъкова и Неврокопски танцов ансамбъл.\r\nОсигурен е организиран транспорт от Гоце Делчев до Попови ливади. Автобусите ще тръгват от площад „Гоце Делчев” от 8.00 часа и ще се връщат обратно след 16.00 часа.", "date": "2017-07-17", "title": "Благоевград: С традиционен събор на Попови ливади на 29 юли ще бъде отбелязана 114-aта годишнина от Илинденско-Преображенското въстание"}
{"url": "http://www.focus-news.net/news/2017/07/17/2416486/the-times-of-israel-izbuhnaha-sblasatsi-v-stariya-grad-na-erusalim.html", "text": "В понеделник е имало леки сблъсъци в Стария град на Ерусалим на фона на увеличеното напрежение след смъртоносното нападение край Храмовия хълм, пише вестник The Times of Israel. \r\nОт полицията уточниха, че ситуацията вече е спокойна. Властите отбелязаха, че група мюсюлмански поклонници са опитали да блокират път в Стария град на Ерусалим.\r\nОрганите на реда са отказали да им позволят да проведат своя протест и са им наредили да се отдръпнат от пътя, тъй като са „застрашавали себе си и другите“. \r\nОт полицията допълниха, че тийнейджър е хвърлил бутилка срещу един от полицейските служители, заради което след това е бил арестуван.  Мария Динкова", "date": "2017-07-17", "title": "The Times of Israel: Избухнаха сблъсъци в Стария град на Ерусалим"}
{"url": "http://www.focus-news.net/news/2017/07/17/2416490/mvr-na-gkpp-zlatarevo-sa-otkriti-1-617-260-kasa-a-na-gkpp-zlatograd-200-000-kasa-tsigari-bez-banderol.html", "text": "Гранични полицаи предотвратиха опити за контрабанда на голямо количество цигари, укрити в тайници в превозни средства. На ГКПП-Златарево са открити 1 617 260 къса, а на ГКПП-Златоград - 200 000 къса цигари без бандерол, с полицейска мярка са задържани шофьорите.  Това съобщиха от пресцентъра на МВР. При специализирана операция, проведена на 15 юли на ГКПП-Златарево, за проверка бил спрян товарен автомобил “Рено” с македонски регистрационен номер, управляван от 51-годишен мъж от Петрич. Извършена била щателна инспекция на  превозното средство, при която в тайник граничарите открили и иззети общо 1 617 260 къса /84 330 кутии/ цигари с македонски акцизен бандерол на стойност 556 000 лева. Шофьорът е задържан в Гранично полицейско управление-Златарево. По случая е образувано досъдебно производство, уведомена е окръжната прокуратура. \r\nСпециализираната полицейска операция срещу контрабандата през държавната граница, производството и разпространението на акцизни стоки, трафика на наркотични вещества, нарушенията и престъпленията, свързани с ДДС и вътрешно-общностното придобиване на стоки е проведена на 16 юли от служители на ГПУ – Златоград. В хода на спецакцията, при влизане в страната през ГКПП-Златоград, за допълнителна проверка бил отклонен  товарен ”Фиат Дукато”. Според документите, микробусът, шофиран от 51-годишен жител на Златоград, превозвал дини в насипно състояние. Гранични полицаи извършили физическа проверка и установили, че на пода и тавана на автомобила са изградени двойни дъна. От тайниците били иззети общо 200 000 къса /10 000 кутии/ цигари, без акцизен бандерол. Водачът е задържан с полицейска мярка за срок до 24 часа в ГПУ-Златоград. За случая е уведомена Окръжна прокуратура – Смолян и е образувано досъдебно производство.", "date": "2017-07-17", "title": "МВР: На ГКПП-Златарево са открити 1 617 260 къса, а на ГКПП-Златоград - 200 000 къса цигари без бандерол"}
{"url": "http://www.focus-news.net/news/2017/07/17/2416489/sport-vrataryat-na-barnli-pol-robinsan-obyavi-pensioniraneto-si.html", "text": "Вратарят на Бърнли Пол Робинсън обяви пенсионирането си на 37-годишна възраст, предава BBC. \r\nТой започна своята кариера в Лийдс през 1998г., а след това игра  за Тотнъм и Блекбърн. \r\nТой се присъедини към Бърнли през януари 2016г., като оттогава има три участия в Английската висша лига на мястото на Том Хийтън. \r\nРобинсън обясни, че се оттегля заради отново появилите се проблеми с гърба.", "date": "2017-07-17", "title": "Спорт: Вратарят на Бърнли Пол Робинсън обяви пенсионирането си"}
{"url": "http://www.focus-news.net/news/2017/07/17/2416491/narodniyat-predstavitel-ot-gerb-ivaylo-konstantinov-izpalni-poet-angazhiment-i-sadeystva-na-izvestniya-dupnishki-hor-sv-ivan-rilski-za-zapis-na-pesni.html", "text": "Народният представител от ГЕРБ Ивайло Константинов получи благодарствен адрес от Мъжкия хор \"Св. Иван Рилски\" по повод направено от него дарение. Това съобщиха от пресцентъра на ГЕРБ. По време на своя приемна преди месец и половина в Дупница, Константинов бе потърсен за съдействие от представители на хора. Тогава депутатът се ангажира да помогне финансово, за да може известният дупнишки хор да направи професионален запис на свои песни в студио. На състава му бе необходима сумата от 3 000 лв., които Константинов дари от свои лични средства. \r\nДиригентът на хора Таня Камбурова благодари от името на целия състав и връчи поздравителен адрес на народния представител от ГЕРБ. В него Мъжкият хор изказва искрената си признателност за подкрепата, която е оказал  Константинов. \r\n\"Благодарим Ви за проявеното отношение и дълбоко ценим Вашата ангажираност към изкуството в град Дупница. Осъществените записи ще останат във фонда на града и ще докажат активната дейност на състава ни\", се казва в благодарственото писмо, адресирано до народния представител от Дупница.", "date": "2017-07-17", "title": "Народният представител от ГЕРБ Ивайло Константинов изпълни поет ангажимент и съдейства на известния дупнишки хор \"Св. Иван Рилски\" за запис на песни"}
{"url": "http://www.focus-news.net/news/2017/07/17/2416492/shumen-vazstanoveno-e-dvizhenieto-ot-targovishte-v-posoka-shumen-sled-intsidenta-s-tovarniya-avtomobil-avariral-mezhdu-razklonite-za-selata-gradishte-i-cherencha.html", "text": "Възстановено е движението от Търговище в посока Шумен след инцидента с товарния автомобил, аварирал между разклоните за селата Градище и Черенча. Това съобщиха от ОДМВР-Шумен. Очаква се до 20 минути движението от Шумен в посока Търговище също да се нормализира. Ще отпадне и създадената организация за ползване на обходен маршурут по пътя София-Варна през село Белокопитово.", "date": "2017-07-17", "title": "Шумен: Възстановено е движението от Търговище в посока Шумен след инцидента с товарния автомобил, аварирал между разклоните за селата Градище и Черенча"}
{"url": "http://www.focus-news.net/news/2017/07/17/2416495/api-na-29-yuli-ot-0800-do-1200-ch-shte-bade-ogranicheno-dvizhenieto-na-mps-nad-35-tona-po-pat-i-5-gabrovo-shipka.html", "text": "Във връзка с провеждането на събор под връх Бузлуджа на 29 юли (събота) от 08.00 до 12.00 ч. ще бъде ограничено движението на превозните средства над 3,5 тона по път I-5 Габрово – Шипка. Това съобщиха от пресцентъра на Агенция \"Пътна инфраструктура\" (АПИ).\r\nОграничението е за участъка от път I-5 от км 155+197 /пътно кръстовище с общинския път за кв. Етъра/ до км 184+100 /участъка гр. Габрово – гр. Шипка/ и по панорамния път III-5005 между връх Шипка и връх Бузлуджа от км 0+000 до км 12+213.\r\nАлтернативният маршрут за движение на МПС над 3,5 т е през Прохода на Републиката - път II-55 Велико Търново - Гурково.\r\nВсички граждани и транспортни фирми могат да получават информация за актуалната пътна обстановка от безплатното мобилно приложение LIMA, интернет страницата на АПИ – www.api.bg, lima.api.bg и по всяко време от денонощието на тел. 0700 130 20 в АПИ. В агенцията целогодишно при 24-часов режим работи Ситуационен център, който събира и обобщава данните за състоянието на републиканските пътища.", "date": "2017-07-17", "title": "АПИ: На 29 юли от 08.00 до 12.00 ч. ще бъде ограничено движението на МПС над 3,5 тона по път I-5 Габрово - Шипка"}
{"url": "http://www.focus-news.net/news/2017/07/17/2416496/daily-sabah-obshto-168-chlenove-na-pkk-sa-bili-zadarzhani-pri-antiteroristichni-operatsii-minalata-sedmitsa-v-turtsiya.html", "text": "Общо 168 членове на Кюрдската работническа партия (ПКК) са били задържани по време на антитерористични операции в периода между 10 юли и 17 юли, съобщиха в понеделник от турското Министерство на вътрешните работи, пише вестник Daily Sabah. \r\nПолицията, жандармерията и турските въоръжени сили са извършили 1, 128 антитерористични операции срещу ПКК, по време на които 25 членове на ПКК са били убити, двама са били заловени живи, а 14 други са се предали. \r\nОсвен това  33 дългоцевни оръжия, много експлозиви, хиляди амуниции, 27 самоделни взривни устройства и 12 укрития и пещери, използвани от членовете на ПКК, са били унищожени. \r\nКато част от борбата срещу незаконната миграция 3, 352 нелегални имигранти и 54 трафиканти са били заловени от турските власти.  Мария Динкова", "date": "2017-07-17", "title": "Daily Sabah: Общо 168 членове на ПКК са били задържани при антитерористични операции миналата седмица в Турция"}
{"url": "http://www.focus-news.net/news/2017/07/17/2416477/turisticheski-nevoli-pozhari-po-adriaticheskoto-kraybrezhie-navodneniya-v-gartsiya-obzor.html", "text": "Туристите, почиващи по плажовете на Гърция и държавите по Адриатическото крайбрежие, вероятно не се наслаждават на мечтаната почивка. \r\nВместо слънце и пясък, летуващите в южната ни съседка са застигнати от облаци, гръмотевични бури и градушки. В Ситония, полуостров Халкидики, бушува циклонът „Медуза“, който потопи под вода хотели и улици. В резултат в района бе разпоредена евакуация. По пътищата има свлачища и клони, а стабилизирането на времето синоптиците очакват едва след вторник вечер. \r\nПочиващите в Хърватия или Черна гора пък са изправени пред твърде големи горещини. Голяма част от Адриатическото крайбрежие е обхванато от масивни горски пожари, което наложи евакуация на почиващите в засегнатите райони.\r\nСилен пожар избухна в нощта срещу понеделник край хърватския град Омиш и веднага се е разпространил в посока Сплит, което доведе и до преустановяване на движението в района, съобщи полицията в популярния адриатическия град.\r\nСигналът за огъня е получен 42 минути след полунощ (местно време). В потушаването му са задействани екипи от Сплит, Трогир, Омиш и Солин – общо 109 пожарникари с 32 превозни средства. Поискана е и помощ по въздуха, но заради силния вятър в района машините все още не може да излетят. \r\nНяма информация за ранени хора, нито за щети, а на мястото на пожара е изпратен и медицински екип.\r\nВ пламъци е и гъстата борова гора на остров Хвар, друга популярна дестинация за туристите. \r\nПожарите все още са активни и по крайбрежието на Черна гора. На полуостров Лущица край Грабовица огънят допълнително е бе подсилен от ветровете. Ситуацията в прилежащите населени места е под контрол, така че няма необходимост от евакуация на жителите. \r\n\"Ситуацията на терена е много трудна. Огромният пожар се разпространява от силен вятър. Борис се и се надяваме, че бързо ще потушат огъня“, заяви Максим Мандич, командващ спасителните служби в популярния град Котор.\r\nЧаст от населението на крайбрежния град Тиват е евакуирано в понеделник сутрин заради силни пожар,избухнал около три часа сутринта (местно време).\r\nДосега с кораби са евакуирани над 100 души, но около 20 местни жители отказват да напуснат домовете си. Ситуацията според черногорските медии е много сериозна, някои от жителите са скочили в морето, за да се спасят от стихията. Към момента те са изведени на безопасно място. \r\nСпоред полицията пожарът има две огнища и засега огнеборците не са успели да ги локализират.\r\nВ района на столицата Подгорица също бушуват пожари, чиито брой в неделя достигна до 33.Тереза Герова", "date": "2017-07-17", "title": "Туристически неволи – пожари по Адриатическото крайбрежие, наводнения в Гърция (ОБЗОР)"}
{"url": "http://www.focus-news.net/news/2017/07/17/2416497/plovdiv-okrazhniyat-sad-otkaza-da-zadarzhi-pod-strazha-todor-nedelchev-prichinil-pri-paten-intsident-smartta-na-85-godishen-mazh.html", "text": "Окръжен съд – Пловдив отказа да уважи искането на Окръжна прокуратура за вземане на мярка за неотклонение „задържане под стража“ спрямо Тодор Н. Това съобщиха от пресцентъра на Съдебна палата-Пловдив. Съдът намери, че не са налице всички законови предпоставки, предвидени  в чл. 63 от НПК, за вземане на най-тежката мярка за неотклонение „задържане под стража“. От доказателствата по делото не може да се направи извод за наличието на реална опасност от укриване и извършване на друго престъпление от обвиняемия Тодор. Н. Целите на мярката за неотклонение по чл. 57 от НПК според съда биха се постигнали и чрез най-леката, предвидена в закона мярка, „подписка“. \r\nСрещу Тодор Н. е повдигнато обвинение в това, че на 13 юли 2017 г. в град Пловдив при управление на автомобил „Нисан Навара“ е нарушил правилата за движение и по непредпазливост е причинил смъртта на П. С. - престъпление по чл. 343 ал.1, б. „В“, във връзка с чл. 342, ал.1 от Наказателния кодекс.\r\nОпределението не е окончателно и подлежи на протест и обжалване пред Апелативен съд – Пловдив на 25.07.2017 г. от 10 часа.", "date": "2017-07-17", "title": "Пловдив: Окръжният съд отказа да задържи под стража Тодор Неделчев, причинил при пътен инцидент смъртта на 85-годишен мъж"}
{"url": "http://www.focus-news.net/news/2017/07/17/2416498/obrazovatelna-programa-vazpitava-dobrovoltsi-v-opazvane-na-okolnata-sreda.html", "text": "С помощта на 30 ученици доброволци бе реализиран проект „Повишаване на екологичното обществено съзнание чрез образование за устойчиво развитие и доброволчески биомониторинг на река Златна Панега – Осинови река“. Той бе изпълнен по Програма ВG03 на Финансовия механизъм на Европейското икономическо пространство 2009-2014 г., която се управлява от МОСВ. Изпълнител бе Регионалният екологичен център за Централна и Източна Европа – клон България, в партньорство с „Титан Златна Панега Цимент“ АД, Регионален исторически музей –  Плевен, гимназия по селско стопанство „Сергей Румянцев“ в Луковит и офиса за околна среда и обществено здраве на исландския град  Кйос. Това съобщиха от пресцентъра на МОСВ.\r\nОсновната цел на проекта е разработване и прилагане на пилотна образователна програма за опазване на околната среда, методика за мониторинг на биологично разнообразие и мониторинг на води повишаване осведомеността на гражданите за екологичното състояние на реките и крайречните райони, чрез привличане на ученици и активни граждани за доброволчески дейности за опазване на околната среда. \r\nПри изпълнението на проекта беше изготвен анализ на добри практики, свързани с обществени и образователни кампании, свързани с опазване на крайречни екосистеми, както и подобни инициативи за „осиновяване на реки“ в България, ЕС както и други страни. Разработена беше Образователна програма за свободноизбираеми и извънкласни дейности по околна среда с фокус върху речните екосистеми, насочена към учениците от средния курс. Към нея бяха изготвени методики за мониторинг на биологично разнообразие и мониторинг на води, адаптирани за образователните цели на програмата.\r\nПри изпълнението на проекта са изучени добри международни практики, свързани с обществени и образователни кампании за опазване на крайречни екосистеми и за инициативи за „осиновяване на реки“.  \r\nВ доброволческия мониторинг на река Златна Панега се включиха специалисти от „Титан – Златна Панега”, рибари от клуб „Стари видри” ученици и представители на местни екологични организации. \r\nКъм образователните дейности беше проведена и кампания за повишаване на обществената информираност и почистване на реката от твърди битови отпадъци.", "date": "2017-07-17", "title": "Образователна програма възпитава доброволци в опазване на околната среда"}
{"url": "http://www.focus-news.net/news/2017/07/17/2416500/ministar-nikolina-angelkova-inspektira-morski-plazh-zlatni-pyasatsi.html", "text": "Министърът на туризма Николина Ангелкова се включи в проверка на състоянието на морски плаж „Златни пясъци“, който е даден на концесия. Екипът на министерството не откри нарушения. Това съобщиха от пресцентъра на Министерството на туризма. Всички обекти на територията на плажа са в съответствие с одобрената от министерството схема за поставяне на преместваеми обекти и съоръжения, бе отчетено по време на инспекцията.\r\nРаботят 26 спасителни поста с 52-ма спасители. Всички указателни табели са поставени.  Морският плаж е почистен, има медицински пунктове, както и реанимационен пункт. \r\nПроверките по плажовете ще продължат през целия сезон както самостоятелно от екипите на Министерството на туризма, така и  съвместно с другите държавни и общински институции, категорична бе министър Ангелкова. Целта е да се гарантира спокоен  и успешен сезон за туристите и  за стопаните на плажовете.", "date": "2017-07-17", "title": "Министър Николина Ангелкова инспектира морски плаж „Златни пясъци“"}
{"url": "http://www.focus-news.net/news/2017/07/17/2416493/blagoevgrad-predstoi-vik-blagoevgrad-da-pridobie-aktivite-na-selata-drenkovo-logodazh-i-klisura-za-upravlenie-i-stopanisvane-na-vodoprovodnata-mrezha.html", "text": "Предстои „Водоснабдяване и канализация“ ЕООД – Благоевград да придобие активите на селата Дренково, Логодаж и Клисура за управление и стопанисване на водопроводната мрежа. Това каза на пресконференция инж. Росица Димитрова, управител на „Водоснабдяване и канализация“ ЕООД – Благоевград по повод публикация в местна медия за проблеми между водното дружество и жителите на село Логодаж, предаде репортер на Радио „Фокус“ – Пирин. По думите ѝ към момента водното дружество, на което тя е управител, не е оператор в тези населени места. „Хубаво е хората да знаят това и да не се спекулира с информация, защото персонално към мен бяха отправени обвинения, че отказвам да приемем и да бъде оператор на тези населени места, но трябва да бъде извървяна конкретна процедура, защото в случай, че това не се случи, ние ще търпим глоби“, подчерта инж. Росица Димитрова. Тя добави, че „Водоснабдяване и канализация“ ЕООД – Благоевград е отговорно дружество, затова няма да позволи подаването на вода, която е нерегламентирана. Инж. Димитрова отбеляза, че хората трябва да проявят още малко търпение, за да може процедурата да приключи и дружеството да встъпи в действието да подават услугата водоподаване във въпросните населени места. На въпрос: „Как към момента се водоснабдяват трите населени места“, инж. Димитрова обясни, че това се е случвало на общински начала. Тя допълни, че по опис на дружество общо 32 места трябва да им бъдат предадени за експлоатация.\r\nЛивия НИНОВА", "date": "2017-07-17", "title": "Благоевград: Предстои ВиК – Благоевград да придобие активите на селата Дренково, Логодаж и Клисура за управление и стопанисване на водопроводната мрежа"}
{"url": "http://www.focus-news.net/news/2017/07/17/2416502/varna-v-priemniya-den-na-narodniya-predstavitel-ot-gerb-emiliya-milkova-byaha-obsadeni-vazmozhnosti-za-populyarizirane-na-istoriyata-na-kinoto.html", "text": "Проект за популяризиране на историята на киното беше представен в приемния ден на варненския депутат от ГЕРБ д-р Емилия Милкова. Това съобщиха от пресцентъра на ПП ГЕРБ. В качеството си на театровед и режисьор Елица Матеева запозна народния представител с идеята си да бъдат организирани тематични курсове, на които младите хора с интерес към седмото изкуство да обогатяват и развиват своите познания. \r\n„Целта е проектът да бъде полезен и за кандидат-студентите, които искат безплатно да се подготвят за приемните изпити по специалностите в тази сфера”, обясни Матеева. Тя допълни, че Регионална библиотека „Пенчо Славейков”, съвместно с която в продължение на 5 години организира лектории, посветени на киното, би могла да бъде партньор на инициативата. \r\nКато дългогодишен директор на варненската библиотека, Емилия Милкова отчете, че отдел „Изкуство” е сред местата, които разполагат с необходимата атмосфера и технически средства за провеждането на тематични срещи с любителите на киното. Народният представител потвърди ангажимента си да съдейства за реализацията на проекти, които откриват нови перспективи пред знаещите и талантливи хора и акцентира върху ролята на подобни инициативи, насочени към децата и младежите.  \r\nЕлица Матеева подари на д-р Емилия Милкова последната си книга „Целият свят е... кино!” – сборник от рецензии, посветени на съвременното кино.", "date": "2017-07-17", "title": "Варна: В приемния ден на народния представител от ГЕРБ Емилия Милкова бяха обсъдени възможности за популяризиране на историята на киното"}
{"url": "http://www.focus-news.net/news/2017/07/17/2416504/blagoevgrad-makedonski-grazhdanin-obvinen-v-kontrabanda-na-8-433-steka-tsigari-prez-gkpp-zlatarevo-ostava-v-aresta.html", "text": "Окръжна прокуратура – Благоевград привлече към наказателна отговорност македонския гражданин К. Г. по обвинение в контрабанда на цигари. Това съобщиха от пресцентъра на Апелативна прокуратура-София\". Той бил задържан около 05:45 ч. в събота, на 15 юли 2017 г., след като преминал през ГКПП \"Златарево\". \r\nВ управлявания от К.Г. товарен автомобил били открити 8 433 стека цигари без български акцизен бандерол от различни марки, чиято стойност възлиза на 556 000 лв. \r\nОбвиняемият К.Г. първоначално е бил задържан с прокурорско постановление за срок до 72 часа, като днес Окръжна прокуратура-Благоевград е внесла в съда искане за постоянна мярка за неотклонение „задържане под стража“, което е било уважено. \r\nРазследването по случая продължава под ръководството на ОП-Благоевград.", "date": "2017-07-17", "title": "Благоевград: Македонски гражданин, обвинен в контрабанда на 8 433 стека цигари през ГКПП \"Златарево\", остава в ареста"}
{"url": "http://www.focus-news.net/news/2017/07/17/2416494/plovdiv-svetinite-chast-ot-pokrova-i-rizata-na-sveta-bogoroditsa-koito-byaha-doneseni-v-grada-shte-ostanat-za-poklonenie-do-26-yuli.html", "text": "Светините – част от покрова и ризата на Света Богородица, които бяха донесени в Пловдив, ще останат за поклонение в Митрополитския храм „Св. Марина“ до 26 юли. Това съобщиха за Радио „Фокус” - Пловдив от митрополията. Изключение прави 20 юли, когато ще бъдат пренесени в с. Хвойна – храм „Св. Пророк Илия“ за поклонение от вярващите. По повод храмовия празник там ще бъде отслужена архиерейска света Литургия от 09:00 часа. Същият ден, вечерта, светините отново ще бъдат върнати в Митрополитския храм „Св. Марина“. На 23 юли, в 9.00 часа светините ще бъдат пренесени в храм „Успение Богородично” в Пазарджик, където ще останат през целия ден. От 24 юли до 26 юли, отново ще бъдат изложени за поклонение в митрополитския храм „Св. Марина” в Пловдив. На 27 юли светините ще бъдат пренесени в Хисаря – храм „Св. Пантелеймон“, за поклонение от всички вярващи. От 09:00 часа, по повод храмовия празник, там също ще бъде отслужена архиерейска света Литургия. Светините ще останат в Хисаря до вечерта, а на 28 и 29 юли, ще бъдат пренесени в Смолян – храм „Св. Висарион Смолянски“, където в петък - 28 юли, в 18.00 часа, ще бъде и тържественото им посрещане. Ще бъде отслужена празнична вечерня. На следващия ден, когато се отбелязва паметта на св. Висарион Смолянски, от 09:00 часа ще бъде отслужена архиерейска св. Литургия.\r\nЦветана ТОНЧЕВА", "date": "2017-07-17", "title": "Пловдив: Светините – част от покрова и ризата на Света Богородица, които бяха донесени в града, ще останат за поклонение до 26 юли"}
{"url": "http://www.focus-news.net/news/2017/07/17/2416503/pazardzhik-izpalnitelka-ot-italiya-vze-golyamata-nagrada-na-xii-ya-mezhdunaroden-festival-daga-nad-kleptuza-vav-velingrad.html", "text": "Голямата награда на провелия се във Велинград XII Международен фестивал за млади изпълнители на популярна музика „Дъга над Клептуза” завоюва младата изпълнителка Sara Dall’Olio от Италия, съобщи за Радио „Фокус“ – Пазарджик Бояна Кирилова от общинската администрация в курорта. „В четирите фестивални дни от 13 до 16 юли, участници от страната и чужбина представиха своите изпълнения. В музикалния празник участие взеха индивидуални изпълнители, дуети, вокални групи от различни възрастови групи и танцьори, които представиха  своят талант. Почетното и безпристрастно жури на фестивала бе в състав —Тони Димитрова, Светослав Лобошки и Васил Делиев. Тежката задача на журито бе да оцени най-добрите, въпреки че мнението на специалистите бе, че всички деца са се представили блестящо“, уточни Кирилова. Тя допълни, че останалите отличени с първо място в различните възрастови групи самостоятелни изпълнители в конкурса са: Надежда Дюлгерова от Петрич, Тодор Росенов Борисов от Пловдив, Аглея Александрова Канева от Пловдив, Калина Владимирова Десподска от Велинград, Мария Божинова от Петрич, Елеонора Антонова Иванова от Пловдив, Иванка Йорданова Средкова от Велинград и Петър Светославов Бечев от Пловдив. При вокалните групи първо място бе присъдено на: Анжелина Денчева и Костадин Миров от Велинград, Аглея Александрова Канева и Тодор Росенов Борисов от Пловдив, СЕКСТЕТ „БАМБИНИ” от Пловдив, ВГ „Карловойс“ от Карлово и Секстет „Веселите Звънчета” от Велинград.\r\nАлбена ЖИЛЕКОВА", "date": "2017-07-17", "title": "Пазарджик: Изпълнителка от Италия взе голямата награда на XII-я Международен фестивал „Дъга над Клептуза” във Велинград"}
{"url": "http://www.focus-news.net/news/2017/07/17/2416505/veliko-tarnovo-barziyat-vlak-ot-sofiya-za-varna-e-blasnal-chovek-v-rayona-mezhdu-garite-strazhitsa-i-selo-antonovo.html", "text": "Бързият влак от София за Варна е блъснал човек в района между гарите Стражица и село Антоново. Това потвърди за Радио „Фокус“ – Велико Търново говорителят на Областна дирекция на МВР – Велико Търново Мариана Христова. Инцидентът се е случил около 15.00  часа днес. „По първоначална информация става въпрос за самоубийство, но криминалистите са на място и изясняват причините“, поясни още говорителят на полицията. Произшествието е станало между двете гари. Влакът изчаква на мястото на инцидента. Все още няма информация дали пътниците ще бъдат извозени с алтернативен превоз.\r\nЛуиза ТРАНЧЕВА", "date": "2017-07-17", "title": "Велико Търново: Бързият влак от София за Варна е блъснал човек в района между гарите Стражица и село Антоново"}
{"url": "http://www.focus-news.net/news/2017/07/17/2416501/sofiya-vazstanoveno-e-dvizhenieto-po-pat-ii-81-buchin-prohod-kostinbrod.html", "text": "Възстановено е движението по път II-81 Бучин проход-Костинброд. Това съобщиха от пресцентъра на Агенция \"Пътна инфраструктура\".", "date": "2017-07-17", "title": "София: Възстановено е движението по път II-81 Бучин проход-Костинброд"}
{"url": "http://www.focus-news.net/news/2017/07/17/2416499/gay-verhofstad-dzheremi-korbin-tryabva-da-bade-vklyuchen-v-britanskiya-pregovoren-ekip-za-brekzit.html", "text": "Британският министър-председател Тереза Мей трябва да включи лидера на лейбъристите Джереми Корбин в преговорния екип за Брекзит, заяви главният преговарящ от страна на Европейския парламент Гай Верхофстад, пише The Independent. \r\nСпоред Верхофстад загубеното от Мей мнозинство в парламента означава, че гражданите отхвърлят  плана за твърд Брекзит и трябва да бъдат чути и други гласове при преговорите за излизането от блока.  \r\n„При Брекзит става дума за цялото Обединено кралство. То ще засегне всички негови граждани, както и гражданите на Европейския съюз във Великобритания. Това е  много по-голямо от вътрешнопартийните политически разделения или краткосрочното изборно позициониране. Става дума за живота на гражданите“, подчерта Верхофстад.  Мария Динкова", "date": "2017-07-17", "title": "Гай Верхофстад: Джереми Корбин трябва да бъде включен в британския преговорен екип за Брекзит"}
{"url": "http://www.focus-news.net/news/2017/07/17/2416507/tass-ukrayna-i-moldova-otkriha-parviya-savmesten-kontrolno-propuskatelen-punkt-na-granitsata-pri-pridnestrovieto.html", "text": "Президентът на Украйна Петро Порошенко и министър-председателят на Молдова Павел Филип откриха първия съвместен контролно-пропускателен пункт в придрестровската част на молдовската граница с Украйна, която не се контролира от Кишинев, предава ТАСС.\r\n„Нашите митнически и погранични органи заедно с представителите на европейската мисия за мониторинг  на украинско-молдовската граница ще осигуряват контрола и сигурността в тази част на границата“, подчерта Порошенко. Той изрази благодарността си към Молдова относно оказаната „подкрепа за териториалната цялост на Украйна“. Освен това той допълни, че „Киев ще отговори със същото на Кишинев, който пострада преди 21 г. от сепаратизъм“.  Мария Динкова", "date": "2017-07-17", "title": "ТАСС: Украйна и Молдова откриха първия съвместен контролно-пропускателен пункт на границата при Приднестровието"}
{"url": "http://www.focus-news.net/news/2017/07/17/2416509/blagoevgrad-delegatsiya-ot-republika-turtsiya-be-na-poseshtenie-v-bansko-vav-vrazka-s-realiziraneto-na-infrastrukturen-proekt-v-oblast-erzinkan.html", "text": "Делегация от Република Турция бе на посещение в Банско във връзка с реализирането на инфраструктурен проект в област Ерзинкан на южната ни съседка. Това съобщиха от пресцентъра на Община Банско. Представители на министерствата на науката и технологиите, на икономиката и туризма, заместник-областния управител Деде Муса Бастурк, както и екип от експерти, се срещнаха с ръководството на община Банско, представители на туризма и на оператора на ски-зона Банско.\r\nПоводът на срещата бе споделяне на опита и добрите практики от страна на най-добрия зимен курорт на България с турските представители, които заяви по време на разговора, че са избрали Банско по три причини – мащабното инфраструктурно развитие на курорта през последните години, най-успешния модел на зимен курорт на Балканите, както и добрата маркетингова политика, в резултат на която туристическата дестинация е предпочитана и разпознаваема, както на национално ниво, така и на международно.\r\nОсвен интересни факти за ски зоната и нейното управление, по време на дискусията, бе обсъден стремежа на Банско да постигне оптимална целогодишна запълняемост на легловата база чрез различни похвати – организиране на поредица от летни културни формати; привличане на туристи чрез разнообразни форми на туристически услуги – планински туризъм, спа и голф атракции; популяризиране на кулинарния проект „Уникално Банско”, акцентиращ върху богатството на местната кухня и ястия.", "date": "2017-07-17", "title": "Благоевград: Делегация от Република Турция бе на посещение в Банско във връзка с реализирането на инфраструктурен проект в област Ерзинкан"}
{"url": "http://www.focus-news.net/news/2017/07/17/2416513/blagoevgrad-sadat-v-petrich-nalozhi-uslovni-prisadi-na-dvama-kanaldzhii-prevozvali-deset-indiyski-grazhdani-prez-gkpp-promahon-kulata.html", "text": "Съдът одобри споразумение, сключено между Районна прокуратура – Петрич и защитата на подсъдимите М. Б. и К. В., обвинени в незаконно превеждане на чужденци през границата на страната. Това съобщиха от пресцентъра на Апелативна прокуратура-София\". На 2 юли 2017 г. двамата подсъдими, без надлежно разрешение на надлежните органи на властта, превели през ГКПП \"Промахон-Кулата\" десет индийски граждани. За извършване на деянието бил използван микробус с румънски регистрационни номера. На М. Б. и К. В. са наложени наказания от по една година и шест месеца „лишаване от свобода“ с изпитателен тригодишен срок. Всеки от тях ще заплати и глоба в размер на десет хиляди лева. Превозното средство, послужило за извършване на престъплението, е отнето в полза на държавата.", "date": "2017-07-17", "title": "Благоевград: Съдът в Петрич наложи условни присъди на двама каналджии, превозвали десет индийски граждани през ГКПП \"Промахон-Кулата\""}
{"url": "http://www.focus-news.net/news/2017/07/17/2416514/sport-dia-evtimova-naddelya-nad-yuliya-stamatova-s-76-63-v-bursa.html", "text": "Диа Евтимова надделя над Юлия Стаматова в два сета с 7:6, 6:3 в мач от третия кръг на квалификациите на тенис турнира в турския град Бурса. Мачът между двете българки продължи 89 минути. \r\nСлед тази победа Евтимова ще се изправи срещу украинката Даяна Ястремска в първия кръг на основната схема.", "date": "2017-07-17", "title": "Спорт: Диа Евтимова надделя над Юлия Стаматова с 7:6, 6:3 в Бурса"}
{"url": "http://www.focus-news.net/news/2017/07/17/2416515/gerb-zhitelite-na-grad-iskar-poiskaha-po-dobro-zdraveopazvane-i-patna-bezopasnost-ot-narodnite-predstaviteli-vladislav-nikolov-i-ralitsa-dobreva.html", "text": "Народните представители от ГЕРБ Владислав Николов и Ралица Добрева проведоха изнесена приемна за граждани в град Искър. Исканията на местните биха могли да се обобщят в две теми – пътна безопасност и здравеопазване. Това съобщиха от пресцентъра на ПП ГЕРБ. Жителите на Искър настояха за поставянето на „легнали полицаи“ в града, защото преминаващите с висока скорост автомобили, независимо от ограничението за населено място, създават предпоставка за катастрофи  и застрашават живота на пешеходците. „Поставяли сме въпроса безброй пъти на вниманието на кмета, но нищо. Казва, че няма пари и толкова. Какво ни остава да направим, освен да търсим вас за помощ”, оплакаха се гражданите. \r\nЛипсата на лаборатория също се оказва сериозен проблем за хората, особено за тези, които страдат от диабет. „За да си направим така важния профил, който проследява нивата на кръвна захар през целия ден, трябва да пътуваме до Кнежа или до Плевен. Това е сериозен разход, а и отнема на практика цял ден”, обясниха пред народните представители хората, дошли в приемния им ден.\r\nНародните представители Владислав Николов и Ралица Добрева се ангажираха да поставят въпросите пред кмета на Искър и да настояват за ефективни мерки за решаване на проблемите, които тревожат местните.", "date": "2017-07-17", "title": "ГЕРБ: Жителите на град Искър поискаха по-добро здравеопазване и пътна безопасност от народните представители Владислав Николов и Ралица Добрева"}
{"url": "http://www.focus-news.net/news/2017/07/17/2416516/prezidentat-rumen-radev-udostoi-s-orden-stara-planina-parva-stepen-poslanika-na-kralstvo-niderlandiya-tomas-van-orshot.html", "text": "На тържествена церемония в Гербовата зала на „Дондуков“ 2 президентът Румен Радев награди извънредния и пълномощен посланик на Кралство Нидерландия в Република България Томас ван Орсхот с орден „Стара планина“ първа степен за неговите заслуги за укрепването и развитието на двустранните отношения. Това съобщиха от прессекретариата на държавният глава.\r\n„За мен е чест да удостоя посланика на Кралство Нидерландия Томас ван Орсхот с най-висшето държавно отличие на България. Това е оценка за неговите професионални качества и непрестанните му усилия отношенията между Република България и Кралство Нидерландия да се развиват динамично във всички области на взаимен интерес и в дух на приятелство не само в двустранен план, но и в рамките на Европейския съюз и НАТО“, заяви президентът. Румен Радев подчерта, че двете страни споделят общата мисия да работят за изграждането на мирна и просперираща Европа. \r\nПрезидентът изрази благодарност за експертната помощ, която страната ни получи от Нидерландия, за покриване на критериите за членство в Шенгенското пространство. Румен Радев оцени високо и партньорството между полицейските служби на двете страни и за охрана на границата. „Особено важна за нас е експертната помощ, която вие ни оказахте за реформа в правосъдната система“, добави още Румен Радев. \r\nПрез 2015 г. размерът на нидерландските инвестиции достигна над 700 млн. евро, което изведе страната на първо място по преки чуждестранни инвестиции в България, подчерта още президентът и отбеляза позитивната тенденция на двустранното сътрудничество в сферата на образованието.\r\n„Нашите две държави споделят едни и същи ценности и цели и са изправени пред сходни предизвикателства. Като съюзници ние посрещаме трудностите със солидарност и взаимна подкрепа. През десетте години, в които България е член на ЕС, тя се доказа като надежден и конструктивен партньор“, заяви посланик Орсхот и изрази подкрепата на страната си към реформата и усъвършенстването на българската правосъдна система. „Българските граждани заслужават прозрачна, предсказуема и надеждна съдебна система“, заяви още Томас ван Орсхот.", "date": "2017-07-17", "title": "Президентът Румен Радев удостои с орден „Стара планина“ първа степен посланика на Кралство Нидерландия Томас ван Орсхот"}
{"url": "http://www.focus-news.net/news/2017/07/17/2416517/vitsepremierat-ekaterina-zaharieva-podkrepi-angazhimenta-na-es-kam-zapadnite-balkani-i-iztochnoto-partnyorstvo.html", "text": "Заместник-министър председателят по правосъдната реформа и министър на външните работи Екатерина Захариева взе участие в заседанието на Съвет „Външни работи“, който се проведе днес в Брюксел. Това съобщиха от пресцентъра на Министерството на външните работи. Приоритетите в изпълнението на Глобалната стратегия на Европейския съюз (ЕС) за 2018 г., ситуацията в Либия, миграционната криза в Централното Средиземноморие и последните развития в Корейската Народно Демократична република бяха във фокуса на вниманието на първите дипломати на ЕС.\r\nМинистрите оцениха високо постигнатия напредък в изпълнението на Глобалната стратегия на ЕС, като подчертаха необходимостта от продължаване на работата по задълбочаване на сътрудничеството в областта на сигурността и отбраната. Общо бе мнението, че сред приоритетите през следващата година ще бъде подкрепата за основан на международното право глобален ред, засилване на сътрудничеството с ООН и НАТО, както и с регионални организации като ОССЕ, Африканския съюз и други за търсене на общи решения на предизвикателствата пред сигурността.\r\nВажно е да не губим набраната инерция в областта на сигурността и отбраната, за да постигнем устойчиви резултати. Успех в решаването на конфликти и кризи можем да постигнем само ако подходим комплексно, като съчетаваме дейностите по различни политики - политика за развитие, хуманитарни дейности и такива, изграждащи мира, заяви в изказването си вицепремиерът Захариева. България подкрепя поставения фокус върху по-нататъшното задълбочаване на политическия ангажимент на ЕС към Западните Балкани и страните от Източното партньорство, подчерта тя.\r\nМинистрите обсъдиха актуалната ситуация в Либия и приветстваха назначаването на Гассан Саламе за специален представител на ГС на ООН за Либия. Съветът взе решение за продължаване на мандатите на Гражданската мисия на ЕС за подпомагане на управлението на границите в Либия и на Военноморската операция на Европейския съюз „София” в Средиземно море до 31 декември 2018 г.\r\nМинистрите дискутираха предизвикателствата на миграцията с върховния комисар на ООН по бежанците Филипо Гранди и генералния директор на Международната организация по миграцията Уилям Лейси Суинг.  Вицепремиерът Захариева отбеляза, че ситуацията в Италия през последните седмици буди тревога и България като външна граница добре разбира колко важна е солидарността. От ключово значение е да имаме ефективни политики на връщане и реадмисия. ЕС трябва да продължи да работи за сключването на съответните споразумения не само с африкански държави, но и с други държави на произход и транзит в Близкия изток и Азия, допълни тя.\r\nВъншните министри на ЕС остро осъдиха продължаващите опити с балистични ракети и ядрената програма на КНДР, които водят до нарастване на напрежението и сериозно подкопават регионалната и международната сигурност. Северна Корея трябва незабавно да прекрати провокационните си действия и стриктно да спазва задълженията си по съответните резолюции на СС на ООН. ЕС продължава политиката си на критично ангажиране и запазва отворени каналите за комуникация с КНДР, но е готов да разгледа допълнителни автономни санкции, ако Пхенян продължи с провокациите.  Изтъкната бе необходимостта КНДР да предприеме конкретни действия за изпълнение на ангажиментите си за пълно и необратимо прекратяване на програмите за разработване на ядрено оръжие и балистични ракети.", "date": "2017-07-17", "title": "Вицепремиерът Екатерина Захариева подкрепи ангажимента на ЕС към Западните Балкани и Източното партньорство"}
{"url": "http://www.focus-news.net/news/2017/07/17/2416519/plovdiv-17-godishen-mladezh-e-nastanen-v-bolnitsa-s-mnozhestvo-travmi-sled-tezhka-katastrofa-pri-razklona-za-selo-kaloyanovo.html", "text": "17-годишен е настанен в болница с множество травми след тежка катастрофа на пътя Пловдив – Карлово, при разклона за село Калояново. Това съобщиха за Радио „Фокус”-Пловдив от ОДМВР-Пловдив. Катастрофата е станала около 14.30 часа. По първоначални данни джип, който е бил шофиран от 19-годишно момиче и е идвал от Дълго поле, е отнел предимството на лека кола със старозагорска регистрация, която се е движила по правия път за Карлово. Колата е било управлявана от 26-годишен водач. От удара 17-годишен младеж е изскочил през стъклото от джипа. Той е бил закаран в болница с множество травми и комоцио.  \r\nОгледът на местопроизшествието е вече приключил и пътят е отворен за движение. Направени са проби и на двамата шофьори , като не е установена употреба на алкохол.\r\nЦветана ТОНЧЕВА", "date": "2017-07-17", "title": "Пловдив: 17-годишен младеж е настанен в болница с множество травми след тежка катастрофа при разклона за село Калояново"}
{"url": "http://www.focus-news.net/news/2017/07/17/2416520/sliven-mokri-sa-patishtata-na-teritoriyata-na-oblastta.html", "text": "Мокри заради дъжда са пътищата на територията на Сливенска област. Движението е натоварено,  съобщиха за Радио „Фокус“ – Сливен от Областно пътно управление. Трафикът в сливенския участък на АМ „Тракия“, по Подбалканския път, пътят Нова Загора – Сливен – Бургас, Ямбол – Сливен и Нова Загора – Раднево е с нормална за летния сезон  интензивност. Камери за видеонаблюдение са разположени в районите на селата Подслон и Съдиево и на изхода на Нова Загора в посока София. В района на село Крушаре, по пътя Сливен – Ямбол, и на разклона за село Камен има засилено полицейско присъствие. Забранено е преминаването на тежки камиони над 10 тона през проход \"Твърдишки\", както и по пътя Сливен – Ичера – Градец. Котленският проход е отворен за всички моторни превозни средства. Опасност от падащи камъни има по пътя Стара река – Сливен и пътя Сливен – Ичера. В област Ямбол заради пропаднала настилка в една лента е движението в част от пътя Елхово – Изгрев и по пътя между селата Малък Манастир и Голям Манастир, където има пропаднали настилка и насип.", "date": "2017-07-17", "title": "Сливен: Мокри са пътищата на територията на областта"}
{"url": "http://www.focus-news.net/news/2017/07/17/2416511/vitsepremierat-valeri-simeonov-za-poredniya-sluchay-na-tsiganska-prestapnost-v-byala-apeliram-da-se-prilozhi-tsyalata-strogost-na-zakona-tova-e-ubiystvo.html", "text": "Пореден случай на битова циганска престъпност в Бяла завърши този път фатално. Това написа в официални си профил в социалната мрежа \"Фейсбук\" вицепремиерът Валери Симеонов.  \"Апелирам да се приложи цялата строгост на закона. Апелирам и прокуратурата да преквалификацира обвинението от битова престъпност към състав, който е адекватен на случилото се - Алекс Александров почина. За мен, това не е улична свада с два шамара - това е убийство\", пише Симеонов.", "date": "2017-07-17", "title": "Вицепремиерът Валери Симеонов за поредния случай на циганска престъпност в Бяла: Апелирам да се приложи цялата строгост на закона, това е убийство"}
{"url": "http://www.focus-news.net/news/2017/07/17/2416518/reuters-katar-obvini-obedinenite-arabski-emirstva-za-hakerskata-ataka-koyato-postavi-nachaloto-na-krizata-v-persiyskiya-zaliv.html", "text": "Катар заяви, че вярва в достоверността на появилата се информация, че Обединените арабски емирства са участвали в предполагаемата хакерска атака срещу катарската държавна информационна агенция в края на май, която доведе до започването на дипломатическата криза между Доха и нейните съседи, предава Reuters. \r\n„Информацията, публикувана от Washington Post... разкри намесата на Обединените арабски емирства и техни високопоставени служители при хакерската атака срещу Qatar News Agency“, отбелязаха от правителството на Катар. \r\nДокладът „ясно доказва, че хакерското нападение се е случило“, допълниха катарските власти. \r\nПо-рано в понеделник министърът на външните работи на Обединените арабски емирства Ануар Гаргаш заяви, че представената от американския вестник информация е грешна и отрече неговата държава да е била замесена.  Мария Динкова", "date": "2017-07-17", "title": "Reuters: Катар обвини Обединените арабски емирства за хакерската атака, която постави началото на кризата в Персийския залив"}
{"url": "http://www.focus-news.net/news/2017/07/17/2416522/interfaks-v-nedelya-e-imalo-opit-za-napadenie-sreshtu-ruskoto-posolstvo-v-damask.html", "text": "От Министерството на външните работи на Русия съобщиха, че в неделя е имало опит за нападение срещу руското посолство в сирийската столица Дамаск, предава Интерфакс. \r\nОт външнополитическото ведомство подчертаха, че „по щастлива случайност няма жертви и разрушения“. \r\n„Решително осъждаме терористичните атаки срещу руското дипломатическо представителство и мирните квартали на Дамаск“, допълниха от руското Министерство.  Мария Динкова", "date": "2017-07-17", "title": "Интерфакс: В неделя е имало опит за нападение срещу руското посолство в Дамаск"}
{"url": "http://www.focus-news.net/news/2017/07/17/2416506/gl-prokuror-sotir-tsatsarov-za-ndk-shte-badat-razpitvani-lilyana-pavlova-tomislav-donchev-i-vezhdi-rashidov.html", "text": "За НДК ще бъдат разпитвани Лиляна Павлова, Томислав Дончев и Вежди Рашидов. Това каза главният прокурор Сотир Цацаров пред журналисти във връзка с разследването за НДК, предаде репортер на Агенция „Фокус“. „Министри ще бъдат извикани и ще бъдат разпитвани. При всички случаи мисля, че ще бъдат призовани: министър Лиляна Павлова, Томислав Дончев, Вежди Рашидов, с оглед негови твърдения, че той е поискал да смени Мирослав Боршош или нещо друго, но в момента в който се е върнал от отпуск вече не е бил принципал на НДК“, коментира Цацаров. По думите му дали ще бъдат разпитвани други, освен Боршош, зависи от преценката на наблюдаващия прокурор. Цацаров поясни, че прокуратурата работи по сигнална справка на ДАНС, а всичко друго е добавено към нея. „Наблюдващият прокурор е изискал почти всички сключени договори с външни изпълнители, които г-н Боршош е сключвал в качеството си на директор на НДК. Работи се по всички възможни линии. В момента е налице готовност за начално работно обвинение по сигналната справка на ДАНС“, каза Цацаров. По думите му в тази справка има имена на министри с оглед гласуването на решението за увеличаване на капитала на НДК, но не и за злоупотреби от тяхна страна. Главният прокурор уточни, че статутът на Мирослав Боршош в момента е на лице,  призовано с цел на повдигане на обвинение за престъпление. Цацаров поясни, че първоначалното обвинение на Боршош е нецелесъобразно изразходване на средства. Главният прокурор заяви, че утре в 14.00 ч. е поканен на заседанието на Временната анкетна комисия за НДК и обяви, че ще се яви в знак на уважение към парламента.  Той посочи, че може да даде факти на комисията, които наблюдаващият прокурор не намира за следствена тайна. „Поканата ми съдържа текста -  явяване и изслушване във връзка с предмета на работа на парламентарната комисия“, каза Цацаров.", "date": "2017-07-17", "title": "Гл. прокурор Сотир Цацаров: За НДК ще бъдат разпитвани Лиляна Павлова, Томислав Дончев и Вежди Рашидов"}
{"url": "http://www.focus-news.net/news/2017/07/17/2416524/pregled-na-mezhdunarodnite-novini-do-18-chasa-agentsiya-fokus.html", "text": "В белгийската столица вече е в ход вторият рунд от преговорите за излизане на Великобритания от структурите на Общността. Преди началото им министърът по въпросите за Брекзит Дейвид Дейвис призова и двете страни в разговорите „да се захващат за работа“.\r\nДейвис подчерта, че неговият приоритет в разговорите да \"разсее несигурността\" за гражданите на ЕС, живеещи в Обединеното кралство и за британците, установени в други страни от Общността. \r\nОт Брюксел настояват за постигането на значителен напредък по този въпрос, както и по отношение на финансовото уреждане на Брекзит и въпроса за ирландската граница. Едва тогава ще започнат преговорите по търговската част.\r\n*** Точно месец, след като белгийският флот се включи с една фрегата в операцията „София“, правителството в Брюксел започна обмислянето на решение за оттегляне от мисията на ЕС за спасяване на мигранти и пресичане на дейността на трафикантите в Средиземно море.\r\nБелгийският министър на миграцията Тео Франкен призова за оттегляне от операциите срещу трафикантите на фрегата, която е изпратена да патрулира във водите, разделящи остров Сицилия от либийското крайбрежие. \r\nФранкен заяви на фламандския език пред телевизионния оператор VTM, че цялата мисия на ЕС „София\" е „лудост“, която носи „срам\" за Европа.\r\n„Не става въпрос дали да спасим [мигранти] или не. Ние трябва. Това обаче води до привличането на повече мигранти и в резултат на това – на повече смъртни случаи. Това е срамно за Европа\", коментира министърът. Неговите забележки идват само броени дни, след като британската парламентарна комисия нарече „София“ провал, който трябва да бъде спрян.\r\n***  Президентът на Украйна Петро Порошенко и министър-председателят на Молдова Павел Филип откриха първия съвместен контролно-пропускателен пункт в придрестровската част на молдовската граница с Украйна, която не се контролира от Кишинев.\r\n„Нашите митнически и погранични органи заедно с представителите на европейската мисия за мониторинг  на украинско-молдовската граница ще осигуряват контрола и сигурността в тази част на границата“, подчерта Порошенко. Той изрази благодарността си към Молдова относно оказаната „подкрепа за териториалната цялост на Украйна“. Освен това той допълни, че „Киев ще отговори със същото на Кишинев, който пострада преди 21 г. от сепаратизъм“.\r\n*** Общо 168 членове на Кюрдската работническа партия (ПКК) са били задържани по време на антитерористични операции в периода между 10 юли и 17 юли, съобщиха в понеделник от турското Министерство на вътрешните работи. \r\nПолицията, жандармерията и турските въоръжени сили са извършили 1, 128 антитерористични операции срещу ПКК, по време на които 25 членове на ПКК са били убити, двама са били заловени живи, а 14 други са се предали. \r\nОсвен това  33 дългоцевни оръжия, много експлозиви, хиляди амуниции, 27 самоделни взривни устройства и 12 укрития и пещери, използвани от членовете на ПКК, са били унищожени. \r\nКато част от борбата срещу незаконната миграция 3, 352 нелегални имигранти и 54 трафиканти са били заловени от турските власти.\r\n*** Туристите, почиващи по плажовете на Гърция и държавите по Адриатическото крайбрежие, вероятно не се наслаждават на мечтаната почивка. \r\nВместо слънце и пясък, летуващите в южната ни съседка са застигнати от облаци, гръмотевични бури и градушки. В Ситония, полуостров Халкидики, бушува циклонът „Медуза“, който потопи под вода хотели и улици. В резултат в района бе разпоредена евакуация. По пътищата има свлачища и клони, а стабилизирането на времето синоптиците очакват едва след вторник вечер. \r\nПочиващите в Хърватия или Черна гора пък са изправени пред твърде големи горещини. Голяма част от Адриатическото крайбрежие е обхванато от масивни горски пожари, което наложи евакуация на почиващите в засегнатите райони.\r\nСилен пожар избухна в нощта срещу понеделник край хърватския град Омиш и веднага се е разпространил в посока Сплит, което доведе и до преустановяване на движението в района, съобщи полицията в популярния адриатическия град.\r\nСигналът за огъня е получен 42 минути след полунощ (местно време). В потушаването му са задействани екипи от Сплит, Трогир, Омиш и Солин – общо 109 пожарникари с 32 превозни средства. Поискана е и помощ по въздуха, но заради силния вятър в района машините все още не може да излетят. \r\nНяма информация за ранени хора, нито за щети, а на мястото на пожара е изпратен и медицински екип.\r\nВ пламъци е и гъстата борова гора на остров Хвар, друга популярна дестинация за туристите. \r\nПожарите все още са активни и по крайбрежието на Черна гора. На полуостров Лущица край Грабовица огънят допълнително е бе подсилен от ветровете. Ситуацията в прилежащите населени места е под контрол, така че няма необходимост от евакуация на жителите. \r\n\"Ситуацията на терена е много трудна. Огромният пожар се разпространява от силен вятър. Борис се и се надяваме, че бързо ще потушат огъня“, заяви Максим Мандич, командващ спасителните служби в популярния град Котор.\r\nЧаст от населението на крайбрежния град Тиват е евакуирано в понеделник сутрин заради силни пожар,избухнал около три часа сутринта (местно време).\r\nДосега с кораби са евакуирани над 100 души, но около 20 местни жители отказват да напуснат домовете си. Ситуацията според черногорските медии е много сериозна, някои от жителите са скочили в морето, за да се спасят от стихията. Към момента те са изведени на безопасно място. \r\nСпоред полицията пожарът има две огнища и засега огнеборците не са успели да ги локализират.\r\nВ района на столицата Подгорица също бушуват пожари, чиито брой в неделя достигна до 33.\r\n*** Полицията във федералната германска провинция Баден-Вюртемберг разследва масовите безредици, които избухнаха при честването на местен празник в Шорндорф.\r\nПразникът в града бе помрачен от серия погроми и минимум четири случая на сексуално посегателство. В последното са обвинени един гражданин на Ирак и трима афганистанци – всичките кандидатстващи за убежище в Германия. \r\nОсвен това в напрегната нощ на 16 юли в градския парк са се събрали и около хиляда хулигани, които – съгласно медийните доклади – имат мигрантски корени. Те са хвърляли бутилки по фасадата на градския замък, по гражданите и по полицейските служители, съблюдаващи за спазването на реда по време на честванията. Опитът от страна на правоохранителните органи да задържат част от буйстващите е довел до сблъсъци с тях.\r\n*** В понеделник е имало леки сблъсъци в Стария град на Ерусалим на фона на увеличеното напрежение след смъртоносното нападение край Храмовия хълм. \r\nОт полицията уточниха, че ситуацията вече е спокойна. Властите отбелязаха, че група мюсюлмански поклонници са опитали да блокират път в Стария град на Ерусалим.\r\nОрганите на реда са отказали да им позволят да проведат своя протест и са им наредили да се отдръпнат от пътя, тъй като са „застрашавали себе си и другите“. \r\nОт полицията допълниха, че тийнейджър е хвърлил бутилка срещу един от полицейските служители, заради което след това е бил арестуван.\r\n*** В учебно заведение в германския град Еслинген, разположен в близост до Щутгарт, е обявена тревога заради въоръжен мъж на територията му.\r\nУченици са забелязали лице, което е имало пистолет, закачен на колана му, поясни говорител на полицията. Поради тази причина е подаден сигнал до правоохранителните органи. На място е изпратен контингент, който претърсва сградата. Учениците са помолени да не напускат класните стаи, докато проверката не бъде приключена.", "date": "2017-07-17", "title": "Преглед на международните новини до 18 часа /Агенция “Фокус”/"}
{"url": "http://www.focus-news.net/news/2017/07/17/2416521/varna-tsisterna-se-e-obarnala-i-zapalila-sled-udar-s-bus-na-patya-provadiya-aytos-pri-selo-komarevo-shest-protivopozharni-ekipa-sa-pogasili-oganya.html", "text": "Тежък инцидент е станал на пътя Провадия-Айтос, в района на село Комарево. По първоначални данни, след удар с бус, цистерна се е обърнала и запалила. Шест противопожарни екипа са погасили огъня. Това съобщиха от пресцентъра на МВР. Сигналът за инцидента край Провадия, при моста до село Комарево, е постъпил около 17.16 часа. По първоначални данни, катастрофата е възникнала между бус и цистерна. При удара цистерната се е обърнала и възпламенила. Незабавно към мястото на произшествието са насочени шест противопожарни автомобила, както и екипи на полицията и Бърза помощ. За броени минути пожарникарите са потушили огъня. \r\nПътни полицаи отклоняват движението в района на катастрофата. Организиран е обходен маршрут през селата Храброво и Комарево.", "date": "2017-07-17", "title": "Варна: Цистерна се е обърнала и запалила след удар с бус на пътя Провадия-Айтос при село Комарево, шест противопожарни екипа са погасили огъня"}
{"url": "http://www.focus-news.net/news/2017/07/17/2416523/tarzhestveno-chestvane-na-180-godishninata-ot-rozhdenieto-na-vasil-levski-shte-se-provede-v-borisovata-gradina-v-stolitsata-na-18-yuli.html", "text": "На 18 юли (вторник) от 11.00 часа в Борисовата градина пред бюст-паметника на Апостола на свободата ще се проведе тържествено честване на 180-годишнината от рождението на Васил Левски. Това съобщиха от пресцентъра на Столична община.\r\nВ програмата, организирана от Столична община, ще участват актьорите Мариус Донкин и Красимира Кузманова, Теодосий Спасов, мъжки камерен хор „България” и Гвардейският представителен духов оркестър.", "date": "2017-07-17", "title": "Тържествено честване на 180-годишнината от рождението на Васил Левски ще се проведе в Борисовата градина в столицата на 18 юли"}
{"url": "http://www.focus-news.net/news/2017/07/17/2416526/aktsenti-v-sutreshniya-blok-dobro-utro-balgariya-na-radio-fokus-na-18-yuli.html", "text": "На фона на загубите, които търпи групировката „Ислямска държава“ в размирните региони от Близкия изток, на път ли сме да постигнем победа над цялостната идеология на джихадистите и каква е опасността Балканите да се превърнат във „врата“ на екстремисти към сърцето на Стария континент? Тези и още теми ще коментираме с бившия директор на Националната разузнавателна служба ген. Кирчо Киров. Фокус на предаването ще бъде 180-годишнината от рождението на Васил Левски. Ще се насочим към карловското село Войнягово, пазещо спомена за Апостола и заемащо значителна част от живота му. С какво селото играе важна роля за българския герой ще научим от кмета на с. Войнягово Тодор Танковски. По повод годишнината Националният военноисторически музей за пръв път ще представи архиви за гроба на Апостола. Какво точно ще включват те ще разберем от директора на културната институция доц. Соня Пенкова. И още - след 25-годишно прекъсване се възстановяват разкопките в местността Градище край Габрово. Повече за тях ще представи Надежда Кръстева от Радио „Фокус“-Велико Търново. Албена Жилекова от Радио „Фокус“-Пазарджик пък ще насочи вниманието ни към разнообразието от билки в пазарджишко и приложението им в бита. \r\nТези и още теми – в сутрешния блок на Радио „Фокус“ „Добро утро, България“ до 10.00 часа с водещ Виктория Месробович.", "date": "2017-07-17", "title": "Акценти в сутрешния блок „Добро утро, България“ на Радио „Фокус“ на 18 юли"}
{"url": "http://www.focus-news.net/news/2017/07/17/2416512/predsedatelyat-na-narodnoto-sabranie-dimitar-glavchev-uchastva-v-yubileynoto-koloezdachno-sastezanie-za-kupa-vasil-levski.html", "text": "Председателят на Народното събрание Димитър Главчев участва в юбилейното колоездачно състезание за Купа \"Васил Левски\". Двудневната обиколка, посветена на 180-годишнината от рождението на Васил Левски, се проведе под почетния патронаж на председателя на парламента. Това съобщиха от пресцентъра на Народното събрание.\r\nПреди да се включи в надпреварата между любителите-колоездачи от село Къкрина до Ловеч, Димитър Главчев отбеляза пред журналисти, че фигурата на Васил Левски е толкова голяма, че всеки българин може да намери в нея нещо за себе си. Той е най-светлият образ в нашата история, пример за честност, за искреност, за свободолюбие, добави председателят на парламента. Ако перифразираме неговата мисъл „Времето е в нас и ние сме във времето“, се надявам Левски да е в много от нас, защото всички го носим в нас, посочи Димитър Главчев. \r\nПредседателят на Народното събрание ще връчи наградите на победителите в категория „Мъже” пред паметника на Васил Левски в Ловеч. \r\nКолоездачното състезание за Купа \"Васил Левски\" бе организирано от областния управител на Ловеч в партньорство с Колоездачен клуб „Хемус 1896” - Троян, Български колоездачен съюз, Общините Карлово, Троян и Ловеч.", "date": "2017-07-17", "title": "Председателят на Народното събрание Димитър Главчев участва в юбилейното колоездачно състезание за Купа \"Васил Левски\""}
{"url": "http://www.focus-news.net/news/2017/07/17/2416528/blagoevgrad-istoricheski-muzey-petrich-shte-otbelezhi-180-godini-ot-rozhdenieto-na-vasil-levski-s-posterna-izlozhba-na-otkrito.html", "text": "Исторически музей – Петрич ще отбележи 180 години от рождението на Васил Левски с постерна изложба на открито. Това каза за Радио „Фокус“ – Пирин Сотир Иванов, директор на културната институция. Той обясни, че обикновено повечето културни институции предпочитат годишнината от смъртта, защото тя съвпада с учебната година. „И ако Ви прави впечатление една огромна част от събитията в България са част от образователния процес, защото е много лесно директорът на едно училище да натовари даден учител да направи съответното мероприятие. Ние обаче винаги сме държали през юли, когато е рождената дата на Левски, да покажем част от неговата история, неговите идеи и онова, което той е имал като енергия, която обединява българското общество в края на Българското възраждане, тогава, когато Васил Левски, на базата на своето чисто християнско образование и ценности, наследени от българското православие, на базата на ценности, породени от новата образователна система и новите търсения на българите за политическа и културна еманципация, Васил Левски създава своята „Нареда на работниците за освобождението на българският народ”, създава своите както революционни, така и демократични идеи“, каза още Сотир Иванов. Той добави, че от Исторически музей – Петрич тази година имат идеята да представят постерна изложба, която ще бъде разположена на улицата. „Така, докато отивате до кафето, докато отивате на работа, докато се разхождате с вашите приятели, ще може да видите нещо, което ще Ви провокира да си кажете: „Това са идеите на Левски, неговите действия, но и част от това, което той е направил, е част от мен“. Аз мисля, че този начин на докосване до Левски е много лесен. Всичко, което е направил той, е важно за българското общество, защото, преживявайки неговите ценности като такива, които изграждат и нашия характер, то това е най-доброто докосване до историята и всъщност това показва, че ние изучаваме историята не заради миналото, а заради нашето бъдеще“, подчерта Иванов.\r\nЛивия НИНОВА", "date": "2017-07-17", "title": "Благоевград: Исторически музей – Петрич ще отбележи 180 години от рождението на Васил Левски с постерна изложба на открито"}
{"url": "http://www.focus-news.net/news/2017/07/17/2416525/varna-ogranicheno-e-dvizhenieto-po-pat-iii-208-provadiya-dalgopol-pri-mosta-na-s-komarevo-obhodniyat-marshrut-e-po-pat-iii-208-komarevo-hrabrovo.html", "text": "Ограничено е движението по път III-208 Провадия-Дългопол при моста на село Комарево, поради пътнотранспортно произшествие. Това съобщиха от пресцентъра на Агенция \"Пътна инфраструктура\". Обходният маршрут е по път III-208-Комарево-Храброво.", "date": "2017-07-17", "title": "Варна: Ограничено е движението по път III-208 Провадия-Дългопол при моста на с. Комарево, обходният маршрут е по път III-208-Комарево-Храброво"}
{"url": "http://www.focus-news.net/news/2017/07/17/2416530/dobrich-ministar-neno-dimov-napravi-parva-kopka-ot-vodniya-tsikal-na-grada.html", "text": "Министърът на околната среда и водите Нено Димов и кметът Йордан Йорданов направиха първа копка от водния цикъл на Добрич. Проектът е от голяма важност за града, тъй като ще реши дългогодишните проблеми с остарялата ВиК мрежа на Добрич. Инвестицията е в размер на 114,9 млн. лв., 86,2 млн. лв. от тях безвъзмездна финансова помощ по Оперативна програма „Околна среда 2014-2020“. Това съобщиха от пресцентъра на МОСВ.\r\n„С реализацията на проекта ще се намалят течовете в мрежата, ще се подобри и пречистването на отпадъчните води, за което настоява Европейската комисия“, заяви министър Димов. ПСОВ-Добрич в с. Врачанци е построена през 1986 г., но досега не е реконструирана. Предвижда се изграждане на биологично стъпало с пречистване на азот и фосфор, което ще предотврати замърсяването на р. Добричка. Съоръжението ще обслужва 92 498 души, каза министърът. \r\nПроектът се очаква от жителите на Добрич, въпреки че те ще трябва да понасят много неудобства през следващите месеци. Предстои рехабилитацията на близо 80 км водопроводи, полагани в периода от 1950-1970 г., което означава разкопани улици, струпване на строителна техника и работници. В момента авариите са всекидневие и загубите на вода достигат 86%, обясни министър Димов. \r\nПрез първия програмен период в област Добрич са реализирани 7 проекта, по които са вложени над 64 млн. лв. От тях 25,5 млн. лв. в сектор „Води“ и 38,9 млн. лв. в сектор „Отпадъци“. Положената линейна инфраструктура е с дължина над 20 км. \r\nВ момента със средства от ОПОС 2014- 2020 се подготвя регионално прединвестиционно проучване  на територията на област Добрич, на базата на което ще  бъдат финансирани и други проекти във водния сектор. \r\nНа церемонията присъстваха областният управител Красимир Кирилов и народните представители Пламен Манушев и Живко Мартинов.", "date": "2017-07-17", "title": "Добрич: Министър Нено Димов направи първа копка от водния цикъл на града"}
{"url": "http://www.focus-news.net/news/2017/07/17/2416533/sport-uest-bromich-e-podpisal-dogovor-za-naemaneto-na-egipetskiya-zashtitnik-ahmed-hegazi.html", "text": "Английският футболен клуб Уест Бромич е подписал договор за наемането на египетския защитник Ахмед Хегази, предава BBC. \r\nОт две години Хегази играе за египетския клуб Ал Ахли, като през 2015 г. напусна италианския Фиорентина заради контузия. \r\nДоговорът с Уест Бромич е за два сезона, като в края на периода клубът ще има възможност да купи 26-годишния футболист.", "date": "2017-07-17", "title": "Спорт: Уест Бромич е подписал договор за наемането на египетския защитник Ахмед Хегази"}
{"url": "http://www.focus-news.net/news/2017/07/17/2416532/nimh-zhalt-kod-za-obilni-valezhi-e-v-sila-za-4-oblasti-na-stranata-za-18-yuli.html", "text": "Жълт код за обилни валежи е в сила за 4 области на страната за 18 юли, сочи справка на сайта на Националния институт по метеорология и хидрология (НИМХ). Жълтият код е в сила за областите: Ямбол, Бургас, Кърджали, Хасково. В тях се очаква да има значителни количества валежи от 15 до 30  л/кв.м.\r\nЗа цялото Черноморие е в сила жълт код за силен вятър и силно вълнение на морето. Там ще духа север-североизточен вятър с пориви 21-17 м/сек и вълнение на морето 3-4 бала. Жълтият код означава потенциална опасност и повишена вероятност за опасни метеорологични явления, които могат да причинят щети. От НИМХ препоръчват да се следи прогнозата за времето и да не се предприема неоправдан риск, особено при извършване на дейности, които зависят от времето.", "date": "2017-07-17", "title": "НИМХ: Жълт код за обилни валежи е в сила за 4 области на страната за 18 юли"}
{"url": "http://www.focus-news.net/news/2017/07/17/2416534/kyustendil-udalzhen-e-priemat-na-zhelaeshti-da-polzvat-uslugata-na-dnevniya-tsentar-za-vazrastni-hora-s-uvrezhdaniya-v-dupnitsa.html", "text": "Удължен е приемът на желаещи да ползват услугата на Дневния център за възрастни хора с увреждания в Дупница. Това съобщи за Радио „Фокус” – Кюстендил Нина Александрова, специалист в отдел „Социални дейности“ към Община Дупница. Срокът е удължен до 21 юли, а причината е в малкия брой подадени заявления от желаещи да се възползват от безплатните услуги, които са за капацитет от 30 души. Дневният център се разкрива, след спечелен от страна на Община Дупница проект, който осигурява целодневно и почасово обгрижване на възрастните лица. В центъра, ползвателите ще могат да се възползват от психологическо консултиране, рехабилитация, медицинско обслужване, арт-терапия, трудо-терапия и от други услуги. „Идеята на дневния център е съвсем различна от така наречените лични асистенти. Не са малко семействата, които денонощно са до свой близък и нямат възможност поради тази причина да работят нормално. Дневният център е именно с тази идея или образно казано – докарвате своя близък в центъра, отивате на работа, и след края на работния ден го прибирате у дома”, каза Нина Александрова.\r\nВенцеслав ИЛЧЕВ", "date": "2017-07-17", "title": "Кюстендил: Удължен е приемът на желаещи да ползват услугата на Дневния център за възрастни хора с увреждания в Дупница"}
{"url": "http://www.focus-news.net/news/2017/07/17/2416531/dimitar-margaritov-kzp-zapochva-informatsionna-kampaniya-na-evropeyskiya-potrebitelski-tsentar.html", "text": "Започва информационна кампания на Европейския потребителски център към Комисията за защита на потребителите. Това съобщи по БНР Димитър Маргаритов, председател на КЗП, съобщиха от пресцентъра на КЗП. \r\n\"Ежегодно Европейският потребителски център към нашата Комисия ръзгръща подобни кампании. Те са много полезни. В различни точки на Черноморието се разполагат щандове, на които гражданите могат да получат бързо информационни материали и консултация по различни потребителски въпроси, включително трансгранични - пътуване със самолет, закъснение на полети и т.н. Тези кампании са и много атрактивни, както за децата, така и за родителите, защото се провеждат игри, по време на които може да се научат полезни факти\", разказа Маргаритов.\r\nПървото събитие в рамките на кампанията е днес в Поморие. Утре в морската градина в Бургас ще се проведе брифинг с участието на Константин Райков, член на КЗП, експерти от регионалната дирекция на Комисията и директора на Европейския потребителски център Игнат Арсенов. \r\nНа въпроса как абонатите на телекомите да се предпазят от настъпателните ексклузивни оферти по телефона за сключване на нови договори Маргаритов предложи позитивен поглед, който да превърне дефекта в ефект посредством силните страни на тази понякога агресивна атака към потребителите. \"В отбранителната тактика следва да включим преценката дали това, което ни се предлага, макар и като комбинация от услуги на пръв поглед да изглежда на много ниска цена, представлява онова, от което ние оптимално имаме нужда. Да не би да са включени неща, които ние никога няма да използваме, но ще заплащаме общата пакетна цена\", каза председателят. Той обясни, че отправеното по телефона предложение не обвързва както преди години потребителя с договор. Сега той може да настоява предложението да му бъде изпратено по пощата, куриерът да го остави и едва след като се запознае и е съгласен с условията, да вземе решение да го подпише. След подписването, в случай че няма клауза за автоматичното му влизане в сила, има срок за отказ - до 7 дни, ако договорът е сключен в офис на телеком и 14 дни при сключване от разстояние. \r\n\"Има опити да се събират всички услуги в един договор, но потребителите трябва да настояват за всяка услуга да си има \r\nотделен. Когато изтича срокът на дадения договор за конкретната услуга, не сме длъжни да го подновяваме, защото по силата на закона тогава той се трансформира в безсрочен\", информира още председателят. \r\nМаргаритов потвърди, че Комисията извършва проверки във връзка със станалия известен в края на миналата седмица случай с несъстояли се почивки на българи в Гърция. \"Стремим се всячески да направим така, че тези потребители да получат обратно своите пари, заплатени срещу ненаправена резервация. В конкретния случай става дума за злоупотреба от страна на въпросния туроператор с доверието на потребители, които са били редовни негови клиенти и затова са се и предоверили. Водили са телефонни разговори, впоследствие без никакви писмени документи или доказателства за преговорите с туроператора, извършили са плащане, а се оказва, че резервация не е направена. За това те са уведомени \r\nв последния момент. И съответно са подали контестация за анулиране на резервациите и въз основа на това сега се получава така, че туроператорът злоупотребява, твърдейки, че тези потребители сами са поискали да си анулират резервациите. В действителност от това, което чуваме и виждаме, както и от доказателствата, които събираме, установяваме, че тук има нарушения\", коментира председателят. \r\nТой направи принципен извод от конкретната ситуация. Дори когато потребителите са били клиенти на определен туроператор, пътували са и всичко е било наред, винаги да настояват тази поредица от действия и документи да е налице и да разполагат с доказателствата, които впоследствие могат да им послужат да бъдат обезщетени. Маргаритов добави, че този пазар е динамичен. И припомни, че в миналото е имало случаи авторитетни туроператори да изпаднат във финансови затруднения и се е налагало да преустановят своята дейност. Ето защо ваучерите, имейлите от предшестващата резервацията кореспонденция, платежните документи е добре да се изискват и да се пазят поне до момента, в който потребителят пристигне на място и лично се убеди, че всичко е наред.", "date": "2017-07-17", "title": "Димитър Маргаритов, КЗП: Започва информационна кампания на Европейския потребителски център"}
{"url": "http://www.focus-news.net/news/2017/07/17/2416527/ministar-valentin-radev-77-balgari-v-cherniya-spisak-na-turtsiya-mi-se-struva-nedostoverno.html", "text": "77 българи, които са попаднали в „черния списък” на турското вътрешно министерство заради подозрения във връзки с терористични организации, ми се струва недостоверно. Това е много голямо число. Това заяви вътрешният министър Валентин Радев в предаването „Лице в лице” на бТВ.  „Ние не сме уведомени официално, външно министерство също няма официална информация”, уточни министър Радев. По думите му при получаване на официална информация от турската страна МВР и външно ще се заемат да проверят хората в списъка. „България е уникална в това отношение. Нашите хора с турско потекло и изповядващи исляма нямат нищо общо с другите, които искат да стигат до Сирия. Ние такива хора, които се радикализират, освен тези в Пазарджик, нямаме”, коментира вътрешният министър. Той допълни, че в регистрите на ДАНС не са посочени хора, за които се смята, че имат връзка с терористични организации, особено в такива бройки. \r\n„Аз защитавам интересите на държавата и отделно на МВР”, коментира вътрешният министър протестите в системата заради ниското заплащане и условията на труд. По думите му няма как вече гласуван бюджет да бъде променен, за да се увеличат заплатите в сектора с 15-20% както искат синдикатите. „Затова казвам от Нова година, има настройка да ги увеличим”, подчерта Радев. Той допълни, че консенсус се постига само с разговори и аргументи, а не с „излизане по телевизията и протести”.", "date": "2017-07-17", "title": "Министър Валентин Радев: 77 българи в „черния списък” на Турция ми се струва недостоверно"}
{"url": "http://www.focus-news.net/news/2017/07/17/2416535/predstoyashti-sabitiya-v-stranata-za-18-yuli-agentsiya-fokus.html", "text": "*** \r\nДържавният глава Румен Радев и вицепрезидентът Илияна Йотова ще бъдат на посещение в град Карлово, където ще проведат среща с кмета на Община Карлово Емил Кабаиванов и с общинското ръководство. Президентът и вицепрезидентът ще участват в тържествената програма за отбелязване на 180 години от рождението на Апостола на свободата Васил Левски. Президентът и върховен главнокомандващ на Въоръжените сили ще приеме почетния строй на представителни части на Българската армия и ще произнесе тържествено слово. Румен Радев ще поднесе венец пред паметника на Апостола на свободата, след което ще се проведе тържествена заря по случай 180-годишнината от рождението на Васил Левски. \r\n***\r\nПрезидентът и върховен главнокомандващ на Въоръжените сили Румен Радев ще присъства на деня за високопоставени гости на Международното учение “Шабла 2017”. \r\n***\r\nВицепрезидентът Илияна Йотова ще посети град Левски по случай честването на 180-та годишнина от рождението на Апостола на свободата Васил Левски. Тя ще разговаря с кмета Любка Александрова и ще произнесе слово по време на тържествената програма. На паметника на Апостола на свободата ще бъдат поднесени венци и цветя. По-късно вицепрезидентът Илияна Йотова ще посети с. Лесичово и ще участва в церемония по откриване на паметен знак на Васил Левски.\r\n***\r\nОт 10.30 часа от Храм-паметника „Свети Александър Невски“ ще тръгне протестно шествие в подкрепа на Националната гражданска инициатива за промени в образователната система. Шествието ще продължи пред сградата на парламента, кръстовището на Софийския университет и ще приключи пред Националната библиотека „Св. св. Кирил и Методий“, където в продължение на два часа до 13.00 часа ще се проведат обсъждания, относно реализирането на предложените промени в системата на образованието.\r\n***\r\nОт 10.30 часа в националния пресклуб на БТА ще се състои пресконференция, на която ще бъдат дадени повече подробности за XXI Международен фолклорен фестивал „Витоша 2017” (21 – 25 юли, пл. „Знаме на мира“, кв. „Павлово“).\r\n***\r\n От 11.00 часа в централата на \"Движение България на гражданите\" (ул. \"Г. Бенковски\" 7) ръководството на ДБГ ще даде пресконференция, на която ще обяви решенията на Националния съвет на партията, провел се през уикенда.\r\n***\r\n От 11.00 часа в зала „Изток“, Народно събрание, Комисията по въпросите на децата, младежта и спорта съвместно с Държавната агенция за закрила на детето ще проведе Кръгла маса „Родителите – конфликтите – агресията и закрилата на децата“.\r\n***\r\n От 11.00 часа в Борисовата градина пред бюст-паметника на Апостола на свободата ще се проведе тържествено честване на 180-годишнината от рождението на Васил Левски.\r\n***\r\nОт 11.30 часа в националния пресклуб на БТА ще се състои пресконференция, на която представители от Секция „Репродуктивни проблеми\" при сдружение „Диабет и предиабет\" и Пациентски организации „Заедно с теб\", ще изнесат данните от проучване сред хора, ползвали услугите на инвитро центровете.\r\n***\r\nОт 14.00 часа в зала \"Запад\" на Народното събрание главният прокурор Сотир Цацаров, Димитър Георгиев – председател на Държавна агенция „Национална сигурност” и Георги Начев – директор на Агенция за Държавна финансова инспекция, ще бъдат изслушани на Временната комисия за установяване на факти и обстоятелства при разходването на средства, предоставени целево на НДК за подготовка на българското председателство на Съвета на Европейския съюз.\r\n***\r\nОт 14.00 часа в зала „Триадица“ на гранд хотел София ще се проведе дискусия, посветена на доброволните формирования в страната. Зам.-министърът на вътрешните работи Красимир Ципов ще бъде модератор на събитието, което е посветено и на 18 юли – на този ден през 1936 година са положени основите на системата за защита на населението от бедствия, аварии и катастрофи.\r\n*** \r\nОт 15.00 часа софиянци в постоянната приемна на ул. „Леге“ №10, етаж 1 народният представител от „БСП за България“ Ирена Анастасова и общинският съветник Николай Николов ще бъдат на разположение на софиянци.\r\n***\r\n От 18.00 часа в зала №1 на Централния военен клуб (бул. „Цар Освободител“ №7) столичните социалисти организират тържествено честване на 180-тата годишнина от рождението на Васил Левски. Преди това, в 17.00 часа, ще има поклонение и поднасяне на цветя пред паметника на Апостола в Борисовата градина.\r\n***\r\n От 18.30 часа пред храма „Св.Седмочисленици“ СФСМВР ще даде началото на серия от регионални протести, предизвикани от исканията на служителите на МВР за по-високи заплати и нов закон за МВР.\r\n***\r\nОт 18.30 часа в Борисовата градина ще се състои концерт на Представителния духов оркестър при Академията на МВР.\r\n***\r\nОт 18.30 часа в зала 3 във „Витоша Парк Хотел“, Академията за мода организира вечер в памет на италианския дизайнер Джани Версаче във връзка с 20-годишнината от неговата трагична смърт.\r\n*** \r\nОт 20.00 часа с тържествен концерт в парка на Военна академия „Г. С. Раковски“ в София ще бъде отбелязана 180-годишнината от рождението на Апостола на свободата. \r\n***\r\n От 10.00 часа на пл. „Константин Костенечки“ в село Костенец (Софийска област) ще бъде открита паметна плоча в чест Васил Левски, изработена с подкрепата на ВМРО. Събитието ще започне с водосвет, ще присъстват народни представители от парламентарната група на Обединени патриоти, членове и симпатизанти на ВМРО от региона.\r\n***\r\nВ 11.30 часа в Регионалния исторически музей ще бъде представена изложбата „Васил Левски – Апостолът на свободата“. \r\n***\r\nОт 10.00 часа на площад „Васил Левски”, Благоевград ще отбележи 180 години от рождението на Апостола на свободата Васил Левски. \r\n***\r\nОт 10.00 часа на спортен комплекс \"Пирин\" за поредна година ще се проведе състезание по дълъг скок под мотото \"Достойни за името на Апостола\".  \r\n***\r\nВ 10:30 часа в Регионална библиотека ‚Димитър Талев“- Благоевград ще се проведе рецитал по   повод 180 години от рождението на Апостола на свободата Васил Левски.\r\n*** \r\nОт 11.30 часа, в залите на Регионален исторически музей – Благоевград ще бъде представена изложбата „Васил Левски – Апостолът на свободата“. \r\n***\r\nОт 17.00 часа в Регионалния исторически музей ще бъде открита международна изложба, в която ще участват световно известни художници.\r\n***\r\nОт 10.00 часа в Морската градина ще се състои брифинг във връзка с откриването на еднодневен информационен щанд на Европейския потребителски център България към Комисията за защита на потребителите.\r\n***\r\nОт 17.00 часа при възпоменателния паметник на летище Бургас – кв. „Сарафово“ ще се състои церемония в памет на жертвите на терористичния атентат от 2012 г., при който загинаха петима израелски и един български гражданин.\r\n***\r\nОт 19.30 часа на открита сцена „Охлюва“ ще се състои концерт „В памет на Апостола“ на Бургаския духов оркестър. В 21.00 часа пред бюст-паметника на дякон Левски в Морската градина ще започне тържественият ритуал в чест на годишнината от рождението му. Тържественият ритуал ще завърши с илюминация от 12 бели светлинни салюта в небето. От 21.40 часа на открита сцена „Охлюва“ бургазлии и гости на града ще могат да се докоснат до живота и делото на великия българин, пресъздадени в театралния спектакъл „Прости ни, Апостоле...“.\r\n***\r\nОт 10.00 часа пред Паметника на Васил Левски в Алеята на възрожденците ще се състои общоградско честване по повод 180 години от рождението на Васил Левски. \r\n***\r\nОт 14.00 до 16.00 часа в офиса на ПП ГЕРБ, ул. „Георги Бенковски“ №1, общинският съветник Пейчо Бюбюлев ще има приемен ден за граждани. \r\n***\r\nОт 18.00 часа на сцена \"Раковина\" в Морската градина ще се състои концерт по повод 180 години от рождението на Васил Левски.\r\n***\r\nОт 09.00 часа в Голяма зала на Общината ще се проведе пресконференция на Стопанска камара – Велико Търново.\r\n***\r\nОт 11.00 часа в Регионалния пресклуб на БТА, Българска стопанска камара ще даде пресконференция на тема „Подкрепа за заетостта и мобилността на работната сила в трансграничната зона България-Румъния“.\r\n***\r\nОт 11.00 часа в Медийния център на административната сграда кметът на Община Видин Огнян Ценков ще даде пресконференция по актуални въпроси. \r\n***\r\nОт 10.00 часа пред паметника на Апостола ще се състои ритуал по поднасяне на венци и цветя. В 10.30 часа в Народно читалище „Развитие 1896“ ще бъде открита изложба на икони, рисувани от ученици и учители от ОУ „Васил Левски“. От 11.10 часа в читалището ще се състои концерт на  духов оркестър при НЧ „Развитие 1869”.\r\n***\r\nОт 18.30 часа в Младежки дом ще бъде представена книгата на Денис Олегов „Колелото на историята“.\r\n***\r\nОт 10.30 часа в Община Гоце Делчев и от 13.00 часа в Община Хаджидимово заместник областният управител на Благоевград Иван Стоянов ще се среща с граждани. \r\n*** \r\nВ 10.00 часа пред паметника на Васил Левски, гражданите и гостите на града ще се преклонят пред живота и делото на Апостола. \r\n***\r\nОт 09.30 часа на паметника на Васил Левски ще започне тържествено отбелязване на 180-годишнина от рождението на Апостола на свободата. \r\n***\r\nОт 9.00 часа в храм „Св. Николай“ ще се отслужи тържествена света литургия по повод 180 годишнината от рождението на Васил Левски. \r\n***\r\nОт 10.00 часа поднасяне на цветя на гроба на Гина Кунчева.\r\n***\r\nОт  10.15 часа Литийно шествие от  храм „Св. Николай“ до пл. „20-ти юли“.  -\r\n***\r\nОт 10.30 часа на площад „20-ти юли“ ще се проведе церемония по издигане на знамената на Република България и град Карлово, посрещане на националния туристически поход „По стъпките на Васил Левски“.  \r\n***\r\nОт 11.15 часа в НМ „Васил Левски“ ще се състои литературно-музикална програма. \r\n***\r\nОт 16:00 часа в зала „Васил Караиванов“ ще се проведе Литературен салон.\r\n***\r\nОт 16:00 часа на пл. „20-ти юли“ ще започне концерт на художествените състави от структурите на СОСЗР. \r\n***\r\nОт 18:00 часа НЧ „Васил Левски – 1861“ премиера на театралния спектакъл „Разпитът“. \r\n***\r\nОт 20:20 часа в НМ „Васил Левски“ церемония по изнасяне на знамето на карловския революционен комитет. \r\n***\r\nОт 21:00 часа на пл. „Васил Левски“  ще се проведе Тържествен митинг-заря.\r\n***\r\nОт 09.00 часа от площад „Велбъжд” ще започне традиционният велосипеден поход до село Шишковци. \r\n***\r\nОт 10.00 часа в заседателната зала на Община Кюстендил ще се проведе месечно заседание между кметовете и кметските наместници на селата и представители на общинска администрация. \r\n***\r\nОт 11.00 часа пред паметника на Васил Левски ще бъдат отбелязани 180 години от Рождението на Апостола на свободата. \r\n***\r\nОт 11.30 до 13.00 часа, в офиса на ПП ГЕРБ, бул. „България\" №25,  народният представител Кирил Калфин организира приемен ден за граждани. \r\n***\r\nОт 11.00 часа в присъствието на министъра на регионалното развитие и благоустройството Николай Нанков ще бъде демонстрирана технологията за обследване и рехабилитацията на язовир „Студена“. \r\n***\r\nОбщина Петрич ще раздаде 180 книжки „Моята първа книга за Васил Левски” по случай 180 години от рождението на Апостола. В 09.00 часа ще бъде открита постерна изложба, която ще покаже в 10 постера важните моменти от земния път на Апостола. В същия час на градския площад в Петрич ще започне празничен спектакъл. От 21.00 часа отново на градския площад ще се прожектира на открито за всички жители и гости на град Петрич игрален филм за Апостола на Свободата.\r\n***\r\nОт 10. 00 часа в Централната алея в парк „Бунарджика“,  пред паметника на Васил Левски ще се отбележи честването на 180-годинишнината от рождението на Апостола на свободата.\r\n***\r\nОт 11.00 часа в новия офис на фондация \"Пловдив 2019\" на ул. \"Райко Даскалов\" 2, етаж 2 - Заседателна зала ще се състои пресконференция, свързана с текущите дейности на фондацията.\r\n***\r\nОт 11.30 часа в заседателната зала на Община Пловдив ще се състои пресконференция във връзка отчитане дейността на Общинската и местните комисии за борба срещу противообществените прояви на малолетните и непълнолетните, гр. Пловдив през първото шестмесечие на 2017 г.\r\n***\r\nОт 16.00 до 18.00 часа в офиса на ПП ГЕРБ в район „Тракия” в блок 91, общинският съветник Иван Вичков, член на Постоянната комисия  „Здравеопазване и социални дейности”, ще има приемен ден за граждани.\r\n***\r\n От 9.30 часа при бюст-паметника на Апостола на свободата ще за почне Юбилейна програма, посветена на 180-годишнината от рождението на Васил Левски. Младежка театрална група „Валерий и приятели“ ще представят постановката от Антон Ашкерст - „В паметта на народа, поемата Левски”, а  Надежда Стойкова от Исторически музей – Поморие ще поднесе приветствия за празника.\r\n***\r\nОт 10.00 до 12.00 часа в кв. „Дружба 3“, на зелената площ югозападно от кръстовището между бул. „Христо Ботев“ и бул. „Васил Левски“, ще бъде представена военна техника от състава на българските и американските въоръжени сили.\r\n***\r\nОт 10.30 часа в ППМГ „Васил Левски” в кв. „Райково” ще бъдат поднесени венци и цветя пред паметника на Апостола на свободата.\r\n***\r\nОт 9.00 часа в катедралния храм „Св. Димитър“ ще бъде отслужена Заупокойна света литургия в памет на Апостола. От 10.00 часа със Заупокойна панихида в памет на Дякон Игнатий ще започне общоградски ритуал по полагане на венци и цветя в знак на признателност пред паметника на Левски.\r\n***\r\nОт 10.00 часа в НЧ „Васил Левски 1921“ в с. Бъдеще  ще се състои беседа и дискусия с ученици и граждани на селото за живота и делото на Апостола.\r\n***\r\nОт  09.00 часа, пред барелефа на Апостола на площад „Независимост” ще се състои ритуал за поднасяне на цветя в знак на признателност към живота и делото на Левски. Ученици от II СУ „Проф. Никола Маринов” ще изнесат литературна композиция „Нужен си и днес, Апостоле…”.\r\n***\r\n От 10.00 часа пред паметника на Васил Левски до едноименното училище с ритуал по поднасяне на венци и цветя Община Хасково ще почете 180-тата годишнина от рождението на Апостола на Свободата Васил Левски.\r\n***\r\n От 11.00 часа в зала Хасково на Община Хасково ще се проведе информационен форум „Социално предприемачество – предизвикателства и възможности за развитие в Южен Централен район“.\r\n*** \r\nОт 09.00 часа в църквата „Св. Възнесение Господне“ ще бъде отслужена панихида за Апостола и загиналите за Отечеството.\r\n*** \r\nОт 11.30 часа пред паметника на Васил Левски в центъра на Шумен с военен ритуал ще бъдат поднесени венци и цветя в знак на признателност пред подвига и саможертвата на националния герой.\r\n*** \r\nОт 14.00 часа в зала 203 в общината ще заседава Постоянната комисия „Европейски проекти, международно сътрудничество и взаимодействие с НПО“. \r\n***\r\n От 16.00 часа в зала 203 в общината ще заседава Постоянната комисия  „Младежки дейности и спорт”.", "date": "2017-07-17", "title": "Предстоящи събития в страната за 18 юли (Агенция „Фокус“)"}
{"url": "http://www.focus-news.net/news/2017/07/17/2416538/hurriyet-turtsiya-udalzhi-s-oshte-tri-mesetsa-izvanrednoto-polozhenie-v-stranata.html", "text": "В понеделник турският парламент одобри удължаването на извънредното положение в страната с още три месеца, пише вестник Hurriyet.\r\nТурция обяви извънредно положение на 21 юли 2016 г. след неуспешния опит за преврат. \r\nПравителството отбеляза, че причината за поддържането на извънредното положение е водената борба срещу тероризма и по-конкретно срещу организацията „Фето“, която беше обвинена от властите на страната за организирането на преврата.  Мария Динкова", "date": "2017-07-17", "title": "Hurriyet: Турция удължи с още три месеца извънредното положение в страната"}
{"url": "http://www.focus-news.net/news/2017/07/17/2416540/kardzhali-vremenno-e-ogranicheno-dvizhenieto-v-edna-ot-tri-lenti-na-pat-i-5-kardzhali-haskovo-v-uchastaka-cherna-skala-kalinka-poradi-ptp.html", "text": "Временно е ограничено движението в една от три ленти на път I-5 Кърджали-Хасково в участъка Черна скала-Калинка поради ПТП. Това съобщиха от пресцентъра на Агенция \"Пътна инфраструктура\". Трафикът се регулира от \"Пътна полиция\".", "date": "2017-07-17", "title": "Кърджали: Временно е ограничено движението в една от три ленти на път I-5 Кърджали-Хасково в участъка Черна скала-Калинка поради ПТП"}
{"url": "http://www.focus-news.net/news/2017/07/17/2416537/yordan-yordanov-kmet-na-dobrich-s-proekta-za-obnovyavane-na-vodniya-sektor-v-grada-shte-se-slozhi-krayat-na-vodosnabditelnite-problemi.html", "text": "Кметът Йордан Йорданов заедно с министъра на околната среда и водите Нено Димов направиха първа копка по проекта на Общината за обновяване на водния сектор в града, предаде кореспондентът на Радио „Фокус” – Варна. Общата стойност на „Интегриран проект за подобряване на водния сектор в град Добрич – Фаза 1“ е 114 901 132 лева. Това е най-мащабният, реализиран до този момент от Общината. Дейностите включват пълна рехабилитация на водоснабдителната и канализационна система – близо 80 км водопровод и над 6,4 км канализационна мрежа, в това число 3 главни колектора, също реконструиране  на 3 канално-помпени станции и модернизиране на пречиствателна станция за отпадни води, която ще обслужва над 92 000 души. Кметът на добруджанския град приветства присъстващите и отправи думи на благодарност към всички, които по някакъв начин са допринесли проектът да бъде осъществен, предвид значимостта му за Добрич – министър-председателят на страната, в чието присъствие в края на миналата година бе подписан договорът за предоставяне на финансовите средства, експерти и сътрудници, работили през всичките повече от 10 години този проект да бъде осъществен. „Благодаря на всички, които по един или друг начин помогнаха за реализацията на този изключително важен проект. С днешната дата ние доказахме, че нашият град го заслужава“, каза Йордан Йорданов. Той подчерта, че през следващите две-две и половина година жителите на Добрич ще изпитат затруднения заради разкопаните улици и неудобствата от това. „Но трябва да знаете, че този проект е за наше добро. След тези две-две години и половина, през които ще трае проектът, ни очаква едно по-светло бъдеще – съвсем нова инфраструктура, чиста питейна вода, по-малко ВиК аварии, впоследствие и по-ниска цена. По този начин даваме старт на началото на края на водоснабдителните проблеми, които град Добрич има“, заяви кметът. Йордан Йорданов прикани своите съграждани да бъдат активни, да следят процесите и там, където е необходимо, да подават своевременно сигнали, за да може Общината да отреагира бързо и адекватно. Приветствие поднесе и министърът на околната среда и водите Нено Димов. Той подчерта, че трябва да бъдат отправени думи на благодарност и към ЕС, защото от там идват близо три четвърти от средствата за този проект – 86 млн. лв. Именно този факт е конкретен повод хората да осъзнаят каква е ползата за страната ни от членството в Общността. Министър Димов припомни, че Добрич е на едно от първите места в страната по загуба на вода, над 80% от водата не достига до потребителите. Очакванията след приключване на дейностите по проекта са загубите да бъдат намалени до нормалните 4%-5%. „Този интегриран проект показва подход, който опазва околната среда, който дава по-добро качество на живот на гражданите и който в края на краищата е цел, поставена от всяко едно управление – да се търси балансът между икономика и околна среда в името на това гражданите да могат да живеят по-добре, да покачват качеството си на живот“, каза Нено Димов. Сред официалните гости бяха Негово Високопреосвещенство Варненският и Великопреславски митрополит Йоан, който заедно със свещеници от Добрич отслужиха водосвет за здраве и сполука, областният управител на Добрич Красимир Кирилов, целият кметски екип на Добрич, председателят на Общинския съвет Иво Пенчев, народните представители Пламен Манушев, Живко Мартинов и Йордан Йорданов, изпълнителният директор на ВиК – Добрич, който е асоцииран партньор по проекта, инж. Димитър Радушев. \r\nЖулиета НИКОЛОВА", "date": "2017-07-17", "title": "Йордан Йорданов, кмет на Добрич: С проекта за обновяване на водния сектор в града ще се сложи краят на водоснабдителните проблеми"}
{"url": "http://www.focus-news.net/news/2017/07/17/2416544/sport-na-18-yuli-shte-zapochne-transsibirskoto-sastezanie-po-ekstremno-koloezdene-red-bull.html", "text": "Транссибирското състезание по екстремно колоездене Red Bull с всяка година става все по-представително и интересно заяви пред журналисти посланикът на Австрия в Русия Емил Брикс, предава ТАСС. \r\nТазгодишното издание ще започне на 18 юли в Москва. Участниците ще преминат през цяла Русия: общо 7 часови пояса и над 9200 км. Състезанието ще има 14 етапа, всеки от които ще бъде с дължина между 319 км и 1372 км.", "date": "2017-07-17", "title": "Спорт: На 18 юли ще започне транссибирското състезание по екстремно колоездене Red Bull"}
{"url": "http://www.focus-news.net/news/2017/07/17/2416543/stefan-kirilov-dnp-rila-na-teritoriyata-na-parka-ne-sa-registrirani-pozhari-prez-tazi-godina-kakto-i-prez-minalata.html", "text": "На територията на Национален парк „Рила“ не са регистрирани пожари до момента през годината, както и през 2016 година. Това каза за Радио „Фокус“ Пирин Стефан Кирилов, експерт в Дирекция Национален парк „Рила“. Той посочи, че пожарите, възникнали в защитената територия, са били или по неизвестни причини, или поради човешка небрежност. Кирилов уточни, че за последните 5 години на територията на парка са възникнали 4 пожара. По думите му един от тях е възникнал на 28 февруари 2012 година в местността „Бричебор“ на територията на резерват „Риломанастирска гора“, като са изгорели 86 дка предимно сухи треви и храсти, както и единични дървета от бял бор и бяла мура. Той допълни, че на 9 септември 2013 година в местността “Кобилино бранище“ в ПУ „Бели Искър“ на площ от 3 дка са изгорели предимно клекови растителни формации, като вероятната причина е мълния. Кирилов добави, че на 9 ноември 2013 година в местността „Катранкьови скали“ в ПУ „Боровец“, на площ от 12 дка, са запалени предимно сухи треви и единични храсти от клек, като вероятната причина е умишлен палеж с неизвестен извършител. Експертът каза още, че на 23 юли 2015 година в местността “Калугерски дол“ и река “Друшлявица“ възниква пожар на площ от 192 дка смесени иглолистни гори от бяла мура, смърч и бял бор, както и сухи треви.\r\nНатали СТЕФАНОВА", "date": "2017-07-17", "title": "Стефан Кирилов, ДНП „Рила“: На територията на парка не са регистрирани пожари през тази година, както и през миналата"}
{"url": "http://www.focus-news.net/news/2017/07/17/2416546/nimh-utre-nad-severozapadnata-polovina-ot-stranata-shte-preobladava-slanchevo-vreme-na-mesta-v-iztochnite-rayoni-vse-oshte-shte-prevalyava-no-do-vecherta-valezhite-shte-sprat.html", "text": "През нощта в Източна и Южна България все още ще има валежи, на места в югоизточните райони ще са значителни по количество. \r\nУтре над северозападната половина от страната ще преобладава слънчево време.\r\nНа места в източните райони все още ще превалява, като до вечерта валежите и там ще спрат, а облачността ще се разкъса и намалее. Ще духа до умерен, в югоизточните райони – временно силен северен вятър. Ще е по-топло с максимални температури между 24° и 29°. Такава е прогнозата за времето на Националния институт по метеорология и хидрология (НИМХ), съобщи за Агенция „Фокус” дежурният синоптик Георги Цеков.\r\nАтмосферното налягане ще се задържи малко по-високо от средното за юли. \r\nНад Черноморието през по-голямата част от деня облачността ще е значителна. Главно над южните райони ще има превалявания от дъжд, които по-късно вечерта ще спрат. Ще духа умерен и временно силен север-североизточен вятър, който вечерта ще отслабне. Максималните температури ще са между 23° и 26°. Температурата на морската вода е 22-24°.  Вълнението на морето ще е 3-4 бала, по-късно след обяд ще започне да отслабва. Над планините облачността ще се разкъсва и намалява, след обяд до предимно слънчево. Значителна ще се задържи над Странджа и Сакар, където през деня все още ще превалява, а североизточният вятър ще е  силен. В останалите масиви вятърът ще е до умерен. Максималната температура на височина 1200 метра ще е около 16°, на 2000 метра – около 10°.\r\nПрез следващите дни времето ще бъде предимно слънчево, вятърът ще е слаб, от североизток. В следобедните часове ще се развива купеста облачност, без валежи. Температурите ще се повишават бавно, в петък максималните ще са между 29° и 34°.", "date": "2017-07-17", "title": "НИМХ: Утре над северозападната половина от страната ще преобладава слънчево време, на места в източните райони все още ще превалява, но до вечерта валежите ще спрат"}
{"url": "http://www.focus-news.net/news/2017/07/17/2416547/haskovo-informatsionen-forum-na-tema-sotsialno-predpriemachestvo-shte-se-provede-na-18-yuli-v-grada.html", "text": "Информационен форум „Социално предприемачество – предизвикателства и възможности за развитие в Южен Централен район” ще се проведе на 18 юли от 11.00 часа в зала \"Хасково\" на Община Хасково, съобщиха от пресцентъра на  Общината. Форумът е организиран от Националната федерация на работодателите на инвалиди (НФРИ). Тя обхващаща 80 предприятия за хора с увреждания от социалната икономика, съвместно с Министерство на труда и социалната политика, Община Хасково и Областна Администрация - Хасково. Заместник-министърът на труда и социалната политика д-р Султанка Петрова вече е потвърдила участието си във форума. Очаква се да присъстват представители на местните власти от областта, граждански организации, социални партньори, социални предприятия и др.\r\nУчастието на организациите ще спомогне за формиране на дискусия, на която участниците ще имат възможност да споделят вижданията и идеите си, като по този начин ще се откроят силните и слабите страни и ще се конкретизират насоките за действие.\r\nЦелта на форума е да се подобри видимостта на социалното предприемачество. Главен акцент в работата на форума, целящ осигуряване на информация и дискусия, е изграждането на една по-интегрирана среда за създаването на работни места за хора в неравностойно положение с устойчив характер.\r\nЩе бъдат представени предизвикателствата пред социалната икономика и добри практики на предприятия за хора с увреждания, които осигуряват устойчиви работни места на територията на Южен централен район. Тези предприятия съществуват в един уникален модел, чрез който се реализира интегрирана заетост на несубсидирани работни места.", "date": "2017-07-17", "title": "Хасково: Информационен форум на тема „Социално предприемачество” ще се проведе на 18 юли в града"}
{"url": "http://www.focus-news.net/news/2017/07/17/2416542/greek-reporter-edin-zaginal-snyag-na-olimp-i-shteti-vsledstvie-na-letnite-buri-v-gartsiya.html", "text": "Силни ветрове и проливни дъждове обхванаха Гърция от неделя вечерта, предава Greek Reporter. \r\nМестни медии съобщават, че на Олимп е имало снеговалеж, а температурите са паднали под 10 градуса. Освен това лошото време е взело една жертва: в Амфилохия 45-годишен мъж е загинал, след като е бил ударен от светкавица. \r\nНяколко жилищни сгради в Патра, Пиргос, Киатон, Агринио и други градове са били наводнени, докато в областта Калаврита е валяло градушка. Освен това противопожарните служби след получени сигнали е трябвало да спасят шофьори, които са били блокирани в колите си по пътищата на страната. \r\nСпоред прогнозата за времето на Атинската национална обсерватория бурите ще продължат до понеделник в Атика, Йонийско море и северната част на Егейско море, а в централната част на Гърция се очаква лошите метеорологични условия да не се променят до вторник. \r\nТемпературите в източна Македония и Тракия ще варират от 18 до 27 градуса по Целзий, в Централна Гърция и Пелопонес от 18 до 28, в острови в Йонийско море от 20 до 28 , а в Егейско море от 19 до 32.  Мария Динкова", "date": "2017-07-17", "title": "Greek Reporter: Един загинал, сняг на Олимп и щети вследствие на летните бури в  Гърция"}
{"url": "http://www.focus-news.net/news/2017/07/17/2416539/kyustendil-s-retsitali-i-pesni-zavarshiha-tridnevnite-praznenstva-v-grada-po-povod-180-godishninata-ot-rozhdenieto-na-vasil-levski.html", "text": "С рецитали и песни завършиха тридневните празненства по повод 180-годишнината от рождението на Васил Левски в Кюстендил, предаде репортер на Радио „Фокус” – Кюстендил. Празникът се проведе в двора на Дома на учителя и на него присъстваха зам.-кметът на Община Кюстендил Светослав Василев, директорът на Регионален исторически музей – Кюстендил Валентин Дебочички, почетният гражданин на Кюстендил – историкът Румен Манов, преподаватели от кюстендилските училища и детски градини, деца и родители. Най-новите членове на създадените клубове „Млад  възрожденец” в Кюстендил получиха своите членски карти и подаръци, връчени им от Румен Манов. В двора на Дома на учителя беше подредена и изложба с фотографии от посещенията на различни места, свързани с Васил Левски в страната и извън нея. Пред присъстващите беше представена биографията на Апостола на свободата, а най-много овации събраха изпълненията на най-малките членове на клуб „Млад възрожденец”, създаден в Детска градина „Славейче”. В рамките на тридневната програма беше почистена и улица „Васил Левски” в Кюстендил, а децата участваха в инициативата рисунки на асфалт на тема „Родината на Левски”.\r\nВенцеслав ИЛЧЕВ", "date": "2017-07-17", "title": "Кюстендил: С рецитали и песни завършиха тридневните празненства в града по повод 180-годишнината от рождението на Васил Левски"}
{"url": "http://www.focus-news.net/news/2017/07/17/2416541/gd-granichna-politsiya-na-gkpp-kapitan-andreevo-sa-se-obrazuvali-2-km-kolona-ot-tovarni-i-1-km-ot-leki-avtomobili-na-izhod.html", "text": "На ГКПП “Капитан Андреево” са се образували 2 км колона от товарни и 1 км от леки автомобили на изход. Това съобщиха от пресцентъра на ГД „Гранична полиция“. Информацията е към 18.00 часа. На ГКПП „Лесово“  се е образувала колона от  2,5 км от товарни автомобли на изход. На ГКПП „Калотина“ има интензивно движение на вход от леки автомобили. На българо-румънска граница на ГКПП „Дунав мост“-Видин  и ГКПП „Дунав мост“-Русе също движението на леки автомобили на изход е интензивно. На българо-гръцка граница трафикът е интензивен на всички ГКПП, а на българо-сръбска и българо-македонска граница е нормален.", "date": "2017-07-17", "title": "ГД „Гранична полиция“: На ГКПП “Капитан Андреево” са се образували 2 км колона от товарни и 1 км от леки автомобили на изход"}
{"url": "http://www.focus-news.net/news/2017/07/17/2416536/aa-pri-patuvane-do-egipet-grazhdanite-na-katar-veche-shte-tryabva-da-kandidatstvat-za-vizi.html", "text": "От четвъртък гражданите на Катар вече ще трябва да кандидатстват за египетски визи, съобщи в понеделник източник от международното летище в Кайро, предава Anadolu Agency. \r\n„Паспортната служба на Кайро информира летищата и пристанищата в страната за новите правила“, подчерта източникът, настоял да запази анонимността си. \r\n„Новите правила за визите ще засегнат обикновените граждани на Катар, дипломатите и притежателите на специални паспорти“, допълни източникът. \r\nТой уточни, че изключение ще бъде направено единствено за членовете на смесените египетско-катарски семейства и за катарските студенти, които учат в египетски университети. \r\nНито египетските власти, нито катарското правителство все още не са потвърдили информацията.  Мария Динкова", "date": "2017-07-17", "title": "АА: При пътуване до Египет гражданите на Катар вече ще трябва да кандидатстват за визи"}
{"url": "http://www.focus-news.net/news/2017/07/17/2416548/api-ot-1000-do-1700-chasa-na-18-yuli-dvizhenieto-v-tunel-trayanovi-vrata-na-am-trakiya-shte-e-dvuposochno-v-trabata-za-sofiya.html", "text": "От 10.00 до 17.00 часа на 18 юли движението в тунел „Траянови врата“ на АМ „Тракия“ ще е двупосочно в тръбата за София, съобщиха от пресцентъра на Агенция \"Пътна инфраструктура\".  В тръбата за Пловдив преминаването ще е ограничено поради авариен ремонт на осветлението. Необходимо е шофьорите да карат внимателно и да спазват пътната сигнализация.\r\nВсички граждани и транспортни фирми могат да получават информация за актуалната пътна обстановка от безплатното мобилно приложение LIMA, интернет страницата на АПИ – ,  и по всяко време от денонощието на тел. 0700 130 20 в АПИ. В агенцията целогодишно при 24-часов режим работи Ситуационен център, който събира и обобщава данните за състоянието на републиканските пътища.", "date": "2017-07-17", "title": "АПИ: От 10.00 до 17.00 часа на 18 юли движението в тунел „Траянови врата“ на АМ „Тракия“ ще е двупосочно в тръбата за София"}
{"url": "http://www.focus-news.net/news/2017/07/17/2416545/oborudvat-speshnata-pomosht-s-panik-butoni-gps-sistemi-i-vazmozhnost-za-glasova-vrazka-s-politsiyata-obzor.html", "text": "Оборудват спешната помощ с паник бутони, GPS системи и възможност за гласова връзка с охранителна фирма или полицията. Това стана ясно след работна среща на главния прокурор Сотир Цацаров с министрите на вътрешните работи и здравеопазването – Валентин Радев и Николай Петров, и ръководители на най-големите здравни заведения.\r\nПред журналисти главният прокурор Сотир Цацаров съобщи, че през 2014 г. са били образувани 5 досъдебни производства за посегателство срещу медицински специалисти при и по повод изпълнение на тяхната служба. Осъдени са 4 лица, от които 1 ефективно, 1 условно, 1 на пробация и 1 на глоба. През 2015 г. са образувани 4 досъдебни производства, осъдено е 1 лице на глоба. През 2016 г. са образувани 2 досъдебни производства. Осъдени са 4 лица, от които 2 условно и на двама е наложена глоба. Цацаров заяви, че участниците в срещата са се постарали да погледнат нещата по веригата – от болничните заведения до наказателните производства. „Има пропуски, които касаят наказателното преследване, но не мога да приема тезата, че наказателната политика е единственото средство за превенция срещу такива посегателства. Управителите на болниците имат своите отговорности“, каза той. По думите му от страна на прокуратурата мерките, които ще бъдат взети са свързани с указания до всички районни прокуратури за определяне на нарочен прокурор, който осъществява връзката с управителите на болничните заведения със спешни приемни центрове. „На нашите колеги ще бъдат дадени указания за бързи производства и за мерки, които са в пълно съответствие със закона и съответстват на тежестта на тези посегателства“, съобщи главният прокурор. По думите му първата им задача е актуализиране на споразумението между Министерството на здравеопазването и прокуратурата и създаването на директна връзка, за да може по най-бързия начин да се обезпечи реакцията на органите на реда. \r\nОт своя страна вътрешният министър Валентин Радев коментира, че МВР ще направи обследване и ще даде предписание, на всички лечебни заведения, които имат спешна помощ, какво още може да се направи. Управителите трябва да поемат всичко, което им е предписано. „Продължават посегателствата срещу медицинските служители и това е тревожно. Хората очакват нещо да бъде направено. Досега се работи и много неща са направени. Управителите докладваха какво до момента е направено в болниците“, посочи министър Радев. „Очевидно обаче някъде нещо не е донаправено. МВР не може да бъде отговорно изцяло за това. Всеки си поема отговорностите“, коментира той.Здравният министър Николай Петров допълни, че за тази година само регистрираните форми на насилие над медицински екипи са 52. По думите му около половината от тях са чиста физическа агресия. „Набелязахме някои мерки и разпределихме задачите така че всяка институция да свърши работата, която е нейна отговорност“, посочи министър Петров. „Здравеопазването се ангажира с тотално оборудване на всички екипи с паник бутони, GPS системи, с възможност за гласова връзка с охранителна фирма или полицията“, допълни Николай Петров.", "date": "2017-07-17", "title": "Оборудват спешната помощ с паник бутони, GPS системи и възможност за гласова връзка с полицията (ОБЗОР)"}
{"url": "http://www.focus-news.net/news/2017/07/17/2416510/glavniyat-prokuror-sotir-tsatsarov-g-n-mareshki-shte-bade-prizovan-i-shte-bade-pitan-koy-i-zaemasht-kakva-vlastova-pozitsiya-e-ukazval-natiska-za-koyto-tvardi.html", "text": "Г-н Марешки ще бъде призован и ще бъде питан кой и заемащ каква властова позиция е указвал натиска, за който твърди. Това каза главният прокурор Сотир Цацаров във връзка със самосезирането на Прокуратурата по публикации в средствата за масова информация, отразяващи твърдения на Веселин Марешки пред медиите в парламента за упражнен спрямо него натиск, предаде репортер на Агенция „Фокус“. По думите му  производствата срещу Марешки не са организирани, за да му бъде отнет горивния бизнес.  „Ако твърдиш, че това е така, трябва да имаш смелостта, достойнството и разбирането за граждански дълг  да го кажеш не само пред телевизионните камери общо и безадресно, а да го кажеш, когато бъдеш призован за снемане на обяснения“, допълни Цацаров. „Г-н Марешки ще бъде призован и ще бъде питан точно това – кой конкретно, заемащ каква властова позиция е указвал натиска, за който той твърди. Ако си тръгне и не каже имена, ще се окаже, че всичко е било само за целите на общата пропагандна или защитна позиция“, коментира главният прокурор. „Не зная дали някой му е упражнявал натиск, за да му отнеме горивния бизнес, но от материалите по делото виждам, че е управляван натиск върху хора, които са собственици на 2, 3, 4 аптеки, за да се разделят със своя бизнес. Тези досъдебни производства са започнали във Варна, нито едно не е започнало тук. Те касаят разследване на престъпления. Дайте да не спекулираме, че някой иска да отстрани г-н Марешки от горивния бизнес или от другаде. Ако някой иска да го отстрани от горивния бизнес или политиката гарантирам, че в момента, в който посочи конкретни факти този някой ще бъде обект на наказателно преследване“, каза още Сотир Цацаров.", "date": "2017-07-17", "title": "Главният прокурор Сотир Цацаров: Г-н Марешки ще бъде призован и ще бъде питан кой и заемащ каква властова позиция е указвал натиска, за който твърди"}
{"url": "http://www.focus-news.net/news/2017/07/17/2416550/burgas-zlatna-moneta-e-otkrita-pri-razkopkite-na-krepostta-rusokastro.html", "text": "При разкопките на крепостта Русокастро е открита рядка златна монета-солид на византийският император Фока. Тя е с тежест 4.5 грама. Това съобщиха от пресцентъра на Регионален исторически музей – Бургас.\r\nИмператор Фока е управлявал от 602 до 610 г. Той застава начело на бунт, чрез който е свален император Маврикий, който е убит заедно със синовете си. Фока управлява Византийската империя по особено деспотичен начин, което бързо настройва срещу него голяма част от обществото. В армията е бил редови стотник, което допълнително създало брожения срещу управлението му. В крайна през сметка, през 608 г., в Картаген избухва бунт срещу императора, който се оказва успешен. Водачът на бунта – бъдещият император Ираклий, лично обезглавява Фока и е коронован за византийски василевс. \r\nПървото изграждане на крепостни стени на скалния хълм при Русокастро е през VI в. Откриването на монетата показва, че крепостта активно е функционирала до началото на VII в. Тя е била заселена отново от българско население през IX в. През първата половина на XIII в. са построени нови крепостни стени и кули, вероятно при управлението на цар Иван Асен II. Площта ѝ възлиза на 52 декара, което я прави най-голямата средновековна крепост в Южна България, от ранга на Царевец, Трапезица, Червен, Калиакра. Запазените стени са на височина над 5 м. \r\nКрепостта се проучва от екип на Регионален исторически музей Бургас, ръководен от Милен Николов и Доротея Гюрджийска. През настоящата кампания се разкрива цитаделата на крепостта, като целта е след разкопките да се пристъпи към нейната консервация, реставрация и експониране. \r\nРазкопките се финансират от Община Камено, Министерството на културата на Република България и Националния исторически музей.", "date": "2017-07-17", "title": "Бургас: Златна монета е открита при разкопките на крепостта Русокастро"}
{"url": "http://www.focus-news.net/news/2017/07/17/2416552/haskovo-gradat-shte-otbelezhi-180-ata-godishnina-ot-rozhdenieto-na-vasil-levski-na-18-yuni.html", "text": "С ритуал по поднасяне на венци и цветя Община Хасково ще почете 180-ата годишнина от рождението на Апостола на свободата - Васил Левски. Това съобщиха от пресцентъра на Общината.\r\nЦеремонията е с начален час 10.00 на 18 юли пред паметника на Васил Левски до едноименното училище.", "date": "2017-07-17", "title": "Хасково: Градът ще отбележи 180-ата годишнина от рождението на Васил Левски на 18 юни"}
{"url": "http://www.focus-news.net/news/2017/07/17/2416569/d-r-mariela-zaharieva-neonatolog-nay-chestite-bakterialni-infektsii-pri-novorodenite-sa-stafilokokite-esherihiya-koli-helikobakterite-kakto-i-listeriyata.html", "text": "Най-честите бактериални инфекции при новородените са майчино феталните инфекции, стафилококовите инфекции, ешерихия коли и хеликобактерите, както и листерията, която е доста опасна, защото може да прерасне в менингит, каза за Радио „Фокус“ – Пазарджик д-р Мариела Захариева, началник на Неонатологичното отделение в областната болница в Пазарджик. По думите й, бактериалните инфекции се повлияват добре след антибиотично лечение, което е препоръчително да се проведе от 7 до 10 дни. „При лечението на бактериална инфекция е важно да се изготви антибиограма, която да насочи към правилния антибиотик, на който е чувствителна бактерията. „Проблемът е, че микробиологичните изследвания на урината и носогърления секрет стават готови за около 3 дни, а кръвните такива – около 5-6 дни, което забавя лечението. В такива случаи се започва с широкоспектърен антибиотик и след това, ако е резистентен, се преминава към подходящ, според данните от антибиограмата“, уточни д-р Захариева.\r\nАлбена ЖИЛЕКОВА", "date": "2017-07-17", "title": "Д-р Мариела Захариева, неонатолог: Най-честите бактериални инфекции при новородените са стафилококите, ешерихия коли, хеликобактерите, както и листерията"}
{"url": "http://www.focus-news.net/news/2017/07/17/2416568/veliko-tarnovo-s-poreditsa-ot-initsiativi-regionalniyat-istoricheski-muzey-otbelyazva-180-godishninata-ot-rozhdenieto-na-vasil-levski.html", "text": "С поредица от инициативи Регионалният исторически музей във Велико Търново отбелязва 180-годишнината от рождението на Васил Левски. Събитията стартираха още на 2-ри юни с откриването на изложбата „Сабите на воеводите“, поясни за Радио „Фокус“ – Велико Търново Светла Атанасова, уредник в културната институция. Тя припомни, че експозицията съдържа 44 архивни единици, които са собственост на 18 музея в България. „Сред експонатите имаме три оръжия на Васил Левски. В настоящия момент може да бъде видян и негов щит, който е собственост на Военноисторическия музей. Сред вещите са и сабите на Иван Кършовски, Матей Преображенски, Христо Иванов – Големия, които са съратници на Васил Левски“, обясни Светла Атанасова. Тя допълни, че експозицията ще бъде закрита утре – на 18 юли, когато е рождената дата на Левски. Във връзка с нея бе отпечатан и специален каталог, на същата тема – „Сабите на воеводите“, в който са описани всички хладни оръжия, които участват в Освободителната война. \r\nОсвен това утре ще бъде открита и изложба, посветена на съратниците на Васил Левски от региона. Експозицията е озаглавена „Документи и свидетелства за Христо Иванов  – Големия, съхранявани във фондовете на РИМ“. Светла Атанасова припомни, че Христо Иванов и Васил Левски се познават от 1862, когато и двамата участват в Първата българска легия. „От 1868 година Христо Иванов – Големия се посвещава на Вътрешната революционна организация, член е на търновския революционен комитет. Отдава житейската си и професионална дейност на Левски и изградените комитетски мрежи в страната. По-късно участва в Априлското въстание и Руско-Турската освободителна война. Той има активна патриотична и гражданска позиция и след Освобождението“, поясни Светла Атанасова. В изложбата ще бъдат представени два портрета на Иванов, непоказвани до сега, като единият е направен след Освобождението, а другият е от 1884 година. Христо Иванов е бил депутат от либералната партия и общински съветник. „За заслугите му към Национално-освободително движение и българския политически живот той е награждаван многократно от княз Фердинанд“, каза още уредникът. Сред вещите, които ще бъдат изложени, има и грамота от Княжеската канцелария от 1888 по повод награждаването на Христо Иванов – Големия с войнишки сребърен кръст – 4-та степен. Има и грамота по награждаването и удостояването му с Орден за граждански заслуги през 1893 година. Гостите на музея ще могат да видят още много интересни документи. Експозицията ще е еднодневна и ще е отворена с вход свободен от 09.00 до 16.00 часа.", "date": "2017-07-17", "title": "Велико Търново: С поредица от инициативи Регионалният исторически музей отбелязва 180-годишнината от рождението на Васил Левски"}
{"url": "http://www.focus-news.net/news/2017/07/17/2416529/ekathimerini-navodneni-patishta-i-sgradi-zaradi-prolivnite-dazhdove-v-gartsiya.html", "text": "Проливни дъждове в Солун и в други части на Северна Гърция доведоха до значителни проблеми в пътното движение, пише вестник Ekathimerini. \r\nЗаради часовете валежи регионалните пътища са наводнени. Вследствие на това много автомобили са блокирани, а също така има информация за няколко пътни инцидента, без пострадали. \r\nВ Халкидики, където метеорологичните условия са подобни, регионалните противопожарни служби са получили десетки сигнали за наводнени приземни етажи и мазета на жилищни и бизнес сгради.  Мария Динкова", "date": "2017-07-17", "title": "Ekathimerini: Наводнени пътища и сгради заради проливните дъждове в Гърция"}
{"url": "http://www.focus-news.net/news/2017/07/17/2416549/the-independent-deyvid-deyvis-vodi-pregovorite-za-brekzit-bez-nikakvi-belezhki-pred-sebe-si.html", "text": "Британският министър по въпросите за Брекзит Дейвид Дейвис беше разкритикуван, след като беше сниман да седи по време на преговорите с Европейския съюз в Брюксел без никакви бележки пред себе си, пише британският вестник The Independent. \r\nДейвис се върна в Обединеното кралство едва след половин ден разговори, след като дискусиите за член 50 от Лисабонския договор бяха възобновени в понеделник сутринта. \r\nНа публикуваната снимка се вижда как подходът на Дейвис ярко се отличава от този на преговарящите от Европейската комисия, които седят с големи купчини листа, подредени в папки.\r\nОт Министерството по въпросите за напускането на ЕС не отговориха на молбата за коментар относно липсата на записки пред британския министър.  Мария Динкова", "date": "2017-07-17", "title": "The Independent: Дейвид Дейвис води преговорите за Брекзит без никакви бележки пред себе си"}
{"url": "http://www.focus-news.net/news/2017/07/17/2416571/vidin-gradat-otnovo-e-domakin-na-festivala-the-bridge.html", "text": "Началото на осмото поредно издание на Младежкия фестивал по изкуствата „The Bridge“ бе поставено официално днес във Видин, съобщиха от пресцентъра на Община Видин. На събитието присъства заместник-кметът по хуманитарни дейности и социална политика Венци Пасков. Той приветства участниците от името на видинския кмет Огнян Ценков, като изказа сърдечните си благодарности на организаторите на фестивала затова, че запазват традицията и за осма поредна година старопрестолният ни град става домакин на престижната проява. Пасков благодари също на колегите от общината, които съдействат за неговото реализиране и осигуряват необходимите условия, за да могат участниците да се чувстват комфортно и разкрият своя творчески потенциал. Заместник-кметът отправи специални пожелания към изпълнителния директор на Младежкия фестивал по изкуствата – Михаил Стефанов, който днес празнува рождения си ден.\r\nРекорден е броят на записалите се за участие във фестивала тази година – над 140 души, които идват от общо 15 градове в страната. Творческите работилници са 10, в сферата на музиката, изобразителното изкуство, киното, словото, театъра, приложните изкуства, стрийт арт, танците и фотографията. На 21 юли ще бъде проведена традиционната Urban Night, като програмата включва танцово състезание и концерт. На 22 юли ще има финален концерт и участниците във фестивала ще покажат пред зрителите своите таланти на голямата сцена на площад „Бдинци“.", "date": "2017-07-17", "title": "Видин: Градът отново е домакин на фестивала „The Bridge“"}
{"url": "http://www.focus-news.net/news/2017/07/17/2416574/lovech-predsedatelyat-na-narodnoto-sabranie-dimitar-glavchev-vrachi-nagradi-na-pobeditelite-v-yubileynoto-koloezdachno-sastezanie-za-kupa-vasil-levski.html", "text": "Председателят на Народното събрание Димитър Главчев връчи награди на победителите в юбилейното колоездачно състезание за Купа \"Васил Левски\" пред паметника на Апостола в Ловеч, съобщиха от пресцентъра на Народното събрание. Обиколката бе посветена на 180-годишнината от рождението на Васил Левски и се проведе под почетния патронаж на председателя на парламента. \r\nЗаедно с вас днес поставяме началото на една прекрасна инициатива, с която отбелязваме 180-ата годишнина от рождението на Апостола, обърна се той към състезателите и присъстващите. Сигурен съм, че целите, които сте си поставили – да бъдат популяризирани идеите и дейността на Васил Левски и неговия принос за свободата и независимостта на България, ще бъдат постигнати, добави той. \r\nПредседателят на Народното събрание заяви, че няма друга историческа фигура, която националната ни памет вече 180 години пази толкова чиста и свята. Безсмъртното дело на Левски е българският порив към свобода, демокрация и справедливост, подчерта Димитър Главчев. Само от него можем да почерпим сили и енергия, за да се справим със съвременните предизвикателства, добави той. \r\nДимитър Главчев поздрави всички участници, които се включиха в съревнованието и най-вече победителите в надпреварата. Всички вие показахте силен спортен дух и воля за победа, добави той. \r\nПо-рано той се включи в надпреварата между любителите-колоездачи от село Къкрина до Ловеч. Колоездачното състезание за Купа \"Васил Левски\" бе организирано от областния управител на Ловеч в партньорство с Колоездачен клуб „Хемус 1896” - Троян, Български колоездачен съюз, Общините Карлово, Троян и Ловеч.", "date": "2017-07-17", "title": "Ловеч: Председателят на Народното събрание Димитър Главчев връчи награди на победителите в юбилейното колоездачно състезание за Купа \"Васил Левски\""}
{"url": "http://www.focus-news.net/news/2017/07/17/2416570/metamakedoniya-vav-vtornik-na-zakrito-zasedanie-pred-komisiyata-za-vanshna-politika-shte-bade-predstaven-dogovorat-za-dobrosasedstvo-mezhdu-makedoniya-i-balgariya.html", "text": "Във вторник в 10.00 часа Договорът за добросъседство между Македония и България  ще бъде представен на закрито заседание пред членовете на македонската парламентарна Комисия за външна политика, предава МЕТА.\r\nОчаква се утре на заседанието да присъства и министър-председателят на страната Зоран Заев. \r\nМиналата седмица, когато Заев изложи плана за реформи „3-6-9“ пред Комисията по европейски въпроси, той обеща да представи договора с България пред депутатите. \r\nТова решение е свързано с отправените обвинения към Заев, че игнорира опозицията за договора с България, мълчи относно детайли за посещението на правителствената делегация в Атина, а също така не я консултира за закона за езиците.  Мария Динкова", "date": "2017-07-17", "title": "МЕТА(Македония): Във вторник на закрито заседание пред Комисията за външна политика ще бъде представен Договорът за добросъседство между Македония и България"}
{"url": "http://www.focus-news.net/news/2017/07/17/2416573/kyustendil-uchastnitsi-ot-shest-darzhavi-shte-se-vklyuchat-v-mezhdunarodniya-folkloren-festival-srebarna-pafta.html", "text": "Участници от шест държави ще се включат в Международния фолклорен фестивал „Сребърна пафта”. Това съобщи за Радио „Фокус” – Кюстендил организаторът на културната проява Валентин Кенов. Тринадесетото издание на фестивала ще се проведе от 27 до 29 юли и в него ще се включат ансамбли от България, Сърбия, Бразилия, Чили, Македония, Босна и Херцеговина. По традиция фолклорният фестивал ще започне с дефиле на участниците, което ще се състои на 27 юли от 17.00 часа и ще премине по булевард „България” до площад „Велбъжд”. Концертната програма ще бъде на Арката през трите фестивални дни. Организатори на проявата са читалище „Пауталия” и Община Кюстендил.\r\nВенцеслав ИЛЧЕВ", "date": "2017-07-17", "title": "Кюстендил: Участници от шест държави ще се включат в Международния фолклорен фестивал „Сребърна пафта”"}
{"url": "http://www.focus-news.net/news/2017/07/17/2416551/ria-novosti-cherna-gora-poiska-mezhdunarodna-pomosht-za-potushavaneto-na-gorskite-pozhari.html", "text": "В понеделник Министерството на вътрешните работи на Черна гора поиска международна помощ за потушаването на силните горски пожари, предава РИА Новости.\r\n„Ние наистина смятаме, че е необходимо още веднъж да призовем... за помощ..., за да опитаме заедно да разрешим настоящия проблем, тъй като такъв пожар ние не помним“, коментира  кметът на община Херцег Нови пред националната телевизия на страната. \r\nСилният вятър от север пречи на противопожарните служби и разпалва огъня близо до Бигово в района на Котор. Властите уточниха, че към момента на място има изпратени седем пожарни и 21 пожарникари. \r\nОсвен това продължава пожарът в Тиват, откъдето сутринта бяха евакуирани около 300 туристи и местни жители. По време на спасителната операция един от пожарникарите описа ситуацията като „катастрофална“.  Мария Динкова", "date": "2017-07-17", "title": "РИА Новости: Черна гора поиска международна помощ за потушаването на горските пожари"}
{"url": "http://www.focus-news.net/news/2017/07/17/2416575/veliko-tarnovo-originalen-portret-na-vasil-levski-i-dyakonskiya-mu-poyas-pazi-istoricheskiyat-muzey-v-grada.html", "text": "Оригинален портрет на Васил Левски и дяконския му пояс пази Историческият музей във Велико Търново. Вещите са част от постоянната експозиция на музей „Възраждане и учредително събрание“, поясни за Радио „Фокус“ – Велико Търново Светла Атанасова, уредник в културната институция. В музея се съхраняват и двата печата на Българския революционен централен комитет. „Оригиналната картина, която пазим, е подарена на Сава Пенев през 1870 година. Освен това при нас е и дяконският пояс, който Левски използва активно в богослужение, при неговото призвание като дякон Игнатий“, каза още Светла Атанасова. В музей „Затвор“ посетителите пък могат да видят килията, в която е бил въдворен Апостолът при последното си пребиваване в Търново от 27-ми до 30-ти декември 1872 година. След това  той е отведен в София, където е изпълнена смъртната му присъда. Уредникът уточни, че в годините назад Регионалният музей е представял почти всички известни вещи, свързани по някакъв начин с Васил Левски.\r\nЛуиза ТРАНЧЕВА", "date": "2017-07-17", "title": "Велико Търново: Оригинален портрет на Васил Левски и дяконския му пояс пази Историческият музей в града"}
{"url": "http://www.focus-news.net/news/2017/07/17/2416572/makedoniya-vav-vtornik-na-zakrito-zasedanie-pred-komisiyata-za-vanshna-politika-shte-bade-predstaven-dogovorat-za-dobrosasedstvo-mezhdu-makedoniya-i-balgariya.html", "text": "Във вторник в 10 ч. Договорът за добросъседство между Македония и България ще бъде представен на закрито заседание пред членовете на македонската парламентарна Комисия за външна политика, съобщават македонските медии .\r\nОчаква се утре на заседанието да присъства и министър-председателят на страната Зоран Заев. МЕТА  уточнява, че миналата седмица, когато Заев изложи плана за реформи „3-6-9“ пред Комисията по европейски въпроси, той обеща да представи договора с България пред депутатите. Това решение е свързано с отправените обвинения към Заев, че игнорира опозицията за договора с България, мълчи относно детайли за посещението на правителствената делегация в Атина, а също така не я консултира за закона за езиците.„Фокус“ изтъква, че премиерът Заев утре ще присъства на закрито заседание на Комисията и ще представи Договора за добросъседство, сключен между Скопие и София. \r\nЗаглавието в „Стандард“ гласи: „Договорът с България утре ще бъде предствен пред Комисията за външна политика“. „Телма“ подчертава, че заседанието е било насрочено днес, след като македонското правителство е отправило до Комисията на външна политика искане за провеждането му.   Мария Динкова", "date": "2017-07-17", "title": "Македония: Във вторник на закрито заседание пред Комисията за външна политика ще бъде представен Договорът за добросъседство между Македония и България"}
{"url": "http://www.focus-news.net/news/2017/07/17/2416576/predstoyashti-mezhdunarodni-sabitiya-za-18-yuli-agentsiya-fokus.html", "text": "Унгарският министър-председател Виктор Орбан посреща своя израелски колега Бенямин Нетаняху. \r\n*** Европейският комисар по икономическите въпроси Пиер Московиси провежда среща с министър-председателя на Португалия Антонио Коста и с управителя на Центарлната банка на Португалия Карлос Коста. \r\n*** Британският престолонаследник принц Уилям и неговата съпруга са на посещение в полския пристанищен град Гданск.\r\n** Съветът за сигурност на ООН обявява край на мисията на Световната организация в Хаити. \r\n*** Президентът на Франция Еманюел Макрон провежда среща с неговия швейцарски колега Дорис Лютард. \r\n***", "date": "2017-07-17", "title": "Предстоящи международни събития за 18 юли /Агенция „Фокус“/"}
{"url": "http://www.focus-news.net/news/2017/07/17/2416577/futbol-kristal-palas-vaznameryava-da-otkupi-kalam-chembars.html", "text": "Кристъл Палас възнамерява да откупи от Арсенал защитника Калъм Чембърс. Очаква се, че за 22-годишния футболист лондончани ще заплатят 22 млн. евро.\r\nПрез изминалия сезон Чембърс игра под наем за Мидълсбро, участвайки в 25 мача и отбелязвайки две попадения.   Виктор Турмаков", "date": "2017-07-17", "title": "Футбол: Кристъл Палас възнамерява да откупи Калъм Чембърс"}
{"url": "http://www.focus-news.net/news/2017/07/17/2416578/agroportal-ukrayna-balgariya-moldova-rumaniya-i-balgariya-shte-se-boryat-zaedno-sreshtu-afrikanskata-chuma-po-svinete.html", "text": "Украйна, България, Молдова и Румъния ще задълбочат координацията и обмена на опит в борбата срещу африканската чума по свинете (АЧС) и бяса в страните от Източна Европа, предаде украинският „АгроПортал“.\r\n„Това бе обсъдено по време на регионална среща по обсъждането на ситуацията, свързана с разпростирането на АЧС и бяс в страните от Източна Европа“, пише в съобщение на украинската държавна служба по безопасността на хранителните продукти и защитата на потребителите. Регионалната среща се е състояла в Кишинев с участието на ръководството на ветеринарните служби на България, Украйна, Молдова и Румъния.  Виктор Турмаков", "date": "2017-07-17", "title": "„АгроПортал“ (Украйна): България, Молдова, Румъния и България ще се борят заедно срещу африканската чума по свинете"}
{"url": "http://www.focus-news.net/news/2017/07/17/2416582/anadolu-agency-deset-chlenove-na-islyamska-darzhava-sa-zadarzhani-v-tsentralna-turtsiya.html", "text": "Турските сили за сигурност са задържали десет иракчанина, за които се смята, че имат връзки с „Ислямска държава“, предаде  Anadolu Agency.\r\nСъдът в централната турска провинция Корум е издала заповед за арест на заподозрените по нареждане на главната прокуратура на страната. Според анонимен полицейски източник по време на операцията са иззети мобилен телефон и лаптоп.\r\nПрез последния месец по официални данни близо 190 души, подозирани за връзки с „Ислямска държава“, са арестувани в Турция.  Виктор Турмаков", "date": "2017-07-17", "title": "Anadolu Agency: Десет членове на „Ислямска държава“ са задържани в Централна Турция"}
{"url": "http://www.focus-news.net/news/2017/07/17/2416583/futbol-dzho-hart-provede-meditsinski-pregled-v-uest-hyam.html", "text": "Вратарят на Манчестър Сити Джо Харт е близко до преход към Уест Хям. 30-годишният футболист днес вече премина през медицински прегледи.\r\nХарт ще проведе следващия сезон под наем в Уест Хем. След приключването му лондонският клуб може да го откупи. През последния сезон английският вратар проведе 36 мача, пропускайки 62 гола.  Виктор Турмаков", "date": "2017-07-17", "title": "Футбол: Джо Харт проведе медицински преглед в Уест Хям"}
{"url": "http://www.focus-news.net/news/2017/07/17/2416580/reuters-egipet-shte-prekrati-bezvizoviya-dostap-za-zhiteli-na-katar.html", "text": "Египетското  МВнР обяви, че страната ще прекрати безвизовия достъп за граждани на Катар с определени изключения. Това е поредната мярка, предприета срещу Доха, която Египет и още три арабски държави бойкотират, предаде  Reuters.\r\n„Няма причина да продължаваме да даваме изключения на Катар и да му даваме привилегии в светлината на неговата настояща позиция“, съобщи прессекретарят на египетското външно министерство Ахмед Абу Зеид. Сега катарските граждани ще трябва да кандидатстват за виза, за да влязат в Египет.\r\nСаудитска Арабия, ОАЕ, Бахрейн и Египет наложиха санкции срещу Катар на 5 юни, прекратявайки дипломатическите си и транспортни връзки с него, след като го обвиниха, че финансира терористи. Доха отхвърля обвиненията.  Виктор Турмаков", "date": "2017-07-17", "title": "Reuters: Египет ще прекрати безвизовия достъп за жители на Катар"}
{"url": "http://www.focus-news.net/news/2017/07/17/2416581/24-vesti-makedoniya-nikos-kodzias-i-matyu-nimits-provedoha-interesna-i-seriozna-sreshta-v-bryuksel.html", "text": "Гръцкият външен министър Никос Кодзиас заяви, че е имал „много интересна и сериозна среща с г-н Матю Нимиц“ - посредника на ООН по въпроса за името на Македония, след като двамата проведоха среща в Брюксел, предаде македонската медия  „24 Вести“.\r\nОт гръцкото министерство на външните работи съобщиха, че Кодзиас е информирал посредника за позицията на Атина след срещите, които гръцките власти проведоха с новото македонско правителство и че е договорено да се продължи търсенето на начини, които ще доведат до окончателно решение на спора. Виктор Турмаков", "date": "2017-07-17", "title": "„24 Вести“ (Македония): Никос Кодзиас и Матю Нимиц проведоха „интересна и сериозна“ среща в Брюксел"}
{"url": "http://www.focus-news.net/news/2017/07/17/2416579/afp-venetsuelskata-opozitsiya-prizovava-za-24-chasova-stachka-sreshtu-nikolas-maduro.html", "text": "Венецуелската опозиция призовава към 24-часова общонационална стачка в четвъртък, 20 юли, срещу президента Николас Мадуро и неговия план да преработи конституцията, предаде  AFP.\r\nПлановете за „масивния протест“ бяха обявени в понеделник от един от лидерите на опозицията Фреди Гевара. Протестът ще се основе върху референдума, проведен от опозицията в неделя, който отхвърли идеята на Мадуро да преработи конституцията.  Виктор Турмаков", "date": "2017-07-17", "title": "AFP: Венецуелската опозиция призовава за 24-часова стачка срещу Николас Мадуро"}
