{"url": "http://www.focus-news.net/news/2018/02/08/2486501/pazardzhik-obshtina-velingrad-pochisti-koritoto-na-reka-elenka.html", "text": "Община Велинград почисти коритото на река Еленка, съобщи за Радио „Фокус“ – Пазарджик Бояна Кирилова от общинската администрация. Тя уточни, че след почистването на дере „Власа” през месец октомври, ръководството на Община Велинград е предприело действия по почистване и на речното корито на река Еленка в квартал „Каменица“. „То е с цел осигуряване на нормална проводимост на реката, намаляване риска от наводнения в населеното  място, риска за живота, здравето и имуществото на жителите. С почистването на речното корито се предотвратява и нанасянето на щети по инфраструктурата“, допълни Кирилова. Тя каза също, че машинно и ръчно са премахнати самораслите дървета, растения, храсти, дънери и купища боклуци.\r\nВаня НИКОЛОВ", "date": "2018.02.08", "title": "Пазарджик: Община Велинград почисти коритото на река Еленка"}
{"url": "http://www.focus-news.net/news/2018/02/08/2486502/haaretz-siriyski-voenni-otkriha-ogan-po-izraelski-dron.html", "text": "Срещу израелски безпилотен летателен апарат в четвъртък е открита стрелба от страна на сирийската граница край Голанските възвишения, пише израелският вестник Haarertz, като отбелязва, че случаят е странен, тъй като обикновено такива инциденти става по грешка, докато в конкретния случай сирийските военни преднамерено са открили огън. От израелската армия разкриха, че няма пострадали или ранени, но военните оглеждат района, като стрелбата най-вероятно е била картечен огън. От Тел Авив подчертаха, че дронът не е нарушил границата, пише още местното издание. \r\nНа седми февруари, ден по-рано, Сирия заяви, че израелската армия е извършила атака срещу позиции на сирийската армия край столицата Дамаск, като съгласно разпространената информация, това е станало посредством ливанското въздушно пространство. По данни на местни телевизии, цитиращи официални лица от армията, „нашите защитни системи дадоха отговор на новата израелска агресия“. : Цанко Цолов", "date": "2018.02.08", "title": "Haaretz: Сирийски военни откриха огън по израелски дрон"}
{"url": "http://www.focus-news.net/news/2018/02/08/2486496/shumen-kmetat-lyubomir-hristov-provede-rabotna-sreshta-s-rakovoditeli-na-balgaro-shveytsarskata-programa-za-satrudnichestvo.html", "text": "Кметът Любомир Христов се срещна по-рано днес с Ирина Файон, ръководител на програмата за подкрепа на социалното включване на роми и други уязвими групи „Здраве и образование за всички“ и с Герасим Герасимов, програмен директор към швейцарското посолство у нас. Това съобщиха от пресцентъра на Общината. Заедно със служители на Министерския съвет и представители на централното координационно звено по Българо-швейцарската програма за сътрудничество Файон и Герасимов са на работно посещение в Шумен във връзка с изпълнението на дейностите по проекта на общината „Взаимодействието с общността – фактор за по-добро бъдеще и успешна интеграция” и проекта за изграждане на голям общински център за събиране и временно съхраняване на опасните битови отпадъци от домакинствата. По време на срещата кметът на Шумен благодари на гостите за помощта, която швейцарската страна оказва на общините за интегриране на ромите, за привличане и задържане на децата в детската градина, за подкрепата на семействата, за да продължат образованието на децата си и за обновяване на базата, в която те се обучават. Според Любомир Христов това е едно от важните неща, които задържат децата в системата, а по-добрите условия и грижата за тях им мотивират семействата. Във връзка с проекта за съхранение на опасните отпадъци Любомир Христов увери гостите, че администрацията съвместно с ПУДООС и Министерството на екологията вече е подготвила необходимата проектна документация за изграждане на такъв център. Той сподели, че при посещението си в Цюрих е бил впечатлен от начина, по който е организирана тази дейност в Швейцария, и се надява, че с помощта на програмата и българските общини ще могат да приложат добрите практики у нас, а в последствие и да ги развият. По думите на Ирина Файон строителните дейности по проекта „Взаимодействието с общността – фактор за по-добро бъдеще и успешна интеграция”  вървят по план, дори по-бързо от планираното. Тя благодари на общината за съдействието, което екипът по програмата получава. В Шумен предстои официално посещение през месец март. По думите на програмния директор към швейцарското посолство у нас Герасим Герасимов изборът на Шумен не е случаен, защото тук се реализират проекти в две от направленията, по които работи Българо-швейцарската програма за сътрудничество – интеграция на хората от уязвимите групи и екология. По време на посещението си днес в Шумен гостите ще проследят на място какъв е напредъкът по изпълняваните строително-ремонтни дейности в ДГ „Пролетна дъга”, в ОУ “Хр. Ботев” в село Ивански и изграждане на необходимите комуникации връзки на мястото, където ще се изгражда общинският център за опасни битови отпадъци.", "date": "2018.02.08", "title": "Шумен: Кметът Любомир Христов проведе работна среща с ръководители на Българо-швейцарската програма за сътрудничество"}
{"url": "http://www.focus-news.net/news/2018/02/08/2486521/reuters-spored-dzheyms-matis-napadenieto-v-siriya-sreshtu-podkrepyanite-ot-sasht-sili-e-smushtavashto.html", "text": "Министърът на отбраната на САЩ Джеймс Матис заяви, че опитът за нападение срещу подкрепяните от страната му сили в Сирия като „смущаващи“. Той допълни, че не разбира какво е подтикнало проправителствените сили на страната да извършат подобна атака, предава  Reuters.\r\n„Това е смущаващо“, заяви Матис. Той допълни, че по първоначални данни не е ясно дали сред нападателите има руски сили. „Питайте ги тях защо са решили да извършат подобна атака“, посочи той. Виктор Турмаков", "date": "2018.02.08", "title": "Reuters: Според Джеймс Матис нападението в Сирия срещу подкрепяните от САЩ сили е „смущаващо“"}
{"url": "http://www.focus-news.net/news/2018/02/08/2486497/galeriya-za-savremenno-izkustvo-shte-bade-izgradena-v-podzemieto-na-sgradata-na-bivshiya-mavzoley-v-sofiya-obzor.html", "text": "Галерия за съвременно изкуство ще бъде изградена в подземието на сградата на бившия мавзолей в София. Решението бе прието на 47-ото заседание на Столичния общински съвет с подкрепата на 37 от общинските съветници, четирима гласуваха против, а един – въздържал се. Докладът за организиране на конкурс за проект за създаване на филиал на Софийската градска художествена галерия и за отпускане на средства за строително-монтажни работи беше предложен от заместник-кмета по направление “Култура, образование, спорт и превенция на зависимости” към Столична община доц. д-р Тодор Чобанов. Доц. д-р Чобанов обясни, че това е най-добрата съдба на този обект с оглед на това, че от едната му страна се намира Националната художествена галерия, а от другата - Софийска градска художествена галерия. „Смятаме, че по този начин по естествен път в идеалния център на София се е оформил музеен квартал. И това изисква там да се появи и място, което по-сериозно да бъде ангажирано със съвременно изкуство. И с оглед на това стигнахме до извода, че за целта особено подходящо е това подземно място“, каза още той и поясни, че решението е съгласувано с Министерството на културата. „Идеята се приема много добре и от художествената общественост – хората, които ще бъдат двигателите на процеса. По този начин ще засилим и туристическия интерес към идеалния център на София“, каза още зам.-кметът и уточни, че стойността на проекта ще стане ясна чак след приключване на конкурса.\r\nЦветилена СИМЕОНОВА", "date": "2018.02.08", "title": "Галерия за съвременно изкуство ще бъде изградена в подземието на сградата на бившия мавзолей в София (ОБЗОР)"}
{"url": "http://www.focus-news.net/news/2018/02/08/2486498/ria-novosti-sasht-planirat-da-govoryat-ot-pozitsiyata-na-silata-po-vreme-na-sledvashtiya-krag-mirni-pregovori-za-siriya-v-zheneva.html", "text": "САЩ имат намерение да говорят от позицията на силата по време на международните преговори за бъдещето на Сирия в Женева , предава РИА Новости, като се позовава на изказване на говорителя на Пентагона Дана Уайт. \r\n„Нашата цел е да гарантираме, че нашите дипломати ще говорят от позицията на силата на женевската конференция. Че нашите дипломати ще бъдат в крайна сметка тези, които ще определят какво ще се реши“, заяви Уайт по време на пресконференция. \r\nГоворителят отбеляза, че САЩ поддържат и ще продължат да поддържат кюрдските „Сирийски демократични сили“ в борбата им срещу „Ислямска държава“. : Цанко Цолов", "date": "2018.02.08", "title": "РИА Новости: САЩ планират да говорят от позицията на силата по време на следващия кръг мирни преговори за Сирия в Женева"}
{"url": "http://www.focus-news.net/news/2018/02/08/2486499/dimitar-danchev-bsp-iziskahme-izgotvyaneto-na-detaylen-plan-s-konkretni-stapki-za-vavezhdane-na-elektronno-upravlenie.html", "text": "БСП е изискала изготвянето на детайлен план с конкретни стъпки за въвеждане на електронно управление. Това каза в интервю за Радио „Фокус“ народният представител от „БСП за България“ Димитър Данчев. Този план, обаче, е бил отхвърлен от управляващите, съобщи той. Данчев поясни, че планът е трябвало да въведе електронно управление не само в органите на централното управление, но и в областните и общинските администрации. По думите му целта е да бъде ясно кога гражданите ще могат да получат комплексно административно обслужване по своето местоживеене. Електронното здравеопазване определено е черешката на електронното управление, продължи тезата си народният представител. „Защото то се разделя на няколко части, едната касае здравните досиета и здравните картони. Друга част е връзката на отделните болнични заведения с администрацията и с аптеките. Съвсем трета част е информацията, която се получава и се обработва в Националната здравноосигурителна каса и в Министерството на здравеопазването. Едва когато се сглобят тези три отделни части и всяка от тях работи, тогава бихме могли да говорим за една ефективна система на електронно здравеопазване“, каза Димитър Данчев. Той допълни, че вместо да се изгради интегриран подход за въвеждането на отделните детайли за електронното здравеопазване, се усвояват средства за безсмислени проекти. Същото се отнася и до цялостното изграждане на електронното управление, допълни Димитър Данчев и като пример посочи Държавната агенция за електронно управление, която е поискала обществена поръчка в размер на 2 милиона лева само за преброяването на личния софтуер в отделните администрации.", "date": "2018.02.08", "title": "Димитър Данчев, БСП: Изискахме изготвянето на детайлен план с конкретни стъпки за въвеждане на електронно управление"}
{"url": "http://www.focus-news.net/news/2018/02/08/2486506/stara-zagora-posterna-izlozhba-gutenberg-i-slavyanaskiyat-svyat-be-otkrita-v-istoricheski-muzey-iskra-v-kazanlak.html", "text": "Постерна изложба  „Гутенберг и Славянският свят“ бе  открита в Исторически музей „Искра“, предаде кореспондент на Радио „Фокус“. Изложбата бе открита от гл. ас. Мария Полимирова от Центъра за славяно-византийски проучвания „Проф. Иван Дуйчев“ към Софийския университет „Св. Климент Охридски\r\nЕкспозицията се състои от 24 илюстративни табла, в които се проследяват основните моменти от развитието на кирилското книгопечатане от XV в. до XIX в. Акцент в нея е  хронологията на българското книгопечатане. Показани са фотоси на редки и ценни кирилски печатни книги от фондовете на Националната библиотека „Св. св. Кирил и Методий“ в София, Народна библиотека „Иван Вазов“ в Пловдив, Националния исторически музей в София, Църковноисторическия и архивен институт в София, Исторически музей в Самоков и Центъра за славяно-византийски проучвания „Проф. Иван Дуйчев“ към Софийския университет „Св. Климент Охридски“.\r\nАвтори на изложбата са проф. дфн. Вася Велинова, гл.ас. д-р Мария Полимирова, художествено-техническото изпълнение е на гл.ас. д-р Светозар Ангелов, а консултант е чл. кор. проф. д.изк.н. Аксиния Джурова.\r\nИзложбата е съвместна с Центъра за славяно-византийски проучвания „Проф. Иван Дуйчев“ към Софийския университет „Св. Климент Охридски“ и Фондация „Елена и Иван Дуйчеви“ и Исторически музей „Искра“ – Казанлък ще открият в Казанлък.\r\nСлавяна ГАЙДАРОВА", "date": "2018.02.08", "title": "Стара Загора: Постерна изложба „Гутенберг и Славянаският свят“ бе открита в Исторически музей „Искра“ в Казанлък"}
{"url": "http://www.focus-news.net/news/2018/02/08/2486505/aktsenti-v-sutreshniya-blok-dobro-utro-balgariya-na-9-fevruari.html", "text": "Трябва ли да има вътрешно видеонаблюдение в детските градини? Около този въпрос, колкото се обединяват, толкова и са на различно мнение родителите. В скандален клип от бургаска детска градина се видя, как възпитатели посягат на деца. Решава ли поставянето на вътрешно видеонаблюдение проблема? Наш първи гост ще бъде Янка Такева, председател на Синдиката на българските учители. В минутите след 8.00 часа продължаваме и с политическите теми. БСП настоя главният прокурор Сотир Цацаров да провери дали Районната прокуратура в Шумен е използвана за политическа поръчка. Какви са причините? Събрани ли са достатъчно доказателства от страна на БСП, за да стане факт тази проверка? По темата ще разговаряме с народния представител от ПГ на „БСП за България” Иван Иванов. По традиция празникът на свети Харалампий, който е покровител на меда и пчеларите се чества на 10 февруари. Тази година той се пада в събота и съвпада със  „Задушница“. Поради тази причина Православната църква реши празникът да се чества на 9 февруари. За проблемите в сектора през зимата, за любовта към този занаят в минутите преди 9.00 часа разговорът си ще продължим с кмета на Тутракан Димитър Стефанов, който е и пчелар. Освен това Ваня Николова от Радио Фокус – Пазарджик ще ни разкаже повече  за историята на името на пещерата Лепеница край град Ракитово. \r\nТези и още теми в „Добро утро, България“ от 6.00 до 10.00 часа с водещ Деница Узунова.", "date": "2018.02.08", "title": "Акценти в сутрешния блок „Добро утро, България“ на 9 февруари"}
{"url": "http://www.focus-news.net/news/2018/02/08/2486504/euractiv-usilva-se-natiskat-kam-balgariya-za-promyana-na-obshtoevropeyski-izbiratelni-zakoni.html", "text": "Следващите избори за представители в Европейския парламент ще се проведат през месец май 2019 г. и в тази връзка се засилва натискът срещу председателя на Съвета на ЕС за промяна на изборните закони на общността, които не са били изменяни от 1976 г. насам, коментира EurActiv. \r\nЕвропейският парламент обсъди в сряда възможни промени по закона, тъй като в момента всяка страна поставя индивидуален минимум за изпращане на евродепутат, които много хора определят като недемократични. Заместник-министърът на българското европедседателство Моника Панайотова, заяви, че лидерите на ЕС ще обсъдят междуинституционалните проблеми по време на срещата в София, насрочена за 23 февруари. Дневният ред включва също така дебатиране на въпросите относно съставителството на Европейския парламент, международните листи, назначения и водещите кандидати. \r\n„Изключително важно е да не се осъжда предварително решението на европейските лидери“, подчерта Панайотова. Тя подчерта, че трябва да се решат много проблеми, свързани с въпроса, като те ще изискват и единодушно вземане на решение от страните членки на ЕС.: Цанко Цолов", "date": "2018.02.08", "title": "EurActiv: Усилва се натискът към България за промяна на общоевропейски избирателни закони"}
{"url": "http://www.focus-news.net/news/2018/02/08/2486508/predstoyashti-mezhdunarodni-sabitiya-za-9-fevruari-agentsiya-fokus.html", "text": "Представители на ЕС и Лондон ще обсъдят преходния период на Великобритания след Брекзит. Европейският парламент ще гласува предложения за промени в Асамблеята след Брекзит.  Среща между кметовете на Атина и Скопие като част от опитите за решаване на спора за името.  Продължава турската операция „Маслинова клонка“. Церемонията по откриване на Зимните олимпийски игри.", "date": "2018.02.08", "title": "Предстоящи международни събития за 9 февруари (Агенция „Фокус“)"}
{"url": "http://www.focus-news.net/news/2018/02/08/2486509/veliko-tarnovo-pochti-iztsyalo-zapalnena-e-kvotata-za-detsa-sas-spetsialni-obrazovatelni-potrebnosti-v-lyaskovskoto-sredno-uchilishte-maksim-raykovich.html", "text": "Почти изцяло запълнена е квотата за деца със специални образователни потребности в лясковското средно училище „Максим Райкович“. В момента в школото се обучават 12 такива младежи, на възраст между 8 и 16 години. Квотата е за 15 деца, обясни за Радио „Фокус“ – Велико Търново психологът Марияна Пенева. С тях работят логопед, психолог и ресурсен учител. „Някои деца са на комбинирана дневна форма на обучение, а две от тях са на индивидуална – идват в определен ден и час в училището. Имат си изработена програма, по която идват, и отделни учители работят с тях индивидуално“, поясни психологът.  Тя допълни и, че броят на децата със специални образователни потребности се увеличава, тъй като по новата Наредба за образованието помощните училища се закриват и тези малчуганите, които са били в тях, се записват в масови паралелки. „При нас с това няма сериозен проблем, тъй като ние помагаме на нашите колеги, когато имат въпроси и запитвания как да се работи с всяко едно дете, те се консултират с нас“, обобщи Марияна Пенева. В тази връзка в СУ „Максим Райкович“ ще бъде организирано и вътрешно обучение, в което ще се включат всички педагогически служители.\r\nЛуиза ТРАНЧЕВА", "date": "2018.02.08", "title": "Велико Търново: Почти изцяло запълнена е квотата за деца със специални образователни потребности в лясковското средно училище „Максим Райкович“"}
{"url": "http://www.focus-news.net/news/2018/02/08/2486510/balgariya-komentari-v-svetovnite-medii-agentsiya-fokus-natisk-kam-balgariya-za-promyana-na-obshtoevropeyski-izbiratelni-zakoni-mavzoleyat-na-georgi-dimitrov-kato-podzemna-hudozhestvena-galeriya-blizo-26-ot-makedontsite-gledat-polozhitelno-na-balgariya.html", "text": "Следващите избори за представители в Европейския парламент ще се проведат през месец май 2019 г. и в тази връзка се засилва натискът срещу председателя на Съвета на ЕС за промяна на изборните закони на общността, които не са били изменяни от 1976 г. насам, коментира EurActiv. \r\nЕвропейският парламент обсъди в сряда възможни промени по закона, тъй като в момента всяка страна поставя индивидуален минимум за изпращане на евродепутат, които много хора определят като недемократични. Заместник-министърът на българското европедседателство Моника Панайотова, заяви, че лидерите на ЕС ще обсъдят междуинституционалните проблеми по време на срещата в София, насрочена за 23 февруари. Дневният ред включва също така дебатиране на въпросите относно съставителството на Европейския парламент, международните листи, назначения и водещите кандидати. \r\n„Изключително важно е да не се осъжда предварително решението на европейските лидери“, подчерта Панайотова. Тя подчерта, че трябва да се решат много проблеми, свързани с въпроса, като те ще изискват и единодушно вземане на решение от страните членки на ЕС.\r\n*** Мавзолеят на българския бивш комунистически лидер Георги Димитров ще се използва като подземна художествена галерия, това е решил в четвъртък, осми февруари, софийският Столичен градски съвет, предава Independent Balkna News Agency. Maвзолеят е построен набързо през 1949 г. след смъртта на Димитров и разрушен половин век по-късно от посткомунистическо правителство.  Мястото на сградата оттогава стои празно на площад „Александър Батенберг“, в близост до Националната художествена галерия. По съборената сграда има общо три подземни нива. Първият от тях ще се използва като галерия, а останалите два като хранилища. За целта са отделени около 100 хил. лева за реновации и подсилване на структурата на сградата. \r\n*** Според проучване, проведено от македонския Институт за политически изследвания, жителите на страната гледат най-положително към Сърбия що се отнася до съседните им държави, като България се намира на предпоследно място след Сърбия, Албания и Косово. Най-негативно е мнението за Гърция, показва анкетата, в която са взели участие 1113 пълнолетни граждани, предава агенцията Макфакс.     \r\nСпоред нейните данни, добро мнение за Сърбия имат 42,3% от участниците, следвана от Албания с 27,6%, Косово (26,1%), България с 25,8% и Гърция с 15,2%. \r\nСпоред мнозинството анкетирани няма държава, която да представлява заплаха за Македония, но тези, които смятат обратното, сочат Гърция като потенциална такава.\r\n***", "date": "2018.02.08", "title": "България - коментари в световните медии (Агенция \"Фокус\") - натиск към България за промяна на общоевропейски избирателни закони, Мавзолеят на Георги Димитров като подземна художествена галерия, близо 26% от македонците гледат положително на България"}
{"url": "http://www.focus-news.net/news/2018/02/08/2486507/vidin-kmetat-ognyan-tsenkov-shte-posreshtne-novoizbraniya-vidinski-mitropolit-daniil.html", "text": "Кметът на Община Видин Огнян Ценков ще посрещне новоизбрания Видински митрополит Даниил, съобщиха от пресцентъра на Общината. Огнян Ценков  ще вземе участие в тържествата по въдворяването на митрополит Даниил, които се организират на 10 и 11 февруари във Видин.  Кметът на Видин ще приветства  владиката и гостите на Видинска епархия на площад „Бдинци“ в събота, от 16.00 часа. След това Ценков ще се включи и в литийното шествие до катедралния храм „Св. вмчк Димитър Солунски“, където от 17.00 часа ще се отслужи чин на въдворяването на Видинския митрополит Даниил и вечерно Богослужение. В неделния ден  Огнян Ценков ще присъства на Светата литургия в храма, чието начало е в 9.00 часа.", "date": "2018.02.08", "title": "Видин: Кметът Огнян Ценков ще посрещне новоизбрания Видински митрополит Даниил"}
{"url": "http://www.focus-news.net/news/2018/02/08/2486219/tezhkite-zhelezopatni-proizshestviya-shte-se-razsledvat-ot-spetsialno-zveno-v-ministerstvoto-na-transporta.html", "text": "Парламентът прие окончателни промени в Закона за железопътния транспорт, според които разследването на тежки железопътни произшествия ще се осъществява от специализирано звено, предаде репортер на Агенция „Фокус“. Звеното за разследване на тежки железопътни произшествия и инциденти ще бъде в Министерството на транспорта, информационните технологии и съобщенията. Управителите на железопътната инфраструктура или на железопътните предприятия, отговорни за поддръжката на превозните средства, и Изпълнителна агенция „Железопътна администрация“ ще предоставят на специализираното звено достъп до всякаква информация или записи, свързани с разследването.\r\nБиляна ИВАНОВА", "date": "2018.02.08", "title": "Тежките железопътни произшествия ще се разследват от специално звено в Министерството на транспорта"}
{"url": "http://www.focus-news.net/news/2018/02/08/2486503/bsp-prizova-glavniya-prokuror-da-proveri-izpalnyava-li-rayonnata-prokuratura-v-shumen-politicheska-porachka-upravlyavashtite-oprovergaha-tvardeniyata-im-obzor.html", "text": "БСП се обърна към главния прокурор с искане да провери дали Районната прокуратура в Шумен е използвана за изпълнение на политическа поръчка. Лидерът на левицата Корнелия Нинова попита с какво основание Прокуратурата разпорежда на икономическата полиция в Шумен да изиска от Общопартийната контролна комисия на БСП информация за това кои лица са присъствали на делегатски събрания. Повод БСП да поиска проверката от Сотир Цацаров е уволнение на държавен служител, защото е член на партията. Корнелия Нинова обясни, че срещу въпросния служител е образувана проверка и обвинение, че е нарушил закона, който казва, че държавният служител не може да бъде член на ръководен орган на партията. „Нашият ръководен орган е Националният съвет, а този човек не е бил член“, изтъкна лидерът на БСП. По думите на Нинова случаят икономическа полиция да изисква от партия копия от протоколи от заседания на Общински съвет е прецедент и минава всякакви граници. Корнелия Нинова настоя да се вземат мерки, ако районният прокурор е превишил правомощията си.\r\nУправляващите опровергаха твърдението, че Районната прокуратура изпълнява тяхна политическа поръчка. Вътрешният министър Валентин Радев обясни, че проверката на ОДМВР-Шумен е по сигнал в Прокуратурата от член на БСП за друг член на партията. Той уточни, че подалият сигнала настоява да се провери дали при подаването на декларация за държавен пост въпросният служител е излъгал, че не членува в БСП. След това Прокуратурата е издала постановление, с което задължава ОДМВР да извърши проверката. „Разпоредено е на икономическа полиция да провери вярно ли е, че има невярна информация в декларацията, която е подадена“, коментира Валентин Радев. „Възмутен съм и не приемам такова отношение към МВР, точно изпълняваме постановлението на Прокуратурата. Никъде до този момент нямаме грешка в работата си“, заяви той. „Нека Корнелия Нинова попита техните хора какъв сигнал са писали и защо забъркват партията, може би и тя е подведена“, посочи министърът. \r\nПо-късно главният прокурор Сотир Цацаров посочи: „Нека Корнелия Нинова да предостави всичко, с което разполага за Районна прокуратура-Шумен и незабавно ще бъде разпоредена проверка“. По думите му в случая Прокуратурата е проверявала сигнал за документно престъпление, така че едва ли може да се говори, че се проверява партийна дейност.\r\nБиляна ИВАНОВА", "date": "2018.02.08", "title": "БСП призова главния прокурор да провери изпълнява ли Районната прокуратура в Шумен политическа поръчка - управляващите опровергаха твърденията им (ОБЗОР)"}
{"url": "http://www.focus-news.net/news/2018/02/08/2486187/veliko-tarnovo-ogranicheno-e-dvizhenieto-po-patya-mezhdu-selata-samovodene-i-resen.html", "text": "Ограничено е движението между селата Самоводене и Ресен. В участъка от км 1+845 до км 5+925 се извършват ремонтни дейности. Срокът за приключването им е 31-ви януари, а обходният маршрут е през село Хотница. Това съобщиха за Радио „Фокус“ – Велико Търново от Областно пътно управление в старата столица. Условията за пътуване в региона са добри за созна. Настилките са предимно сухи, в по-усойните места – заледени и обработени. От Агенция „Пътна инфраструктура“ съветват водачите да карат внимателно и със съобразена скорост. Трафикът към този час  е интензивен, но движението се осъществява нормално. Проходът на Републиката е отворен за всички видове моторни превозни средства, но там остава в сила предупреждението за опасност от падащи камъни. Затворен за товарни автомобили над 10 тона е път -551 Дебелец-Средни колиби-Елена. Обходният  маршрут е през Дебелец-В.Търново-Лясковски кантон-Миндя-Елена и обратно. Ограничено е движението на моторни превозни средства над 3,5 т. по път ІІІ-4082 Чешма-Кесарево. Срокът за приключване на ремонтите е 31 декември, а обходният маршрут е през Чешма-Сливовица-Горско Ново село-Джулюница-Кесарево. Остава затворен поради свлачище  участък от път Царски извор – Драганово, обходният маршрут е през село Сушица.\r\nЛуиза ТРАНЧЕВА", "date": "2018.02.08", "title": "Велико Търново: Ограничено е движението по пътя между селата Самоводене и Ресен"}
{"url": "http://www.focus-news.net/news/2018/02/08/2486220/blagoevgrad-intenzivno-e-dvizhenieto-v-tsentralna-gradska-chast-patnite-nastilki-sa-mokri-i-hlazgavi.html", "text": "Интензивно е движението в централна градска част, автобусите се движат по разписание, предаде репортер на Радио „Фокус“ – Пирин. В началото на деня натоварено е преминаването през кръговото кръстовище при „Зърнени храни“ – на бул. „Св. Димитър Солунски“ и бул. „Васил Левски“, както и през кръговото кръстовище между булевардите „Джеймс Баучер“ и „Васил Левски“ и улиците „Д-р Христо Татарчев“ и „Владо Черноземски“. Нормално интензивно е движението през кръговото кръстовище на бул. „Св. св. Кирил и Методий“ при Трето основно училище „Димитър Талев“. Всички светофарни уредби в града са изправни. Пътните настилки са мокри и хлъзгави. Няма регистрирани инциденти през нощта.\r\nЛора КАЛЧЕВА", "date": "2018.02.08", "title": "Благоевград: Интензивно е движението в централна градска част, пътните настилки са мокри и хлъзгави"}
{"url": "http://www.focus-news.net/news/2018/02/08/2486155/montana-ogranicheno-e-dvizhenieto-po-patya-vidin-montana-v-uchastaka-smolyanovtsi-belotintsi-poradi-ptp.html", "text": "Ограничено е движението по пътя Видин - Монтана в участъка Смоляновци - Белотинци,  поради ПТП. Това съобщиха от пресцентъра на Агенция „Пътна инфраструктура“. Обход в посока Монтана-Видин: по път Монтана - Доктор Йосифово - Тополовец - Добри дол; път Добри дол - Арчар – Дунавци. Обход в посока Видин-Монтана: по път Ружинци - Тополовец; път Тополовец - Доктор Йосифово - Монтана.", "date": "2018.02.08", "title": "Монтана: Ограничено е движението по пътя Видин - Монтана в участъка Смоляновци - Белотинци,  поради ПТП"}
{"url": "http://www.focus-news.net/news/2018/02/08/2486128/predstoyashti-sabitiya-v-stranata-za-8-fevruari-agentsiya-fokus.html", "text": "***\r\nОт 09.00 часа ще започне пленарното заседание на Народното събрание.\r\n***\r\nОт 13.00 часа в „Голяма зала“ на хотел „Хемус“ министърът на икономика Емил Караниколов ще присъства на подписването на меморандум за сътрудничество между „Национална компания индустриални зони“ ЕАД  (НКИЗ) и Община Враца. \r\n***\r\nОт 09.30 часа ще започне седмичното заседание на Пленума на Висшия съдебен съвет. \r\n***\r\nОт 10.00 часа ще се проведе заседание на Столичния общински съвет. \r\n***\r\nОт 08.30 часа пред Народното събрание ще се проведе протест срещу отношението на всички парламентарно представени политически сили към българите в Донбас.\r\n***\r\nОт 09.00 часа 12-и състав на Специализирания наказателен съд ще заседава по делото срещу Камен Б., Ивайло Б. и др., на които са повдигнати обвинения за организиране и ръководене на организирана престъпна група.\r\n***\r\nОт 09.30 часа в салона на Учебния куклен театър на ул. „Стефан Караджа“ № 20, НАТФИЗ организира Ден на открити врати.\r\n***\r\nОт 10.00 часа в Литературен клуб „Перото“ ще се проведе пресконференция на Съюз на артистите в България. На нея ще бъдат обявени номинираните за ИКАР 2018 и програмата на Софийски театрален салон.\r\n***\r\nОт 10.00 часа в зала „Сити“ на Capital Fort, Аутомотив Клъстер България ще представи системата Mercedes-Benz User Experience, разработена от Visteon в България и проучване на автомобилната индустрия в България 2017.\r\n***\r\nОт 10.00 часа в Интерпред – СТЦ София ще бъде открито изложението HR Industry.\r\n***\r\nОт 11.00 часа в Националния пресклуб на БТА ще се проведе пресконференция на проф.д.ик.н. Нина Дюлгерова – председател на секция „История“ на СУБ, преподавател във ВСУ „Черноризец Храбър“ и ЮЗУ „Неофит Рилски“, на тема „Историята - политически инструмент на властта“.\r\n***\r\nОт 11.00 часа 8-и състав на Специализирания наказателен съд ще заседава по делото срещу  Гьорче В., Борис Б. и др., на които са повдигнати обвинения за организиране и ръководене на организирана престъпна група.\r\n***\r\nОт 11.00 часа в  ресторант Lavanda, на ул. „Цар Шишман“ 12, компания OLX ще представи годишните си резултати за 2017 г.\r\n***\r\nОт 11.30 часа на ул. „Ангел Кънчев“ 2, зала „Мецанин“, Синдикална федерация на служителите в МВР ще проведат пресконференция на тема: „Качеството на специалните обувки, които носят работещите в МВР: говорят експертите“.\r\n***\r\nОт 12.30 часа по случай руския професионален празник „Ден на дипломата“ Извънредният и пълномощен Посланик на Русия в България, Военният, военновъздушен и военноморски аташе на Руската Федерация в Република България, служителите на Посолството и на апарата на Военния аташе, сътрудници на Руския културно-информационен център ще положат венци и цветя на паметника на граф Игнатиев в Докторската градина. В същия ден по традиция дипломатите от Посолството ще посетят училището към Посолството, където ще разкажат за професията си и всекидневната си работа.\r\n***\r\nОт 13.30 часа 2-ри състав на Специализирания наказателен съд ще заседава по делото срещу Огнян М., Георги И. и др., на които са повдигнати обвинения за организиране и ръководене на организирана престъпна група.\r\n***\r\nОт 13.30 часа 10-и състав на Специализирания наказателен съд ще заседава по делото срещу Атанас Д., Мартин В. и др., на които са повдигнати обвинения за организиране и ръководене на организирана престъпна група.\r\n***\r\nОт 13.30 часа 11-и състав на Специализирания наказателен съд ще заседава по делото срещу Андрей З., Костадин Г. и Николай Н., на които са повдигнати обвинения за организиране и ръководене на организирана престъпна група.\r\n***\r\nОт 14.00 часа 17-и състав на Специализирания наказателен съд ще заседава по делото срещу Ангел П., Анатоли А. и др., на които са повдигнати обвинения за организиране и ръководене на организирана престъпна група.\r\n***\r\nОт 15.00 часа 18-и състав на Специализирания наказателен съд ще заседава по делото срещу Атанас М., Ивайло Г. и др., на които са повдигнати обвинения за организиране и ръководене на организирана престъпна група.\r\n***\r\nОт 16.00 часа пред офиса на Gourmet Publishing в Софарма бизнес тауърс ще се проведе дегустация на вина „Winter Taste: Сира и шоколад“.\r\n***\r\nОт 18.00 часа на ул.“Леге“ № 10 врати ще отвори нов литературен салон. Откриването на салона ще стане с вечер, посветена на гениалния поет и идеолог на българското националноосвободително движение Христо Ботев. Ще бъде представена книгата „Борба“ на издателство „Захарий Стоянов“, която съдържа стихотворенията на Христо Ботев, илюстрирани от Борис Ангелушев, и статията „Христо Ботев- великата национална душа“.\r\n***\r\nОт 18.00 часа в Национална галерия „Квадрат 500“ ще бъде открита изложбата „Следи“, посветена на 60-годишнината от рождението на Йордан Парушев.\r\n***\r\nОт 18.00 часа в Зала 1 на Централния военен клуб ще бъде представена последната книга на доц. д-р Ангел Джонев „Кюстендил - Военната столица на България през Първата световна война“.\r\n***\r\nОт 18.30 часа пред сградата на Министерски съвет ще се проведе осмият ден на протестите под надслов „Да защитим Пирин, да защитим България“ срещу промяната в устройствения план на Национален парк „Пирин“.\r\n***\r\nОт 18.30 часа в центъра за култура и дебат „Червената къща ще се проведе семинар на тема „Мениджмънтът като идеология?”.\r\n***\r\nОт 19.00 часа в Галерия за фотография SYNTHESIS ще бъден представен проектът „Семейство Стоянови”- първата по рода си изложба с намерена фотография.\r\n***\r\nОт 19.00 часа единствения бар в България, вписан в книгата на Гинес с рекордния брой от 2014 коктейла в менюто си -  Pench's Bar By Proshek ще отпразнува 25-ата си годишнина.\r\n***\r\nОт 09.30 часа в зала 2 на Районен съд-Асеновград ще се проведе заседание по делото срещу Фериде И. Т., обвинена в измама на 13 лица и в причиняване на имотна вреда. \r\n***\r\nОт 18.30 часа на пл. „акад. Николай Хайтов“ ще се проведе протест под надслов „Да защитим Пирин, да защитим България“ срещу промяната в устройствения план на Национален парк „Пирин“.\r\n***\r\nОт 18.30 часа на пл. „България“ ще се проведе протест под надслов „Да защитим Пирин, да защитим България“ срещу промяната в устройствения план на Национален парк „Пирин“.\r\n***\r\nОт 10.00 часа в „Капитанска зала“ нa хотел „България”, ул. „Александровска“ 21, EVN България ще проведе пресконференция по актуални теми.\r\n***\r\nОт 12.00 часа в Заседателната зала на Общината ще се проведе пресконференция за представяне на новата система за прием в първи клас.\r\n***\r\nОт 16.30 часа общинският съветник от ГЕРБ Димчо Грудев организира приемна в централата на партията на ул. „Конт Андрованти“ 5.\r\n***\r\nОт 18.00 часа в Културен център „Морско казино“ ще бъде представена изложбата „70 години Плакат и визуална комуникация“.\r\n***\r\nОт 19.00 часа на сцената на Бургаската опера ще бъде представен концерт-спектакълът „Да хвърлим операта в джаза“.\r\n*** \r\nОт 11.00 часа в  зала  205 на НАП - Варна ръководството на ТД на НАП ВАРНА ще проведе пресконференция, във връзка с хода на данъчна кампания 2018.\r\n***\r\nОт 13.00 часа в Парк-музей на бойната дружба „Владислав Варненчик” ще бъде открита изложба „Проучванията на Хермин Шкорпил”. Тя е посветена на 160-тата годишнина от рождението на чешкия изследовател на българските старини.\r\n***\r\nОт 13.00 часа в Математическа гимназия „Д-р Петър Берон” ще се състои официалното откриване на новоизградената „Дигитална класна стая”, спечелила едноименния конкурс на „Теленор България” ЕАД за финансиране на проекти, целящи подобряване условията на преподаване чрез използването на съвременни технологии. \r\n***\r\nОт 14.00 часа общинският съветник от ПП ГЕРБ Николай Георгиев организира приемен ден за граждани в офиса на партията на ул. „Георги Бенковски” №1.\r\n***\r\nОт 10.00 часа в Mall Veliko Tarnovo ще бъде открита „Изложба на шоколада“.\r\n***\r\nОт 18.30 часа от сградата на Община Варна ще тръгне протестно шествие по пешеходната зона на бул. „Княз Борис I” до катедралния храм „Успение Богородично“. Шествието е под надслов „Да защитим Пирин, да защитим България!“ и е срещу решението за промяна на устройствения план на Национален парк „Пирин“.\r\n***\r\nОт 18.30 часа пред Студентския стол ще се проведе протест под надслов „Да защитим Пирин, да защитим България“ срещу промяната в устройствения план на Национален парк „Пирин“.\r\n***\r\nОт 19.00 часа в Клуб 7 ще се проведе среща с певицата Нели Рангелова.\r\n***\r\nОт 11.00 часа в Заседателната зала на Областна администрация – Враца, ет. 6, ще се проведе заседание на Постоянната комисия по заетост към Областния съвет за развитие на Област Враца.\r\n***\r\nОт 18.30 часа в Ритуалната зала ще се проведе концерт на „Симфониета Враца“ с диригент Никола Петров. \r\n***\r\nОт 18.00 часа на пл. „Възраждане“ ще се проведе протест под надслов „Да защитим Пирин, да защитим България“ срещу промяната в устройствения план на Национален парк „Пирин“.\r\n*** \r\nОт 17.00 часа в Общинска библиотека Нидал Алгафари представя романите си „Боже, защо Господ лъже“, „Аллах, милост нямаш ли“, „Любиш ли, ти Бог си“ и „Орисани да избираме“ . \r\n*** \r\nОт 18.30 часа в НЧ „Напредък - 1869“ Драматичен театър „Стоян Бъчваров” - Варна представя постановката „Бащи, лъжи и още нещо” по Рей Куни. С участието на Свилен Стоянов,Валери Вълчев, Милена Кънева, Димитър Мартинов и др. \r\n***\r\nОт 17.30 часа на пл. „Севтополис“ ще се проведе протест под надслов „Да защитим Пирин, да защитим България“ срещу промяната в устройствения план на Национален парк „Пирин“.\r\n***\r\nОт 14.00 часа в РИМ – Кюстендил ще се проведе месечна музейна работилница за деца.  \r\n***\r\nОт 18.30 часа на пл. „Константин Величков“ ще се проведе протест под надслов „Да защитим Пирин, да защитим България“ срещу промяната в устройствения план на Национален парк „Пирин“.\r\n***\r\nОт 12.30 часа по повод Международния ден на безопасен интернет областният управител Ирена Соколова ще проведе среща с Явор Колев - началник на отдел „Трансгранична организирана престъпност” в ГДБОП, Теодора Иванова заместник-председател на Държавна агенция за закрила на детето / ДАЗД/ и председателя на Съвета на децата към ДАЗД Йоана Захариева. \r\n***\r\nОт 13.30 часа в ОУ „Елин Пелин“ ще бъде дадено началото на националната инициатива прожекции на филма на „Кой е срещу теб в мрежата“  в подкрепа на медийната грамотност сред подрастващите. На откриването ще присъстват: Ирена Соколова, областен управител; гл. комисар Явор Колев, ГДБОП Теодора Иванова, зам.-председател на ДАЗД; Надя Обретенова, журналист от БНТ и Йоана Захариева, председател на Съвета на децата.\r\n***\r\nОт 18.00 часа пред театър „Иван Радоев“ще се проведе протест под надслов „Да защитим Пирин, да защитим България“ срещу промяната в устройствения план на Национален парк „Пирин“.\r\n***\r\nОт 09.30 часа в зала 5 на Окръжния съд ще се проведе заседание по делото срещу Васил Т., обвинен в опит за умишлено убийство. \r\n***\r\nОт 10.30 часа в зала 10 на Районния съд ще се проведе заседание по делото срещу Ангел Х., обвинен в набеждаване  за извършване на престъпление на друг човек, като е знаел, че набеденият е невинен.\r\n***\r\nОт 14.30 часа в зала 5 на Окръжния съд ще се проведе заседание по делото срещу Ангел С., обвинен че при управляване на МПС по непредпазливост е причинил смърт на човек, като деянието е извършено в пияно състояние с концентрация на алкохол в кръвта.\r\n***\r\nОт 16.00 часа общинският съветник от ГЕРБ Веселин Маневски ще се срещне с граждани в офиса на партията в район „Южен” на ул. ”Академик Петър Динеков” №1А.\r\n***\r\nОт 17.00 часа общинският съветник от ГЕРБ Пенчо Малинов ще се срещне с граждани в офиса на партията в район „Източен” на ул. „Коста Паница” №5.\r\n***\r\nОт 17.30 часа общинските съветници от ГЕРБ Петър Попов и Ясен Михайлов ще се срещнат с граждани в офиса на партията в район „Западен” на ул. ”Царевец” №9.\r\n***\r\nОт 17.30 часа общинският съветник от ГЕРБ Гошо Къчков ще се срещне с граждани в офиса на партията в район „Северен” на бул. „Марица” №91.\r\n***\r\nОт 18.30 часа от площад „Съединение“ ще тръгне протестно шествие по Главната улица до площада пред сградата на Община Пловдив. Шествието е под надслов #СпасиПирин и е\r\nсрещу промяната в устройствения план на Национален парк „Пирин“.\r\n***\r\nОт 18.00 часа в зала „Kняз Александър I” на Регионален исторически музей - Русе археологът Димитър Чернаков ще направи презентация на тема „Некропол от каменно-медната епоха в с. Каменово“.\r\n***\r\nОт 18.00 часа пред „Халите“ ще се проведе протест под надслов „Да защитим Пирин, да защитим България“ срещу промяната в устройствения план на Национален парк „Пирин“.\r\n*** \r\nОт  10.00 часа в Западна индустриална зона – „Фаво“ АД, ще се проведе встъпителна пресконференция по проект „Изпълнение на мерки за подобряване на енергийната ефективност и повишаване на капацитета на „Фаво” АД” реализиран по Оперативна програма „Иновации и конкурентоспособност“ (ОПИК) 2014-2020. \r\n***\r\nОт 18.00 часа пред беседката в Градската градина ще се проведе протест под надслов „Да защитим Пирин, да защитим България“ срещу промяната в устройствения план на Национален парк „Пирин“.\r\n***\r\nОт 17.00 часа при Стария бряст ще се проведе протест под надслов „Да защитим Пирин, да защитим България“ срещу промяната в устройствения план на Национален парк „Пирин“.\r\n***\r\nОт 11.00 часа с тържествен водосвет ще бъде открита реновираната сграда на Търговска гимназия „Княз Симеон Търновски“.\r\n***\r\nОт 18.30 часа пред Синдикалния Дом ще се проведе протест под надслов „Да защитим Пирин, да защитим България“ срещу промяната в устройствения план на Национален парк „Пирин“.\r\n*** \r\nОт 17.00 часа в зала 74 на местната администрация ще се проведе публично представяне и обсъждане на проекта на Генерален план за организация на движението на територията на град Търговище.\r\n***\r\nОт 11.00 часа в Малката зала на Областна администрация ще бъде подписан официално Меморандум за сътрудничество и партньорство между работодатели и обучаващи организации, във връзка с популяризиране на професионалното образование в област Хасково.\r\n***\r\nОт 10.00 часа в зала 2 на Областна администрация ще се проведе заседание на Областния съвет по условия на труд.\r\n***\r\nОт 11.00 часа в зала 203 на общината ще има брифинг.\r\n*** \r\nОт 11.00 часа в стая 302 в сградата на офис Шумен на ТД на НАП Варна ще се проведе пресконференция на тема  „Старт и протичане на данъчната кампания 2018 г. \r\n*** \r\nОт 14.00 часа в зала 304 на общината ще се проведе заседание на ПК „Просвета, образование и наука“, за присъждане на наградата на Шумен в системата на образованието и науката.\r\n*** \r\nОт 14.30 часа в заседателна зала на ДКТ „Васил Друмев“ ще се състои пресконференция по повод предстоящата премиера на спектакъла \"Живот в три версии\".", "date": "2018.02.08", "title": "Предстоящи събития в страната за 8 февруари (Агенция „Фокус“)"}
{"url": "http://www.focus-news.net/news/2018/02/08/2486129/pregled-na-nyakoi-ot-osnovnite-temi-v-svetovniya-pechat-agentsiya-fokus.html", "text": "Високопоставен генерал от армията на САЩ от коалицията, бореща се срещу „Ислямска държава“ заяви, че американските части ще останат в северния сирийски, кюрдски град Манбидж, въпреки исканията на турското правителство те да се изтеглят, пише  Washington Post.\r\nПо време на своето посещение при американските сили в Манбидж ген. Пол Функ заяви, че те са в града, за да подкрепят своите кюрдски съюзници и да деескалират напрежението след турската военна намеса в Северна Сирия. \r\nТурция стартира операция „Маслинова клонка“ миналия месец, за да изтласка кюрдските милиции от анклава Африн и заплашва да разшири бойните си действия и в посока Манбидж. Анкара смята кюрдските сили за терористи. \r\nТова създава възможност за пряк сблъсък между съюзниците в НАТО САЩ и Турция, които застават на противостоящи си страни в конфликта.\r\n*** Белият дом предлага провеждането на огромен парад в чест на въоръжените сили на САЩ, отхвърляйки критиката на опозиционната Демократическа партия, пише  New York Times.\r\nВ отговор на сенатора от Демократическата партия Дик Дърбин, че подобен парад ще бъде „фантастично прахосване на пари“, директорът на правния отдел на Белия дом Марк Шорт заяви, че „едва ли почитането на армията е загуба на средства“. Шорт допълни, че все още не е ясно каква ще бъде точната цена на провеждането на парата.\r\nПрессекретарят на Белия дом Сара Сандърс потвърди, че президентът на САЩ Доналд Тръмп е поискал провеждането на парад. Тя заяви, че Тръмп иска от Пентагона „да проучи възможностите за честване“, което да позволи на американците да покажат колко ценят въоръжените си сили. \r\nПрессекретарят на Пентагона Чарли Съмърс заяви, че в министерството знаят за молбата на президента и в момента проучват възможностите за парад.\r\n*** Министър-председателят на Япония Шиндзо Абе и вицепрезидентът на САЩ Майк Пенс се споразумяха да работят и съвместно и с Южна Корея, за да засилят натиска спрямо Северна Корея, за да изостави ядрената си и ракетна програми, пише  Mainichi Shimbun.\r\n„Важно е, че и аз, и Пенс показваме на света непоклатимата връзка между Япония и САЩ, когато Азиатско-тихоокеанският регион привлича вниманието на международната общност преди Олимпийските игри в Пьончан“, заяви Абе. По-късно двамата ще посетят Южна Корея, за да присъстват на церемонията по откриването на Олимпийските игри и ще проведат отделни срещи с президента Мун Джей-ин. \r\nПенс заяви, че присъствието му в Пьончан ще служи и за ободряването на американските атлети, и за „това да се напомни на света, че Северна Корея е най-тираничния и потиснически режим на планетата“. Той допълни, че САЩ няма да позволят на севернокорейската пропаганда да се възползва от Олимпиадата. \r\n„Ние ще продължим да засилваме натиска си, докато Северна Корея не предприеме твърди мерки за пълно, проверимо и необратимо ядрено разоръжаване“, убеден е вицепрезидентът.\r\n*** Вицепредседателят на Световния еврейски конгрес Робърт Сингер предаде петиция, подписана от повече от 175 хил. души на българския министър-председател Бойко Борисов в знак на протест срещу планирания в София от неонацистки групи „Луков марш“ , почитащ паметта на местен лидер, имащ близки връзки с Третия райх, пише  The Times of Israel.\r\nФакелното шествие почита Христо Луков, тогавашен военен министър и лидер на пронацистката организация на Българските национални легиони, които подкрепят антисемитското законодателство, което лишава евреите от права. То се провежда ежегодно от 2003 г. в столицата София и тази година ще се проведе на 17 февруари. \r\n„Това е неонацистко шествие“, заяви Сингер. „Знаем, че това е маргинален феномен, че българският народ не го подкрепя и правителството не го подкрепя, че кметът на София полага усилия да го забрани, но той продължава“, допълни той.\r\nВ петицията, стартирана януари, българските власти са призовани да забранят шествието, а не просто да не издават разрешение то да се провежда. Сингер е предал отпечатана версия на документа. \r\n„Не трябва да има място на улиците на европейска столица за парад, който почита мъж и епоха, които представляват най-зловещата част от историята ни. В контекста на българската и европейската история, разрешаването на „Луков марш“ ще е нещо отвратително“, пише в призива. В него се отбелязва, че през първите шест месеца на 2018 г. България поема ротационното председателство на Съвета на ЕС.\r\n„В тази позиция българската нация ще трябва да поддържа споделените ценности на ЕС, включително тези на толерантността и отхвърлянето на екстремизма и антисемитизма“, пише в петицията. „Не би било нормално в страната начело на ЕС да се позволи парад с факли, облечени в тъмно сподвижници на мъж и идеология, символизиращи най-тъмният период от ХХ век“, пише в документа. \r\nСингер допълни, че пуснатата в интернет петиция е получила подкрепа не само от еврейските организации, но и от „много хора по света“, включително и от български граждани. „Съдейки се по имената, повечето не са евреи“, посочи той.", "date": "2018.02.08", "title": "Преглед на някои от основните теми в световния печат ( Агенция „Фокус“ )"}
{"url": "http://www.focus-news.net/news/2018/02/08/2486156/predstoyashti-sabitiya-v-stranata-za-8-fevruari-agentsiya-fokus.html", "text": "***\r\nОт 09.00 часа ще започне пленарното заседание на Народното събрание.\r\n***\r\nОт 13.00 часа в „Голяма зала“ на хотел „Хемус“ министърът на икономика Емил Караниколов ще присъства на подписването на меморандум за сътрудничество между „Национална компания индустриални зони“ ЕАД  (НКИЗ) и Община Враца. \r\n***\r\nОт 09.30 часа ще започне седмичното заседание на Пленума на Висшия съдебен съвет. \r\n***\r\nОт 10.00 часа ще се проведе заседание на Столичния общински съвет. \r\n***\r\nОт 08.30 часа пред Народното събрание ще се проведе протест срещу отношението на всички парламентарно представени политически сили към българите в Донбас.\r\n***\r\nОт 09.00 часа 12-и състав на Специализирания наказателен съд ще заседава по делото срещу Камен Б., Ивайло Б. и др., на които са повдигнати обвинения за организиране и ръководене на организирана престъпна група.\r\n***\r\nОт 09.30 часа в салона на Учебния куклен театър на ул. „Стефан Караджа“ № 20, НАТФИЗ организира Ден на открити врати.\r\n***\r\nОт 10.00 часа в Литературен клуб „Перото“ ще се проведе пресконференция на Съюз на артистите в България. На нея ще бъдат обявени номинираните за ИКАР 2018 и програмата на Софийски театрален салон.\r\n***\r\nОт 10.00 часа в зала „Сити“ на Capital Fort, Аутомотив Клъстер България ще представи системата Mercedes-Benz User Experience, разработена от Visteon в България и проучване на автомобилната индустрия в България 2017.\r\n***\r\nОт 10.00 часа в Интерпред – СТЦ София ще бъде открито изложението HR Industry.\r\n***\r\nОт 11.00 часа в Националния пресклуб на БТА ще се проведе пресконференция на проф.д.ик.н. Нина Дюлгерова – председател на секция „История“ на СУБ, преподавател във ВСУ „Черноризец Храбър“ и ЮЗУ „Неофит Рилски“, на тема „Историята - политически инструмент на властта“.\r\n***\r\nОт 11.00 часа 8-и състав на Специализирания наказателен съд ще заседава по делото срещу  Гьорче В., Борис Б. и др., на които са повдигнати обвинения за организиране и ръководене на организирана престъпна група.\r\n***\r\nОт 11.00 часа в  ресторант Lavanda, на ул. „Цар Шишман“ 12, компания OLX ще представи годишните си резултати за 2017 г.\r\n***\r\nОт 11.30 часа на ул. „Ангел Кънчев“ 2, зала „Мецанин“, Синдикална федерация на служителите в МВР ще проведат пресконференция на тема: „Качеството на специалните обувки, които носят работещите в МВР: говорят експертите“.\r\n***\r\nОт 12.30 часа по случай руския професионален празник „Ден на дипломата“ Извънредният и пълномощен Посланик на Русия в България, Военният, военновъздушен и военноморски аташе на Руската Федерация в Република България, служителите на Посолството и на апарата на Военния аташе, сътрудници на Руския културно-информационен център ще положат венци и цветя на паметника на граф Игнатиев в Докторската градина. В същия ден по традиция дипломатите от Посолството ще посетят училището към Посолството, където ще разкажат за професията си и всекидневната си работа.\r\n***\r\nОт 13.30 часа 2-ри състав на Специализирания наказателен съд ще заседава по делото срещу Огнян М., Георги И. и др., на които са повдигнати обвинения за организиране и ръководене на организирана престъпна група.\r\n***\r\nОт 13.30 часа 10-и състав на Специализирания наказателен съд ще заседава по делото срещу Атанас Д., Мартин В. и др., на които са повдигнати обвинения за организиране и ръководене на организирана престъпна група.\r\n***\r\nОт 13.30 часа 11-и състав на Специализирания наказателен съд ще заседава по делото срещу Андрей З., Костадин Г. и Николай Н., на които са повдигнати обвинения за организиране и ръководене на организирана престъпна група.\r\n***\r\nОт 14.00 часа 17-и състав на Специализирания наказателен съд ще заседава по делото срещу Ангел П., Анатоли А. и др., на които са повдигнати обвинения за организиране и ръководене на организирана престъпна група.\r\n***\r\nОт 15.00 часа 18-и състав на Специализирания наказателен съд ще заседава по делото срещу Атанас М., Ивайло Г. и др., на които са повдигнати обвинения за организиране и ръководене на организирана престъпна група.\r\n***\r\nОт 16.00 часа пред офиса на Gourmet Publishing в Софарма бизнес тауърс ще се проведе дегустация на вина „Winter Taste: Сира и шоколад“.\r\n***\r\nОт 18.00 часа на ул.“Леге“ № 10 врати ще отвори нов литературен салон. Откриването на салона ще стане с вечер, посветена на гениалния поет и идеолог на българското националноосвободително движение Христо Ботев. Ще бъде представена книгата „Борба“ на издателство „Захарий Стоянов“, която съдържа стихотворенията на Христо Ботев, илюстрирани от Борис Ангелушев, и статията „Христо Ботев- великата национална душа“.\r\n***\r\nОт 18.00 часа в Национална галерия „Квадрат 500“ ще бъде открита изложбата „Следи“, посветена на 60-годишнината от рождението на Йордан Парушев.\r\n***\r\nОт 18.00 часа в Зала 1 на Централния военен клуб ще бъде представена последната книга на доц. д-р Ангел Джонев „Кюстендил - Военната столица на България през Първата световна война“.\r\n***\r\nОт 18.30 часа пред сградата на Министерски съвет ще се проведе осмият ден на протестите под надслов „Да защитим Пирин, да защитим България“ срещу промяната в устройствения план на Национален парк „Пирин“.\r\n***\r\nОт 18.30 часа в центъра за култура и дебат „Червената къща ще се проведе семинар на тема „Мениджмънтът като идеология?”.\r\n***\r\nОт 19.00 часа в Галерия за фотография SYNTHESIS ще бъден представен проектът „Семейство Стоянови”- първата по рода си изложба с намерена фотография.\r\n***\r\nОт 19.00 часа единствения бар в България, вписан в книгата на Гинес с рекордния брой от 2014 коктейла в менюто си -  Pench's Bar By Proshek ще отпразнува 25-ата си годишнина.\r\n***\r\nОт 09.30 часа в зала 2 на Районен съд-Асеновград ще се проведе заседание по делото срещу Фериде И. Т., обвинена в измама на 13 лица и в причиняване на имотна вреда. \r\n***\r\nОт 18.30 часа на пл. „акад. Николай Хайтов“ ще се проведе протест под надслов „Да защитим Пирин, да защитим България“ срещу промяната в устройствения план на Национален парк „Пирин“.\r\n***\r\nОт 18.30 часа на пл. „България“ ще се проведе протест под надслов „Да защитим Пирин, да защитим България“ срещу промяната в устройствения план на Национален парк „Пирин“.\r\n***\r\nОт 10.00 часа в „Капитанска зала“ нa хотел „България”, ул. „Александровска“ 21, EVN България ще проведе пресконференция по актуални теми.\r\n***\r\nОт 12.00 часа в Заседателната зала на Общината ще се проведе пресконференция за представяне на новата система за прием в първи клас.\r\n***\r\nОт 16.30 часа общинският съветник от ГЕРБ Димчо Грудев организира приемна в централата на партията на ул. „Конт Андрованти“ 5.\r\n***\r\nОт 18.00 часа в Културен център „Морско казино“ ще бъде представена изложбата „70 години Плакат и визуална комуникация“.\r\n***\r\nОт 19.00 часа на сцената на Бургаската опера ще бъде представен концерт-спектакълът „Да хвърлим операта в джаза“.\r\n*** \r\nОт 11.00 часа в  зала  205 на НАП - Варна ръководството на ТД на НАП ВАРНА ще проведе пресконференция, във връзка с хода на данъчна кампания 2018.\r\n***\r\nОт 13.00 часа в Парк-музей на бойната дружба „Владислав Варненчик” ще бъде открита изложба „Проучванията на Хермин Шкорпил”. Тя е посветена на 160-тата годишнина от рождението на чешкия изследовател на българските старини.\r\n***\r\nОт 13.00 часа в Математическа гимназия „Д-р Петър Берон” ще се състои официалното откриване на новоизградената „Дигитална класна стая”, спечелила едноименния конкурс на „Теленор България” ЕАД за финансиране на проекти, целящи подобряване условията на преподаване чрез използването на съвременни технологии. \r\n***\r\nОт 14.00 часа общинският съветник от ПП ГЕРБ Николай Георгиев организира приемен ден за граждани в офиса на партията на ул. „Георги Бенковски” №1.\r\n***\r\nОт 10.00 часа в Mall Veliko Tarnovo ще бъде открита „Изложба на шоколада“.\r\n***\r\nОт 18.30 часа от сградата на Община Варна ще тръгне протестно шествие по пешеходната зона на бул. „Княз Борис I” до катедралния храм „Успение Богородично“. Шествието е под надслов „Да защитим Пирин, да защитим България!“ и е срещу решението за промяна на устройствения план на Национален парк „Пирин“.\r\n***\r\nОт 18.30 часа пред Студентския стол ще се проведе протест под надслов „Да защитим Пирин, да защитим България“ срещу промяната в устройствения план на Национален парк „Пирин“.\r\n***\r\nОт 19.00 часа в Клуб 7 ще се проведе среща с певицата Нели Рангелова.\r\n***\r\nОт 11.00 часа в Заседателната зала на Областна администрация – Враца, ет. 6, ще се проведе заседание на Постоянната комисия по заетост към Областния съвет за развитие на Област Враца.\r\n***\r\nОт 18.30 часа в Ритуалната зала ще се проведе концерт на „Симфониета Враца“ с диригент Никола Петров. \r\n***\r\nОт 18.00 часа на пл. „Възраждане“ ще се проведе протест под надслов „Да защитим Пирин, да защитим България“ срещу промяната в устройствения план на Национален парк „Пирин“.\r\n*** \r\nОт 17.00 часа в Общинска библиотека Нидал Алгафари представя романите си „Боже, защо Господ лъже“, „Аллах, милост нямаш ли“, „Любиш ли, ти Бог си“ и „Орисани да избираме“ . \r\n*** \r\nОт 18.30 часа в НЧ „Напредък - 1869“ Драматичен театър „Стоян Бъчваров” - Варна представя постановката „Бащи, лъжи и още нещо” по Рей Куни. С участието на Свилен Стоянов,Валери Вълчев, Милена Кънева, Димитър Мартинов и др. \r\n***\r\nОт 17.30 часа на пл. „Севтополис“ ще се проведе протест под надслов „Да защитим Пирин, да защитим България“ срещу промяната в устройствения план на Национален парк „Пирин“.\r\n***\r\nОт 14.00 часа в РИМ – Кюстендил ще се проведе месечна музейна работилница за деца.  \r\n***\r\nОт 18.30 часа на пл. „Константин Величков“ ще се проведе протест под надслов „Да защитим Пирин, да защитим България“ срещу промяната в устройствения план на Национален парк „Пирин“.\r\n***\r\nОт 12.30 часа по повод Международния ден на безопасен интернет областният управител Ирена Соколова ще проведе среща с Явор Колев - началник на отдел „Трансгранична организирана престъпност” в ГДБОП, Теодора Иванова заместник-председател на Държавна агенция за закрила на детето / ДАЗД/ и председателя на Съвета на децата към ДАЗД Йоана Захариева. \r\n***\r\nОт 13.30 часа в ОУ „Елин Пелин“ ще бъде дадено началото на националната инициатива прожекции на филма на „Кой е срещу теб в мрежата“  в подкрепа на медийната грамотност сред подрастващите. На откриването ще присъстват: Ирена Соколова, областен управител; гл. комисар Явор Колев, ГДБОП Теодора Иванова, зам.-председател на ДАЗД; Надя Обретенова, журналист от БНТ и Йоана Захариева, председател на Съвета на децата.\r\n***\r\nОт 18.00 часа пред театър „Иван Радоев“ще се проведе протест под надслов „Да защитим Пирин, да защитим България“ срещу промяната в устройствения план на Национален парк „Пирин“.\r\n***\r\nОт 09.30 часа в зала 5 на Окръжния съд ще се проведе заседание по делото срещу Васил Т., обвинен в опит за умишлено убийство. \r\n***\r\nОт 10.30 часа в зала 10 на Районния съд ще се проведе заседание по делото срещу Ангел Х., обвинен в набеждаване  за извършване на престъпление на друг човек, като е знаел, че набеденият е невинен.\r\n***\r\nОт 14.30 часа в зала 5 на Окръжния съд ще се проведе заседание по делото срещу Ангел С., обвинен че при управляване на МПС по непредпазливост е причинил смърт на човек, като деянието е извършено в пияно състояние с концентрация на алкохол в кръвта.\r\n***\r\nОт 16.00 часа общинският съветник от ГЕРБ Веселин Маневски ще се срещне с граждани в офиса на партията в район „Южен” на ул. ”Академик Петър Динеков” №1А.\r\n***\r\nОт 17.00 часа общинският съветник от ГЕРБ Пенчо Малинов ще се срещне с граждани в офиса на партията в район „Източен” на ул. „Коста Паница” №5.\r\n***\r\nОт 17.30 часа общинските съветници от ГЕРБ Петър Попов и Ясен Михайлов ще се срещнат с граждани в офиса на партията в район „Западен” на ул. ”Царевец” №9.\r\n***\r\nОт 17.30 часа общинският съветник от ГЕРБ Гошо Къчков ще се срещне с граждани в офиса на партията в район „Северен” на бул. „Марица” №91.\r\n***\r\nОт 18.30 часа от площад „Съединение“ ще тръгне протестно шествие по Главната улица до площада пред сградата на Община Пловдив. Шествието е под надслов #СпасиПирин и е\r\nсрещу промяната в устройствения план на Национален парк „Пирин“.\r\n***\r\nОт 18.00 часа в зала „Kняз Александър I” на Регионален исторически музей - Русе археологът Димитър Чернаков ще направи презентация на тема „Некропол от каменно-медната епоха в с. Каменово“.\r\n***\r\nОт 18.00 часа пред „Халите“ ще се проведе протест под надслов „Да защитим Пирин, да защитим България“ срещу промяната в устройствения план на Национален парк „Пирин“.\r\n*** \r\nОт  10.00 часа в Западна индустриална зона – „Фаво“ АД, ще се проведе встъпителна пресконференция по проект „Изпълнение на мерки за подобряване на енергийната ефективност и повишаване на капацитета на „Фаво” АД” реализиран по Оперативна програма „Иновации и конкурентоспособност“ (ОПИК) 2014-2020. \r\n***\r\nОт 18.00 часа пред беседката в Градската градина ще се проведе протест под надслов „Да защитим Пирин, да защитим България“ срещу промяната в устройствения план на Национален парк „Пирин“.\r\n***\r\nОт 17.00 часа при Стария бряст ще се проведе протест под надслов „Да защитим Пирин, да защитим България“ срещу промяната в устройствения план на Национален парк „Пирин“.\r\n***\r\nОт 11.00 часа с тържествен водосвет ще бъде открита реновираната сграда на Търговска гимназия „Княз Симеон Търновски“.\r\n***\r\nОт 18.30 часа пред Синдикалния Дом ще се проведе протест под надслов „Да защитим Пирин, да защитим България“ срещу промяната в устройствения план на Национален парк „Пирин“.\r\n*** \r\nОт 17.00 часа в зала 74 на местната администрация ще се проведе публично представяне и обсъждане на проекта на Генерален план за организация на движението на територията на град Търговище.\r\n***\r\nОт 11.00 часа в Малката зала на Областна администрация ще бъде подписан официално Меморандум за сътрудничество и партньорство между работодатели и обучаващи организации, във връзка с популяризиране на професионалното образование в област Хасково.\r\n***\r\nОт 10.00 часа в зала 2 на Областна администрация ще се проведе заседание на Областния съвет по условия на труд.\r\n***\r\nОт 11.00 часа в зала 203 на общината ще има брифинг.\r\n*** \r\nОт 11.00 часа в стая 302 в сградата на офис Шумен на ТД на НАП Варна ще се проведе пресконференция на тема  „Старт и протичане на данъчната кампания 2018 г. \r\n*** \r\nОт 14.00 часа в зала 304 на общината ще се проведе заседание на ПК „Просвета, образование и наука“, за присъждане на наградата на Шумен в системата на образованието и науката.\r\n*** \r\nОт 14.30 часа в заседателна зала на ДКТ „Васил Друмев“ ще се състои пресконференция по повод предстоящата премиера на спектакъла \"Живот в три версии\".", "date": "2018.02.08", "title": "Предстоящи събития в страната за 8 февруари (Агенция „Фокус“)"}
{"url": "http://www.focus-news.net/news/2018/02/08/2486132/ria-novosti-ruski-deputat-zayavi-che-rusiya-e-gotova-za-ikonomichesko-satrudnichestvo-s-polsha.html", "text": "Русия е готова за сътрудничество с Полша в сферата на икономиката и ако Варшава предприеме положителни ходове в двустранните отношения, Русия ще отговори позитивно, заяви пред РИА Новости заместник-председателят на Комитета на руската Държавна дума по международните отношения Алексей Чепа („Справедлива Русия“).\r\nПо-рано от Министерството на външните работи на Полша са съобщили, че министърът Яцек Чапутович се е срещнал в сряда с посланика на Русия във Варшава Сергей Андреев и е изразил готовността на полската страна да разблокира отношенията с Москва в отделни области.\r\n„Ако от страна на Полша има положителни ходове, ние, естествено, ще отговорим позитивно. Готови сме за сътрудничество в икономически план. И ще се радваме на затопляне на отношенията между нашите страни“, заяви Чепа.\r\nРуският депутат е подчертал, че Русия „винаги“ е готова за сътрудничество с „всички“ страни, ако това отговаря на „взаимните им интереси“. „През последните години отношенията с Полша бяха трудни... Съвсем скоро продължи демонтирането на паметници на нашите войници и офицери, които загинаха за освобождението на Полша. Ние всички прекрасно помним това“, отбеляза политикът.\r\n„У нас в Твер, откъдето бях избран за депутат, има два запазени полски паметници. И за тези паметници се грижат точно така, както и за паметниците на нашите загинали воини“, добави той.\r\nПревод и редакция:", "date": "2018.02.08", "title": "РИА Новости: Руски депутат заяви, че Русия е готова за икономическо сътрудничество с Полша"}
{"url": "http://www.focus-news.net/news/2018/02/08/2486134/reuters-dzhordzh-soros-e-daril-sredstva-za-kampaniya-za-preglasuvane-na-referenduma-za-brekzit.html", "text": "Милиардерът Джордж Сорос, спечелил слава, залагайки срещу британската лира през 1992 година, е отделил $554,840 чрез фондациите си за активистка група, която иска да спре Брекзит, заяви ръководителят на групата в сряда, предава Reuters.\r\n“Фондациите на Джордж Сорос, заедно с други големи спонсори, направи големи дарения за нашата работа“, заяви Марк Малох-Браун, бивш британски дипломат, председателстващ групата „Най-доброто за Великобритания“.\r\n„Наистина, неговите фондации отпуснаха 400 хиляди паунда“, добави активистът, работил на ключови позиции в ООН и британското външно ведомство.\r\nАгенцията обяснява, че активистите целят да спрат Брекзит чрез прегласуване на референдума от 2016 година. Финансовата помощ на Сорос за групата е забелязана първо от британското консервативно издание The Telegraph.\r\nReuters припомня, че на референдума за Брекзит през 2016-а година 51,9%, или 17,4 млн. души, гласуваха за напускане на Съюза, докато 48,1%, или 16,1 млн. души, гласуваха за оставане в Общността.\r\nПревод и редакция:", "date": "2018.02.08", "title": "Reuters: Джордж Сорос е дарил средства за кампания за прегласуване на референдума за Брекзит"}
{"url": "http://www.focus-news.net/news/2018/02/08/2486130/vzglyad-vkarvat-makedoniya-v-nato-za-da-natriyat-nosa-na-moskva.html", "text": "Съединените американски щати се надяват да разрешат отдавнашния конфликт между Гърция и Македония по повод името на бившата югорепублика. Това ще позволи да се снемат възраженията на Атина за влизането на Македония в НАТО. Защо Вашингтон се опитва така активно да привлече Скопие към своята орбита, при положение, че политическото значение на Македония не е толкова голямо?\r\nНа 17 януари в Ню Йорк се проведе среща между представителите на Гърция и Македония ( или „Бивша югославска република Македония“ – както официално се казва в ООН тази балканска държава ). Именно името на тази южна „осколка“ от бивша Югославия беше и темата на преговорите на американска територия, пише руското издание \"Взгляд\".\r\nИсторическата област Македония е известна от антични времена и е разделена между Гърция (52,4%), България (9,6%) и Република Македония, излязла от състава на разпадащата се Югославия през 1991 г. (35,8%). Самото съществуване на държава с название „Македония“, от гледна точка на гърците, създава основа за териториални претенции и сепаратизъм. „Македонският въпрос“ виси от почти 30 години насам. Преговорите се активизираха тогава, \r\n„когато САЩ решиха, че Македония трябва да е в НАТО“. Такова мнение изказа министърът на външните работи на Русия Сергей Лавров на пресконференция за дейността на руската дипломация през 2017 година.\r\nНапомняме, че в рамките на шестото разширение на Северноатлантическия алианс (2009 година) НАТО погълна Хърватия и Албания. Миналата година завърши процеса на „издърпване“ в алианса на Черна гора – което, както е извесно, не премина гладко и се съпровождаше от антируска кампания, като Москва дори бе обвинявана, че се опитва да осъществи антинатовски преврат. Сега на ред е следващата балканска „държава“. „Очакваме, че Македония ще стане 30-ия член  на НАТО“, обеща в новогодишното си обръщение премиера на страната Зоран Заев. Той очаква също, че през новата година републиката „ще получи рекомендация за началото на преговорите за присъединияване към ЕС“.\r\n„Македония изпълни всички възможни критерии за присъединяване към Алианса. Още повече, че тя участва в миротворческите мисии на НАТО, без да е член на тази организация. Страната отдавна се намира на прага на присъединяването“, отбеляза в коментар за вестник „Взгляд“ експертът по международни отношения и специалист по Балканите Мария Третякова. Да добавим, че по време на войната в Косово 1998-1999 година, Македония игра ролята на тилов плацдарм за силите на НАТО. А присъединяването на републиката към Алианса се планираше още през 2009-а година, заедно с Хърватия и Албания. Но решението блокира Гърция – на основание на все същата претенция за името.\r\nЗа тридесетте години, през които Атина прави спънки на влизането на Македония в международните структури (започвайки с ООН), бяха предложени различни варианти на алтернативно наименование за бившата югорепублика: например „Горна Македония“, „Славо-Македония“ (което не устройва албанците, които съставят повече от една четвърт от населението на страната) или „Република Скопие“ – по името на столицата на Македония. Но максимума, на което бяха съгласни македонците беше да променят леко знамето с изображението на „Звездата от Вергина“, препратка към времената на Александър Велики (което също не може да не дразни гърците).\r\nТова, в което не успя Атина, изглежда, се отдава на Вашингтон и Брюксел.Дипломатически източници от Гърция заявиха пред РИА Новости: САЩ и НАТО натискат Скопие с цел да решат по-бързо въпроса с влизането на републиката в Североатлантическия алианс. Но защо й е на НАТО не най-геополитически значимата балканска страна, която дори няма изход към море?Вардарския коридор вече няма да е „сива зона“\r\n„Сама по себе си бившата югославска Македония има стратегическо значение за САЩ и НАТО заради долината на река Вардар“, отбеляза в коментар пред вестник „Взгляд“ научният сътрудник на Института за славяноведение към РАН Георгий Енгелхардт. Това е исторически транспортен коридор Север-Юг. Австро-Унгария е сред първите заинтересували се в този коридор още преди 150 години, а по време и на двете световни войни, за контрола над тази комуникационна ос се водиха активни боеве.\r\nНо, според мнението на експерта, основната цел на алианса е „озветяване на сивите зони“. „НАТО се стреми да отстрани напълно всички сиви зони в Европа и особено на Балканите. Една от тези зони остава Македония.\r\nВ НАТО смятат, че ако територията не бъде вкарана официално в Алианса, има шанс Русия някога да влезе там.\r\nТе смятат, че е необходимо да вземат територията и официално, независимо, че я контролират вече в продължение на 25 години, от обявяването на независимост на Македония. Това е страна с ограничен суверенитет“, отбеляза Енгелхардт.\r\nЦелите на Русия и Запада на Балканите са прозрачни и диаметрално противоположни. Задачата на Русия е да съхрани позициите си на Балканите. Задачата на Запада – да изгони Русия. Изтласкването се осъществява по доста прост начин, чрез приемането в НАТО на осколките от бивша Югославия, като по тази начин се обкръжава Сърбия, която не може да бъде определена като лесна плячка. Македония е по-податлив материал. Георгий Енгелхарт отбелязва, че македонското население, както и всички партии, независимо опозиционни или управляващи, подкрепят влизането на страната в Алианса. С това Македония се отличава от Черна гора, която миналата година „беше приета в НАТО през коляно и против волята на населението“.\r\nЕкспертът-балканист Мария Третякова, на свой ред, отбелязва – в момента тонът в парламента на страната се задава от социалдемократите (бившите комунисти) в съюз с коалиция от няколко албански партии. Най-голямата от тези партии се оглавява от Али Ахмети, полеви командир на сепаратистите от времената албано-македонския етнически конфликт. Албанците, според думите на Третякова“, „в продължение на повече от 25 години неофициално работят в близко сътрудничество с гръцката страна; те помагат на Гърция да се сдобие с необходимите вътрешни отстъпки по въпроса за промяна на името на страната“. В отговор, албанските партии, опитващи се да разширят максимално правата на албанското малцинство и да превърнат „Славянска Македония“ в двунационална албано-македонска държава, получават подкрепа на различни международни и регионални площадки, посочва Третякова.\r\nСоциалдемократите, с бонус, че са бивши „червени“ – са политическата сила, на която залагат американците. Показателно е, че премиерът „есдек“ (социалдемократ) Зоран Заев е готов да се прости даже с най-святото – името на страната, в замяна на влизане на Македония в НАТО. Сърбия ли е наред?\r\nГеоргий Енгелхардт смята, че влизането на Македония в НАТО ще бъде „поредно натриване на носа“ на Русия и удар по нейния авторитет на Балканите. Експертът констатира:\r\n„Пространството за действие на Русия в региона се смалява. По-рано имаше съвсем реална възможност за изграждане на отношения с предходното правителство на Никола Груевски. Но той не получи никаква реална помощ“. Напомняме, че Груевски, който се опитваше да включи страната в проекта „Турски поток“ и беше обект на атаките на „македонския Майдан“, беше отправен в оставка през 2016-а година.\r\n„В момента, ако Македония бъде приета в НАТО, ситуацията на Сърбия ще се усложни много, а тя е ключов партньор на Русия в региона“, заяви Енгелхардт. На вълната на успехите си, американците ще се заемат с нови сили с обработката на сръбския елит. Целта им е проста. Те не искат моментално присъединяване на Сърбия към НАТО, но пред тях стои задачата да изгонят от там руското икономическо, политическо и медийно присъствие. Да го ликвидират тотално, както е в момента в България, където елита безусловно следва целите на Вашингтон, а русофилските настроения съществуват на ниво полузабравен фолклор и не оказват никакво политическо влияние“, заключи Георгий Енгелхардт.\r\nПревод и редакция:", "date": "2018.02.08", "title": "„Взгляд“: Вкарват Македония в НАТО, за да „натрият носа“ на Москва"}
{"url": "http://www.focus-news.net/news/2018/02/08/2486500/gerb-vnese-v-konstitutsionniya-sad-iskaneto-si-za-pretsenka-na-saotvetstvieto-na-istanbulskata-konventsiya-s-konstitutsiyata-ni-obzor.html", "text": "ГЕРБ депозира в Конституционния съд искането си за преценка на съответствието на Конвенцията на Съвета на Европа за превенция и борба с насилието над жени и домашното насилие (Истанбулската конвенция) с Конституцията на Република България. Документите бяха внесени от народните представители Данаил Кирилов и Тома Биков, а искането е подписано от 75 народните представители от ПГ на ГЕРБ. От партията са предоставили на съда като материали и преписката за ратификацията на документа в Народното събрание, както и 8 доклада, които са били изработени през последните 4 години и представляват анализ и оценка на възможността за прилагане на Истанбулската конвенция. Председателят на парламентарната Комисия по правни въпроси Данаил Кирилов обясни, че в документите са приложени и всички становища, постъпили в рамките на законодателната процедура до сега, както положителните, така и отрицателните. \r\n„Конституционният съд с решение ще даде най-обективната правна експертиза и заключение за това дали Истанбулската конвенция съответства на Конституцията“, аргументира се Кирилов пред журналисти след депозирането на документите в деловодството на съда. По думите му реалните варианти са два – Конституционният съд да приеме, че Конвенцията съответства на Конституцията и ратификацията е допустима, а вторият вариант е обратният. Кирилов допълни още, че съобразно това кой от тези варианти ще се случи, ГЕРБ ще съобразят с него по-нататъшното си правно поведение.\r\nСпоред народния представител Тома Биков подчерта, че според него Конституцията е основен пазител на традиционните ценности, за които от ГЕРБ искат да гарантират, че ще бъдат пазени. \r\nИван ЛАЗАРОВ", "date": "2018.02.08", "title": "ГЕРБ внесе в Конституционния съд искането си за преценка на съответствието на Истанбулската конвенция с Конституцията ни (ОБЗОР)"}
{"url": "http://www.focus-news.net/news/2018/02/08/2486133/predlozhenieto-na-dps-nad-2-miliona-dushi-v-turtsiya-da-poluchat-balgarsko-grazhdanstvo-be-othvarleno-ot-parlamenta-obzor.html", "text": "Предложението на ДПС над 2 милиона души в Турция да получат българско гражданство бе отхвърлено от парламента. Депутатите гласуваха с 25 гласа „за“, 46 „против“ и 86 „въздържали се“. Внесеният от парламентарната група на партията законопроект за промени в Закона за българското гражданство предизвика остри дебати в пленарна зала главно между ДПС и „Обединени патриоти“. \r\nВ мотивите на законопроекта на ДПС се посочва, че страната ни е ратифицирала Европейската конвенция за гражданството, което е в сила от 1 юни 2006 г. В нея е предвидено недопускане на дискриминация в разпоредбите относно гражданството на държавата. Не трябва да се прави разграничение и да се предвижда практика, водеща до дискриминация, основана на пол, религия, раса, цвят на кожата или национален или етнически пол. Според вносителите повече от 10 години след ратификацията на конвенцията, Законът за българското гражданство съдържа дискриминационни разпоредби, обявени за недопустими от Европейската конвенция за гражданството. С настоящия законопроект от ДПС предлагат хармонизиране на българското законодателство с европейските стандарти в производствата по българското гражданство и премахване на дискриминационното разграничение на кандидатите по признака национален или етнически произход. \r\nВ социалната мрежа Фейсбук военният министър и лидер на ВМРО Красимир Каракачанов написа призив към народните представители да защитят България. „Над 2 милиона турци, родени в България, или техните наследници в Турция, които доброволно са се отказали да бъдат част от държавата ни съгласно доброволните изселнически спогодби от 50-те, 60-те и 70-те години на миналия век, които не са платили дори стотинка данък на страната ни през годините зад граница, ще могат да претендират да получат обратно българското си гражданство, според новия законопроект, внесен за пореден път от ДПС, който влиза в пленарната зала“. Според него изказването на Хамид Хамид, че става въпрос за бърз ред за възстановяването на гражданството на тези, които са лишени от българско гражданство несправедливо, родени са в България и всеки ден мислят за България, е реалната манипулация и заплаха за държавата ни. В посланието си Каракачанов напомня, че според турското законодателство двойното гражданство е недопустимо. „Единствените изключения южната ни съседка по граница прави само и единствено за т.нар. „български турци“. Защо? Ние, истинските патриоти, като част от 43-ото Народно събрание, ограничихме броя на секциите в Турция, за да спрем външната намеса на ДПС и производната им формация ДОСТ в българската политика. Именно ние преди изборите спряхме влизането на над 300 хиляди псевдобългари, които дори не говорят, не четат и не разбират уж „родния“ им български език, но имат претенции да гласуват на българските избори и да определят кой ще бъде в законодателната, изпълнителната и съдебната власти на майка България. В ход е план за неоосманистки ренесанс на Балканите. Уважаеми депутати, не забравяйте едно - България е на Балканите от 1400 години, а партиите идват и си отиват. Не продавайте българския национален интерес“, е написал още Красимир Каракачанов.\r\nПо време на дебатите в пленарна зала депутатът Хамид Хамид заяви, че ДПС е доказала, че е най-българската партия и никой не може да отрече заслугата им, че България е в ЕС и НАТО. \r\nНародният представител от „Обединени патриоти“ Станислав Станилов заяви, че не вижда нищо обидно в това да си националист и патриот. „Убедили сме се, че ДПС е представител на турската диаспора в България. Следващият път като ме наречете фашист, ще трябва да се съдим. Сега щяха да викат психиатър. В тази зала аз никога не съм обиждал никого и не съм се държал крайно“, подчерта той. \r\nЮлиан Ангелов от „Обединени патриоти“ попита какво предлагат точно от ДПС. „В момента всички български граждани получават българско гражданство. Целта е Турция да има още по-огромно влияние върху България и българската политика. Това няма да го допуснем. Спрете да лъжете и да обслужвате чужди интереси“, заяви Ангелов. \r\nОт своя страна Хамид Хамид посочи, че се е оказало, че и „този господин не е чел законопроекта ни“. „Какво правим ние като български политици за тези, които и без това са български граждани, но нямат документ за това. Това са хора, които имат баща или дядо български гражданин, милеят за България, но криворазбрали политици пречат да си получат документа. Това са истинските български граждани, които мислят за България, а не като ония в дясно, които си мислят за тяснополитическите цели“, каза още Хамид Хамид.\r\nНа брифинг в парламента депутатът заяви, че от ДПС очакват българският премиер да предприеме незабавни действия срещу всички, които спъват работата му по интеграцията на Западните Балкани и по добросъседските ни отношения с всички наши съседи. „Бяхме свидетели на ескалиращо напрежение преди малко в пленарна зала и всякакви опити целта на нашия законопроект и въпросите, които той третира, да бъдат изместени в друга посока. Истеризира се до там, че чухме омраза към държави съседни на България. Това го чуваме през последните дни и от ефира на национални медии срещу всички съседи на Р България и всички тези действия бламират усилията на българския премиер във външната ни политика в приоритетите, които сме си поставили при председателството“, заяви Хамид. По думите му се бламират всички усилия на Бойко Борисов и ги дърпат назад. „В правителството видяхме от изявлението на един вицепремиер, че има лица, които са пречка и във вреда за националната сигурност на България. Настояваме премиерът да предприеме незабавни действия срещу тях“, каза още Хамид Хамид. \r\nЛюба АЛЕКСИЕВА", "date": "2018.02.08", "title": "Предложението на ДПС над 2 милиона души в Турция да получат българско гражданство бе отхвърлено от парламента (ОБЗОР)"}
{"url": "http://www.focus-news.net/news/2018/02/08/2486138/the-guardian-partiyata-na-merkel-zagubi-klyuchovi-ministerstva-v-novata-golyama-koalitsiya.html", "text": "Германският канцлер и лидер на Християндемократическия съюз (ХДС) Ангела Меркел се изложи на остри критики от собствената си партия, след като направи отчаяни компромиси, за да прекрати четиримесечния период на политическа несигурност в Германия, постигайки коалиционно споразумение на цената на увеличаване на ролята на Германската социалдемократическа партия (ГСДП) в правителството, пише британското левичарско издание The Guardian.\r\nСлед маратон от среднощни преговорни сесии и няколко изпуснати крайни срока, Съюза (ХДС/ХСС) на Меркел се съгласи в сряда на условията на ГСДП за сключване на ново коалиционно споразумение, като членовете на социалдемократическата партия ще имат последната дума за сделката.\r\nНо цената на новата „голяма коалиция“, пише британското издание, е предаването на няколко ключови министерства на младшия коалиционен партньор.\r\nGuardian пише, че лидерът на ГСДП Мартин Шулц може да е сигурен, че ще получи подкрепа за нов мандат в правителството, след като е осигурил три трофейни министерства. Проектоспоразумението предвижда лявоцентристката партия да вземе финансовото, външното и трудовото министерства, както и тези на околната среда, правосъдието и семействата. Шулц ще поеме външното ведомство и ще предаде лидерството на ГСДП в ръцете на бившия министър на труда Андреа Налес.\r\nКметът социалдемократ на Хамбург Олаф Шолц, който според изданието е прагматичен центрист от либералното крило на партията, ще наследи могъщия Волфганг Шойбле във финансовото министерство, играещо ключова роля за бъдещето на еврозоната.\r\nЛевичарското издание коментира, че в проектоспоразумението се намеква за отказване от твърдия фокус на Шойбле върху балансираните бюджети, като се обещава „солидарно споделяне на отговорностите“ и готовност за увеличаване на германския принос към европейския бюджет.\r\nПревод и редакция:", "date": "2018.02.08", "title": "The Guardian: Партията на Меркел загуби ключови министерства в новата голяма коалиция"}
{"url": "http://www.focus-news.net/news/2018/02/08/2486136/bsp-za-treti-pat-poiska-otstranyavaneto-ot-plenarna-zala-na-deputata-delyan-dobrev-no-ot-gerb-otnovo-go-zashtitiha-obzor.html", "text": "За трети път БСП поиска отстраняването от пленарна зала на депутата Делян Добрев, но от ГЕРБ отново го защитиха. Народният представител от ПГ на „БСП за България“ Иван Ченчев заяви от парламентарната трибуна, че във връзка с Решение №2 от 30 януари 2017 година по Конституционно дело №8 от 2017 г. и без да упражнява фиксация в никого, а с вяра в правотата на Конституционния съд, призовава председателя на парламента Цвета Караянчева да отстрани от зала „гражданина, вече в това му качество, Делян Александров Добрев“. \r\nОт своя страна Цвета Караянчева заяви, че решението на Конституционния съд не засяга статута на Делян Добрев като народен представител и на практика потвърждава, че такъв правен казус понастоящем не съществува. По думите ѝ към момента в Народното събрание няма валидна оставка на народния представител, по която парламентът да се произнесе. Тя подчерта, че няма основание да отстрани Делян Добрев, тъй като той е пълноправен народен представител. \r\nДелян Добрев също взе думата, като заяви, че от БСП са недоволни от постигнатото вчера споразумение от кабинета на премиера Бойко Борисов за допълнителни реформи в енергетиката. Според него може би се чувстват уязвени и за да не се случат тези реформи, искат по някакъв начин да успеят да го отстранят от зала. „Моят експеримент с червените вратовръзки, днес е още по-червена, се оказа успешен. Крайният резултат е, че колегите от ляво като видят червено, ако не се носи от техен колега, реагират като бик на червено“, коментира още Делян Добрев.\r\nЛюба АЛЕКСИЕВА", "date": "2018.02.08", "title": "БСП за трети път поиска отстраняването от пленарна зала на депутата Делян Добрев, но от ГЕРБ отново го защитиха (ОБЗОР)"}
{"url": "http://www.focus-news.net/news/2018/02/08/2486135/ria-novosti-oglavyavanata-ot-sasht-koalitsiya-otkri-ogan-po-prosiriyski-formirovaniya.html", "text": "Оглавяваната от САЩ коалиция за борба с терористичната групировка „Ислямска държава“ съобщи, че проправителствени въоръжени формирования са нападнали щаб на „Сирийските демократични сили“ (СДС), в който са се намирали американски съветници, след което е бил нанесен ответен удар по сирийските военни, предава РИА Новости.\r\n„Сирийските проправителствени сили инициираха непровокирано нападение срещу щаба на „Сирийските демократични сили“ на 7 февруари. Военнослужещи от коалицията са се намирали там в качеството на съветници, помощници и съпровождащи силите заедно с партньорите от СДС по време на нападението, случило се на осем километра източно от съгласуваната линия за предотвратяване на конфликтите на река Ефрат“, се казва в съобщение от командването на коалицията.\r\n„За защита на коалиционните и партньорските сили, коалицията нанесе удари по атакуващите сили, с цел да отрази тяхната агресия по отношение на нашите партньори, участващи в борбата с групировката „Ислямска държава““, се отбелязва в заявлението.\r\nВсе още няма информация за пострадали в резултат от инцидента. От коалицията отбелязват, че основната им задача в Сирия е борбата с „Ислямска държава“, но си запазват правото на самозащита.\r\nОфициален Дамаск засега не е коментирал това заявление.\r\nПревод и редакция:", "date": "2018.02.08", "title": "РИА Новости: Оглавяваната от САЩ коалиция откри огън по просирийски формирования"}
{"url": "http://www.focus-news.net/news/2018/02/08/2486144/ekspert-sarbiya-sedem-godini-na-kasa-kaishka.html", "text": "Европейската комисия представи поетапен план за поредното разширяване на обединена Европа на Изток. То ще се случи, но първи в ЕС може да влязат през 2025 година и то при изпълняването на редица условия, само две балкански страни – Сърбия и Черна гора. Перспективите на останалите три  държави – Албания, Босна и Херцеговина и Македония, изглеждат доста мътно. Що се касае до Косово, което не е признато от пет страни-членки на ЕС, то това държавно образувание не се споменава в поетапния план, пише в материал на руското списание „Експерт“.\r\n„Влизането в ЕС е много повече от прост технически процес“, се казва в документа, с който вече успяха да се запознаят журналистите от Politico. “Това е избор за поколенията, основан на фундаментални ценности, които всяка от страните трябва да приложи по-енергично. Става дума за множество най-различни принципи, започвайки от външната политика и завършвайки с това, какво учат децата в училищата“.\r\nРуското списание припомня, че от няколко години, в Брюксел говорят, че в обозримото бъдеще няма да има разширение на ЕС. Разбира се, възобновения  интерес на Брюксел към Западните Балкани има не толкова алтуристическо, колкото практическо и геополитическо обяснение. ЕК не иска да предава този важен в стратегическо отношение регион на Русия, Китай или Турция, които в последните няколко години значително укрепиха своето влияние в района.\r\n„Експерт“ отбелязва, че практическото осъществяване на новия поетапен план ще започне с едноседмичното пътешествие на Жан-Клод Юнкер из Западните Балкани в края на февруари. Визитите ще започнат с посещение в Скопие на 25 февруари. Като приоритет на своята политика, в качеството си на ротационен председател на Съвета на ЕС, България избра Западните Балкани. Въпросът за разширяването ще бъде обсъден на среща на върха ЕС-Западни Балкани през май в София. В скорошно интервю пред Politico, министърът на външните работи на България Екатерина Захариева подчерта, че подобни срещи трябва да се провеждат на примерни интервали от две години. Последното такова мероприятие, напомни българският дипломат, се състоя в Солун през 2003 година. Тогава, между другото, Брюксел изрази пълната си подкрепа за намерението на балканските страни да влязат в ЕС. Но 15 години след това, член на обединена Европа стана само Хърватия.\r\nРуското списание смята, че Европа ще чака още две представителки на Балканите минимум още седем години. При това, ако те спазват строгите изисквания, които никой няма да смекчи. ЕС, разбира се, изрази намерение да помага на кандидатките, както със съвети, така и с инвестиции. През тази година се предлага в региона да се вложат 1,07 млрд. евро, но това не е много повече от средните вложения през последното десетилетие.\r\nАвторът на материала твърди, че Брюксел има намерение да държи Сърбия и Черна гора на къса каишка. Очевидно, че изискванията за справяне с корупцията и престъпността не са единствени и че всъщност, не са най-главните. Не е изключено основното изискване да е отделяне от Русия и пълно преминаване под влиянието на Запада. В Черна гора това повече или по-малко вече  е факт. Достатъчно е да се напомни за влизането на страната с армия-джудже в НАТО и обвинението срещу руски граждани за организация на държавен преврат през миналата година.\r\n„Експерт“ заключва, че да се привлече Сърбия в Западния лагер ще бъде по-сложно, но, както показва историческият опит, това е напълно възможно. На Белград му е все по-трудно да лавира между Москва и Брюксел. В края на краищата ще му се наложи да направи избор. Да се предскаже какъв ще бъде той е много трудно, независимо от старите исторически връзки между Русия и Сърбия, тъй като сръбските власти вече много силно искат да се присъединят към ЕС. Показателна в това отношения ще бъде реакцията на Белград на изискването от ЕК, преди присъединяването към ЕС тя да е нормализирала напълно отношенията си с Косово, т.е. да го признае за независима държава.\r\nПревод и редакция:", "date": "2018.02.08", "title": "„Експерт“: Сърбия – седем години на къса каишка"}
{"url": "http://www.focus-news.net/news/2018/02/08/2486140/ria-novosti-liderat-na-ukrainskata-partiya-svoboda-posochi-koi-ukrainski-oblasti-planira-da-si-varne-polsha.html", "text": "Новият полски Закон за Института за национална памет, предвиждащ наказателна отговорност за пропаганда на бандеровска идеология, фактически говори за териториални претенции на Варшава към Киев. Това заяви лидерът на украинската националистическа партия „Свобода“ Олег Тягнибок в ефира на телевизия NewOne, предава РИА Новости.\r\n„Полският закон за ‚бандеровската идеология‘ има далновидна мотивация. На първо място, този Закон цели асимилация на украинците, които работят в Полша. На второ, обърнете внимание, че в този Закон поляците наричат територията на съвременните Галиция и Волин - Малополша. Фактически, гледайки напред и разчитайки на това, че Украйна може да се разпадне, поляците очертаха своите териториални претенции към нея“, заяви Тягнибок.\r\nОсвен това, според мнението на украинския националист, новият Закон оказва влияние на конфликта в Източна Украйна. „Днес ( сряда, 7 февруари ) поляците откриха втори фронт против Украйна. Защото те със сигурност разбират, че с червено-черния флаг и с лозунгите на Бандера, днес украинците на Източния фронт защитават с цената на своя живот не само Украйна , но и Европа и на първо място, Полша“, подчерта лидерът на Свобода.\r\nРИА Новости припомня, че във вторник президентът на Полша Анджей Дуда подписа приетия Закон, предвиждащ наказателна отговорност за пропаганда на идеологията на украинските националисти, за отричане на Волинското клане и утвърждения за това, че поляците са помагали на нацистите по време на Втората световна война. Документът предизвика резки критики от редица страни, включително Украйна, Израел и САЩ.\r\nПрезидентът на Украйна Петро Порошенко определи Закона като неприемлив и призова Варшава към  диалог. „Историческата истина изисква откровен разговор и диалог, а не забрани. Оценките, които се съдържат в това решение, са абсолютно необективни и категорично неприемливи“, написа той във Фейсбук.\r\nПревод и редакция:", "date": "2018.02.08", "title": "РИА Новости: Лидерът на украинската партия „Свобода“ посочи кои украински области планира да си върне Полша"}
{"url": "http://www.focus-news.net/news/2018/02/08/2486141/morning-star-gartsiya-igrae-opasna-igra-v-blizkiya-iztok.html", "text": "За кратък исторически момент, Алексис Ципрас и неговата политическа партия СИРИЗА вдъхнаха надежда, че Гърция може да възкреси затихналото ляво движение в Европа, пише британското крайно-ляво издание Morning Star.\r\nЕдна нова Гърция се раждаше от оковите на болезнен икономически остеритет, наложен от ЕС и могъщите му икономически институции – една безцеремонна „тройка“, която изобщо не се вълнуваше от това, че гръцката икономика се срива и милиони изпитват горчилката на бедността, липсата на работа и отчаянието, пише британският вестник.\r\nКоалицията на радикалното ляво (СИРИЗА) дойде на власт през януари 2015-а година като резултат от общественото недоволство срещу Европейския съюз. Това беше време, когато обикновените хора решиха да се борят за каквото и да е подобие на суверенитет, който не е подвластен на политиците, банкерите и могъщите бюрократични институции.\r\nРезултатът, обаче, беше доста разочароващ. Ципрас, сега министър-председател, промени политическия си дискурс и в крайна сметка прие такъв, който е по-близък до неолибералните политики, поставили страната му на колене, коментира крайно-лявото издание.\r\nСириза, според Morning Star, се продаде не само политически и идеологически, но също и във физическо отношение. В замяна на кредите, които Гърция получи от международните кредитори – около 250 млрд. евро между 2010 и 2015 година – страната е в процес на разлченяване. Гръцките регионални летища в момента се оперират от германски компании, а основната телекомуникационна компания на страната беше приватизирана, като голяма част от нея е собственост на Deutsche Telekom.\r\n„Единственото нещо, което липсва пред офиса на гръцката приватизационна агенция е табелка с надпис: ‚Държава за продан‘“, написа гръцкият политически икономист С. Дж. Полихрониу.\r\nНе е изненадващо, коментират от британското издание, че икономическото подчинение често е прелюдия към политическа зависимост. Не само, че СИРИЗА предаде надеждите на гръцкия народ, гласувал срещу остеритета и новите кредити, но тя предаде и старата традиция на поддържане на добри отношения с нейните съседи. След поемането на рула на гръцката политика, Ципрас придвижи страната си в лагера на Израел, сключвайки недалновидни регионални съюзи, целящи експлоатацията на новооткритите газови находища в Средиземно море и участвайки в няколко организирани от Израел военни маневри.\r\nMorning Star пише, че, докато Израел вижда в гръцките икономически проблеми възможност да прокара политическите си интереси, гръцкото правителство си играе наоколо, без да отчита възможните проблеми, които може да донесе заиграването със страна, смятана за пария в региона и осъждана от международната общност за военната окупация на Палестина и нарушенията на човешките права. Тел Авив предприе офанзива за привличане на Атина в своя лагер през 2010 година, малко след турско-израелския скандал около нападението над кораба Мави Мармара, когато израелските командоси превзеха плавателния съд, насочил се към Ивицата Газа, убивайки девет турци и ранявайки още много.\r\nНезависимо, че Турция и Израел след това постигнаха дипломатическо разбирателство, коментира крайно-лявото издание, Тел Авив се зае да привлече алтернативни съюзници сред балканските страни, възползвайки се от историческите конфликти между някои от тези страни и Турция. В резултат бяха подписани двустранни споразумения, бяха разменени дипломатически визити на високо ниво и бяха проведени военни маневри, в името на разгрома на „международния джихад“ и борбата с тероризма.\r\nГърция и Кипър получиха най-много внимание от Израел, тъй като те, от една страна, могат да играят ролята на политически противовес на Турция и, от друга, заради големият икономически потенциал който предлагат. Само един месец след нападението над Мави Мармара, тогавашният гръцки премиер Георгиос Папандреу посети Израел, което бе последвано от посещение на израелския му колега Бенямин Нетаняху в Гърция – първо по своя род. Това беше началото на любовна афера, която се задълбочава, пише Morning Star.\r\nОсновната причина за близките отношения са газовите находища Левиатан и Тамар, които са разположени в териториалните води на няколко държави, включително Ливан, обясняват от британското издание. Ако Израел продължи със своите планове да добива газ от кладенец, разположен край ливанското крайбрежие, това ще повиши вероятността от още една регионална война. Когато Ципрас дойде на власт на раменете на народно политическо движение, палестинците също се надяваха, че той ще е различен. Това не беше пожелателно мислене, тъй като СИРИЗА критикуваше открито Израел и „обеща да прекъсне военните си връзки с Тел Авив, когато дойде на власт“, написа Патрик Стрикланд, кореспондент на Morning Star в Атина. Вместо това, „връзките се задълбочиха“.\r\nНаистина, скоро, след като взеха властта, оглавяваното от „радикалната левица“ гръцко правителство подписа мащабно военно споразумение с Израел – споразумението за„статута на силите“ – последвано от нови военни учения. Всичко това, припомня Morning Star, беше придружено от пропагандна кампания в Израел, която възхваляваше съюза, в добавка към променената риторика на гръцките медии спрямо Израел и Палестина. Например, Джордж Цогопулос е бил особено въодушевен от израело-гръцкото приятелство. Написвайки серия от материали в различни медии, включително десния израелски вестник Jerusalem Post, Цогопулос предположи, че за разлика от старите поколения гърци, взели страната на Палестина, новото поколение ще бъде произраелско. „Процесът (на научаване на гърците да обичат Израел – бел. Morning Star) ще отнеме време, разбира се, защото по принцип това е свързано с училищното образование“, е написал той в Algemeiner. „Но промяната в отразяването на Израел от гръцките журналисти е добър знак“.\r\nКрайно-лявото издание смята, че „промяната в отразяването“ е била забележима по време на скорошната официална визита на президента на Израел Реувен Ривлин и неговите срещи с Ципрас и други гръцки служебни лица. Тогава Ривлин се оплака от палестинския инат и отказа им да се върнат към „мирния процес“, което е причинило „сериозна криза“. „Радикално левият“ Ципрас, според редакцията на Morning Star, не е направил нищо, за да се противопостави на лъжите на израелския държавен глава.\r\nИзданието припомня, че Гърция не винаги е била такава. Кой би могъл да забрави Андреас Папандреу, покойният гръцки лидер, който даде дипломатически статут на Организацията за освобождение на Палестина през 1981 година и застана до палестинците въпреки заплахите от САЩ и Израел. Авторът на Morning Star задава въпроса, дали Цогопулос и неговите подобни визират това поколение и искат то да изчезне завинаги, за да го заменят с морално гъвкави лидери като Ципрас.\r\nОт Morning Star правят равносметка, че включване се към оглавяван от Израел военен и икономически съюз, в район разкъсван от конфликти, е изключително безотговорен ход, дори за политически неопитни и опотрюнистични политици. За Гърция, да се опитва да бъде „силната ръка на империализма в региона“ – както го описва лидерът на крайно-лявата Работническа революционна партия на Гърция – е „изключително глупаво“, тъй като, в дългосрочен план, това ще доведе до „катастрофални резултати за гръцкия народ“. Но Ципрас изглежда не е способен да гледа толкова далеч напред.\r\nПревод и редакция:", "date": "2018.02.08", "title": "Morning Star: Гърция играе опасна игра в Близкия Изток"}
{"url": "http://www.focus-news.net/news/2018/02/08/2486147/bsp-nastoya-za-vremenna-anketna-komisiya-za-batsis-i-obvini-pravitelstvoto-v-lazha-za-rezultatite-ot-borbata-s-kontrabandata-obzor.html", "text": "ПГ на БСП внесе в деловодството на парламента предложение за Временна комисия за прочуване създаването, функционирането и сигурността на БАЦИС в Агенция „Митници“. Според зам.-председателя на ПГ на БСП Драгомир Стойнев има огромни притеснения от ДАНС за начина, по който функционира тази система и изводите, които са направени по последния доклад. По думите му според доклада на ДАНС са налице технически възможности за манипулиране на компютърната система, има условия за създаване на заплаха за финансовата и икономическата сигурност на страната, и служители от Агенция „Митници“ са изменили съдържанието системата с цел прикриване на допълнителни уязвимости в нея. „Искаме разследване за начина, по който функционира системата. Притеснени сме за приходите в бюджета“, категоричен бе Драгомир Стойнев. \r\nЛевицата обвини правителството, че лъже за резултатите от борбата с контрабандата. „Данните от публикувания доклад на Агенция „Митници“ разбиват на пух и прах техните твърдения“, коментира депутатът от БСП Румен Гечев. Той обясни, че докладът на практика опровергава твърдението на управляващите, че сивата икономика и контрабандата намаляват. Според него не е съвпадение, че докладът на агенцията е публикуван 2 дни след вота на недоверие към Министерски съвет. „Докладът беше забавен, тъй като данните биха представлявали допълнителен аргумент в ръцете на опозицията и доказателства, че има основания да иска оставката на правителството“, посочи Румен Гечев. По думите му през последната година има обрат в тенденцията на обложените с акциз цигари и тя е негативна. „През 2017 са заловени цифром и словом 2-3 тира с цигари при опит за незаконен внос в България“, коментира депутатът.\r\nБиляна ИВАНОВА", "date": "2018.02.08", "title": "БСП настоя за Временна анкетна комисия за БАЦИС и обвини правителството в лъжа за резултатите от борбата с контрабандата (ОБЗОР)"}
{"url": "http://www.focus-news.net/news/2018/02/08/2486139/afp-severna-koreya-nyama-namerenie-da-provezhda-sreshti-s-amerikanskiya-predstaviteli-v-pyonchan.html", "text": "Северна Корея няма намерение да провежда срещи с американски представители по време на зимните Олимпийски игри в южнокорейския град Пьончан, но не изключва това да се случи, съобщи Корейската централна новинарска агенция (КЦНА) в четвъртък, предава AFP.\r\n„Нямаме никакво намерение да се срещаме с американските власти по време на посещението ни в Южна Корея“, е заявил високопоставеният служител на севернокорейското външно ведомство Чо Йон-сам, цитиран от КЦНА.\r\n„Никога не сме молили за диалог със САЩ и никога няма да го направим“, добави той.\r\nНо коментарите му не изключват среща, нито тези на вицепрезидента на САЩ Майк Пенс, който трябва да пристигне в Южна Корея в четвъртък.\r\nПревод и редакция:", "date": "2018.02.08", "title": "AFP: Северна Корея „няма намерение“ да провежда срещи с американския представители в Пьончан"}
{"url": "http://www.focus-news.net/news/2018/02/08/2486148/dps-ochakva-palnata-podkrepa-na-parlamentarnite-grupi-za-zakonoproekta-svarzan-s-mediynata-sreda-v-balgariya-obzor.html", "text": "ДПС очаква пълната подкрепа на парламентарните групи за законопроекта, свързан с медийната среда в България. Това стана ясно на брифинг в парламента от думите на народния представител от ДПС Хамид Хамид. Във вторник от писмо, изпратено до медиите от депутата до ДПС Делян Пеевски, стана ясно, че той и народните представители Хамид Хадмид, Йордан Цонев и Велислава Кръстева са внесли за обсъждане в Народното събрание законопроект за промени в Закона за задължителното депозиране на печатни и други произведения. Според Пеевски внесеният законопроект ще отговори на общественото очакване за максимално прозрачна медийна среда, тъй като предвижда задължително оповестяване на действителната собственост и на непазарното финансиране на всички печатни и електронни медии, включително и на онлайн изданията, чиято роля за информираността на обществото все повече нараства. \r\nНа брифинг в парламента в сряда депутатът от ДПС Хамид Хамид уточни, че не са говорили с нито една парламентарна група, защото тази информираност на обществото е задължение на всеки народен представител. Той заяви, че от ДПС разчитат на 100-процентова подкрепа без да са водили каквито и да е разговори, защото не може да си представи, че някой народен представител е против това обществото да знае какво става в българското медийно пространство. По думите му предложенията им са в 2 посоки - едното от тях е естествено продължение на приетия от 2010 г. текст, с който е задължено да се обявят действителните собственици на печатните издания, но наред с това сега от ДПС допълват текста, като въвеждат задължение да се осветлят тези в доставчиците на медийни услуги, онлайн изданията, както и да се оповести и да се декларират всички приходи на тези издания. „Дали сме дефиниция за това какво значи финансиране. Тук имаме предвид непазарното финансиране. Тоест, цялото финансиране, което идва извън рекламите“, обясни Хамид. Според него в обществото стои въпросът как, откъде и защо различни медии получават средства и срещу какво. Затова от ДПС са предложили към 30 юни на всяка календарна година всички медии да представят декларация пред търговския регистър за всяко конкретно плащане към медията. Другото им предложение обхваща разпространителите на печатни издания. „Следва до 31 януари пред министъра на културата да представят своите действителни собственици, както и точния брой на търговските пунктове, през които извършват разпространението на изданията си. По този начин обществото ще е наясно кой с колко пункта разполага и контролира. В случай, че министърът установи, че някой има повече от 1/3 крайни пунктове, ще препрати информацията към КЗК и ще се задейства антимонополното законодателство“, посочи Хамид. \r\nОт своя страна Велислава Кръстева коментира, че няма все още измислен закон, който да разреши проблема. „Защо сега? Ами явно му е дошло времето. Дори очаквах да получим подкрепа още при самото внасяне на законопроекта именно от тези организации, които от години настояват да бъдат предприети законови действия в посока, която би осветлила именно собствениците на медиите, както и финансирането им на непазарен принцип“, допълни тя и уточни, че в законопроекта няма предвидено ограничение по отношение на финансирането. „При него има приложен един единствен принцип и това е принципът на декларирането. Целта е ясна – когато обществото има достатъчно информация за това кой говори и срещу какво, тогава уважаемия читател или зрител може да си направи съответните изводи за това какво му се казва. Когато се създадат инструментите за тази прозрачност, тогава може да се смята, че ще бъде направена една значително по-голяма стъпка по отношение на борбата с фалшивите новини“, допълни Кръстева. \r\nХамид добави, че няма как този закон да е насочен срещу някого, тъй като цели само едно – информираност на българското общество. Според него, ако някой се притеснява този законопроект да стане закон, то това са лица, които имат какво да крият. \r\nПопитан дали е вярно, че Делян Пеевски е основният двигател на този законопроект и защо не присъства на брифинга, за да обясни, Хамид отговори: „Кой е основен двигател не е важно. В ДПС всички работим в екип. Затова тук е нашият медиен експерт“, уточни той. Кръстева добави, че за ДПС винаги водещ принцип е да бъде това, което „д-р Доган нарича – колективно тяло“. Тя подчерта, че в ДПС винаги работят на този принцип, като се дава възможност на депутатите, които имат експертиза в отделни ресори, да получават и водещата роля при обсъждането на темите, които касаят въпросите ресори. \r\nЛюба АЛЕКСИЕВА", "date": "2018.02.08", "title": "ДПС очаква пълната подкрепа на парламентарните групи за законопроекта, свързан с медийната среда в България (ОБЗОР)"}
{"url": "http://www.focus-news.net/news/2018/02/08/2486150/reuters-venetsuelskite-vlasti-nasrochiha-prezidentski-izbori-za-22-april-sled-kato-pregovorite-s-opozitsiyata-se-provaliha.html", "text": "Властите на Венецуела насрочиха президентски избори за 22 април в сряда, след като преговорите между лявото правителство и опозицията се провалиха, предава Reuters.\r\nПо-рано от управляващата социалистическа партия бяха заявили, че изборите ще се проведат преди края на април, като настоящият президент на страната Николас Мадуро ще се кандидатира за нов мандат, въпреки, както коментират от американската агенция, ниската му популярност и страховитата икономическа криза в богатата на петрол държава.\r\nПо време на преговорите в Доминиканската република в последните няколко седмици, опозицията лобираше вота да се проведе по-късно тази година, за да има време да избере общ кандидат, след като на двамата й лидери беше наложена забрана за участие.\r\nНо, след като разговорите се провалиха окончателно в сряда, проправителствената избирателна комисия анонсира датата 22 април.\r\nReuters уточнява, че редица държави, включително съседната Колумбия, вече обявиха, че няма  да признаят изборите заради подозрения за нечестно използване на държавните ресурси и отстраняването на опозиционните политици.\r\nПревод и редакция:", "date": "2018.02.08", "title": "Reuters: Венецуелските власти насрочиха президентски избори за 22 април, след като преговорите с опозицията се провалиха"}
{"url": "http://www.focus-news.net/news/2018/02/08/2486151/tass-ruskata-armiya-shte-poluchi-deset-samoleta-su-35-i-shest-su-27sm3-prez-2018-godina.html", "text": "„Комсолский-на-Амур авиационен завод Ю. Гагарин“ (КнААЗ) ще достави десет самолета Су-35 и шест модернизирани Су-27СМ3 през 2018 година, в рамките на държавна поръчка, съобщи в четвъртък заместник-министърът на отбраната на Русия Юрий Борисов в хода на посещението си в завода, предава ТАСС.\r\n„По план са десет самолета Су-35 и ремонт и модернизация на шест самолета Су-27 до ниво СМ3“, заяви заместник-министърът.\r\nСпоред неговите думи, КнААЗ изпълнява държавната поръчка без забавяния. „Нямаме никакви проблеми с КнААЗ, за пет години не сме имали и се надявам, че няма да имаме. Те изпълняват винаги в срок всички свои ангажименти пред Министерството на отбраната“, добави Борисов.\r\nКнААЗ е филиал на компания „Сухой“, която влиза в Обединената авиостроителна корпорация (ОАК) и произвежда изтребители Су-35С, Су-35, Су-30, работи над перспективните авиокомпклекси на фронтовата авиация Т-50, като там също се събират самолетите Sukhoi Superjet 100.\r\nСу-35С е руски многоцелеви свръхманеврен изтребител от поколение 4++, разработен от ОКБ Сухой. През 2016 година КнААЗ пристъпи към изпълняването на контракт за строителство на 50 самолета Су-35С за руското военно ведомство.\r\nПревод и редакция:", "date": "2018.02.08", "title": "ТАСС: Руската армия ще получи десет самолета Су-35 и шест Су-27СМ3 през 2018 година"}
{"url": "http://www.focus-news.net/news/2018/02/08/2486142/reuters-predi-olimpiyskite-igri-mayk-pens-obeshta-novi-sanktsii-sreshtu-severna-koreya.html", "text": "Вицепрезидентът на САЩ Майк Пенс обеща нови тежки санкции срещу Северна Корея и определи ръководството на комунистическата страна като най-тираничния режим на света в сряда, два дни преди началото на зимната Олимпиада, на откриването на която ще присъства американския политик, едновременно с двама от най-високопоставените севернокорейски политици, предава Reuters.\r\nВ хода на изказването си в Токио, последната спирка по пътя му към Южна Корея, където ще се проведат Игрите през следващите три седмици, Пенс анонсира разширяване на санкциите срещу Пхенян, като целта на мярката отново е увеличаване на натиска върху комунистическата страна да се откаже от ядрената и ракетната си програма.\r\n„Обявявам днес (четвъртък, 8 февруари), че Съединените американски щати скоро ще разкрият най-тежкия и най-агресивен кръг от икономически санкции срещу Северна Корея в историята“, подчерта американския вицепрезидент, след срещата си с японския премиер Шиндзо Абе.\r\nВ подкрепа на думите на Пенс, министърът на финансите на САЩ Стивън Мнучин заяви в Туитър, че новите рестрикции ще бъдат обявени „през следващите няколко седмици“ и призова страните да приложат изцяло съществуващите международни санкции и да подкрепят кампанията за натиск на САЩ, като изгонят севернокорейските „финансови и търговски посредници“.\r\nПревод и редакция:", "date": "2018.02.08", "title": "Reuters: Преди Олимпийските игри, Майк Пенс обеща нови санкции срещу Северна Корея"}
{"url": "http://www.focus-news.net/news/2018/02/08/2486153/aktualna-patna-obstanovka.html", "text": "Температурите са в интервала от – 2° до + 9°. Времето над страната е облачно. Слаб до умерен вятър духа в областите Бургас, Варна, В.Търново, Габрово, Добрич, Плевен, Разград, Силистра, Смолян, Търговище, Хасково, Шумен и в района на проход „Петрохан“, а силен вятър духа в района на „Троянски“ проход. Дъжд вали в почти цялата страна. Сняг вали в районите на Шипково-Рибарица и „Троянски“ проход /обл. Ловеч/, Студенец /обл. Пловдив/ и по високите части на обл. Пазарджик. Пътните настилки са предимно мокри, а по високите и усойни места частично заледени и обработени. Това съобщиха от пресцентъра на Агенция „Пътна инфраструктура“. Намалена видимост поради мъгла:\r\n- до 30 м по високите части в районите на Сливен и Твърдица /обл. Сливен/;\r\n- до 50 м в района на Паничково /обл. Пловдив/, „Обзорски“, „Дюлински“ и „Шипченски“ проход и на места в обл. Варна;\r\n- до 100 м в районите на Българене, Левски и Любеново /обл. Плевен/ и проход „Републиката“;\r\n- до 150 м в района на Ивайловград /обл. Хасково/ и на места в обл.Русе;\r\n- до 200 м в района на Деков /обл. Плевен/.\r\nІІ. Състояние на автомагистралите:\r\nАМ „Тракия“:\r\nОбласт София: Ограничено е движението по пътната връзка София-Костенец на  пътен възел „Мухово“ на АМ „Тракия“ при км 46 в посока гр. Костенец и гр. Ихтиман поради ремонтни дейности.\r\nОбходни маршрути:\r\n- за направлението София - Костенец през пътен възел „Ихтиман“ при км 34+000.\r\n- за направленията Ихтиман - Пловдив и Костенец - Пловдив през пътен възел „Церово“ при км 69+167. Движението по АМ „Тракия“ в посоките София – Бургас и обратно е без ограничения. През пътния възел може да се минава идвайки от Бургас в посока гр. Костенец и гр. Ихтиман. Срок до 30.04.2018 г.; движението по АМ \"Тракия\" в тунел \"Траянови врата\" посока Бургас се осъществява в една лента поради аварийни ремонтни дейности по осветителните тела в активната лента. Движението се извършва в изпреварващата лента. Срок 08.02.2018 г.\r\nАМ „Хемус“: няма ограничения.\r\nАМ „Струма“: няма ограничения.\r\nАМ „Марица“: няма ограничения.\r\nАМ „Черно море“: няма ограничения.\r\nАМ „Люлин“: няма ограничения.\r\nІІI. Въведени ограничения по основните пътни направления:\r\n1. Проходи:\r\n- „Върбишки” - затворен за всички МПС. Срок: целогодишно; \r\n- „Златишки” - затворен за всички МПС. Срок: целогодишно;\r\n- „Айтоски” - отворен за всички МПС;\r\n- „Котленски” - отворен за всички МПС;\r\n- „Обзорски” - отворен за всички МПС;\r\n- „Печинско” - отворен за всички МПС;\r\n- „Превала” - отворен за всички МПС;\r\n- „Предел” - отворен за всички МПС;\r\n- „Републиката“ - отворен за всички МПС;\r\n- „Ришки” - отворен за всички МПС;\r\n- „Рожен” - отворен за всички МПС;\r\n- „Вратник” - забранен за МПС над 10 т. Срок: целогодишно;\r\n- „Дюлински” - забранен за МПС над 3,5 т. Срок: целогодишно;\r\n- „Пампорово” - забранен за МПС над 3,5 т. Срок: целогодишно; \r\n- „Петрохан” - забранен за МПС над 12 т;\r\n- „Твърдишки” - забранен за МПС над 10 т. Срок: целогодишно;\r\n- „Троянски” - забранен за МПС над 12 т;\r\n- „Шипка” - забранено е движението на МПС, предназначени за превоз на товари с технически допустима максимална маса над 12 тона от категория N3, както и тегленето на ремаркета и полуремаркета с технически допустима максимална маса над 10 тона от категория О4. Срок: целогодишно.\r\nІV. Състояние на републиканската пътна мрежа:\r\nОграничения в движението на мпс по първокласната пътна мрежа:\r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция:\r\nОбласт Монтана: при км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер”. Движението на МПС при км 120+390 от Монтана посока Вършец се отклонява по път ІІІ-1621 Сумер-Вършец. Срок до 18.11.2018 г.;\r\nОбласт София: Забранено е движението на всички МПС в участъка Жерково-Елешница от км 224+600 до км 229+700 поради намален габарит на пътното платно. Срок 01.09.2018 г.; \r\nот км 276+162 /Александров мост/ до км 282+485 до г-ца с област Перник – забранено движението на товарни МПС над 12 т. Срок до 13.09.2018 г.; въведено е реверсивно движение по път I-1 София – Перник в участъците от км 276+162 /Александров мост/ до км 277+610 /начало четири лентов път/ и от км 278+910 /край четири лентов път/ до км 282+038 /бензиностанция „Лукойл“/ както следва:\r\n- всяка неделя, както и в последния почивен /празничен/ ден, от 10:00 ч. до 18:00 ч.: две ленти за движение в посока влизане в София и една лента за движение в посока изход от София \r\nПрез останалото време от седмицата остава в сила постоянната организация на движение, която осигурява две ленти в посока изход от София и една лента в посока София. Срок до 31.03.2018 г.\r\nОбласт Перник: ограничено е движението за тежкотоварни автомобили с тегло над 15 т в участъка от пътен възел „Даскалово“ посока Владая. Участъкът с ограничение за територията на ОПУ-Перник е от км 282+485 (граница ОПУ София) до км 287+183 (п.в. „Даскалово“); от км 276+162 /Александров мост/ до км 282+485 до г-ца с област Перник – забранено движението на товарни МПС над 15 т.; Срок 13.09.2018 г.; въведено е реверсивно движение по път I-1 София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва:\r\n - всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София \r\nПрез останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София.\r\nПо преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни; Срок до 31.03.2018 г.\r\n- път І-2 Граница Румъния-Русе-Цар Калоян-Разград-Шумен-Девня-Варна: няма ограничения.\r\n- път І-3 Гара Бяла-Плевен-Луковит-Коритна-Ябланица-Ботевград: \r\nОбласт София: Правец-с.Разлив-Трудовец-Ботевград – забранено движението на МПС над 12 т в участъка от км 193+345 /отклонение за п.в. „Правец”/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус” /за п.в. „Правец”/-път ІІ-17 (Мездра-Ботевград)-п.в. І-3-п.в. „Ботевград” на АМ „Хемус” и обратно. Срок до 30.09.2018 г.\r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: няма ограничения.\r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Кърджали: Черноочене-Кърджали – ограничено е движението на МПС над 15 т. Срок до 21.12.2018 г.\r\nОбходен маршрут: път І-5-път ІІІ-505 /с. Манастир/-път ІІІ-507-Г. Войводино-Мост- Чифлик-Кърджали.; Надлез Кирково - ГКПП „Маказа“ – ограничено движението на МПС над 3,5 т. Срок до 21.12.2018 г.\r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: няма ограничения.\r\nОбласт Перник: Движение в една лента от км 78+500 до км 79+500 поради аварийни дейности. Движението се осъществява в активната лента посока Радомир – Перник и е регулирано с пътни знаци. Срок до 31.03.2018 г.\r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения.\r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София: Вакарел-Ихтиман от км 110+700 до км 118+800 – ограничено движение за всички МПС, поради намален габарит на пътното тяло. Поставена е необходимата сигнализация указваща забраната. Срок до 30.09.2018 г.;\r\nОбласт Хасково: от км 370+500 до км 377+900 в участъка гр. Свиленград-Капитан Андреево – затворен за движение на МПС, поради пропадане на насип. Обходен маршрут: гр. Свиленград-п.в. „Свиленград”-АМ „Марица”-п.в. „Капитан Андреево“-с. Капитан Андреево.\r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: \r\nОбласт Варна: Кранево-Варна при км 83+100 – ограничено движение на МПС над 10 т. Обходен маршрут: Кичево-Оброчище. Срок до 28.02.2018 г.;\r\nОбласт Бургас: Движението по път I-9 Бургас – Слънчев бряг в участъка обход на гр. Ахелой се осъществява с повишено внимание спрямо поставената вертикална сигнализация поради обезопасяване на движението в следствие на ремонтни дейности. Срок до 30.10.2018 г.\r\nІV. Състояние на републиканската пътна мрежа:\r\n1. Ремонтни дейности и временна организация на движението /ВОД/: \r\nОПУ-Благоевград:\r\nВременно са въведени следните ограничения за движение на МПС: няма ограничения.\r\nОПУ-Бургас:\r\nВременно са въведени следните ограничения за движение на МПС:\r\nПът II-99: Движението по път II-99 Крайморие – Караагач от км 0+000 до км 49+000 се осъществява с повишено внимание поради аварийно запълване на появили се деформации на пътната настилка със студена смес. Сигнализирано с пътни знаци. Срок до 12.02.2018 г.\r\nПът III-908: Движението по път III-908 Варовник – Вълчаново ханче от км 20+000 до 39+200 е ограничено на МПС над 10 т. поради стесняване на пътното платно. Срок до 31.12.2018 г; \r\nПът III-908: Движението по път ІІІ-908 от разклона за с. Варовник до кръстовището с път II-79 от км 22+400 до км 39+300 е ограничено за МПС над 10 т поради намален габарит на пътното тяло. Срок до 31.12.2018 г; \r\nПът III-992: Движението по път III-992 Парк Росенец – Ясна поляна от км 0+000 до км 20+000 се осъществява с повишено внимание поради аварийно запълване на появили се деформации на пътната настилка със студена смес. Сигнализирано с пътни знаци. Срок до 12.02.2018 г.\r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради намален габарит на пътното тяло. Срок 31.12.2018 г.\r\nОПУ-Варна:\r\nВременно са въведени следните ограничения за движение на МПС: няма ограничения.\r\nОПУ-В. Търново:\r\nВременно са въведени следните ограничения за движение на МПС: \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло. Срок до 05.07.2018 г.\r\nОбходен маршрут: Лозен – Драганово – Янтра – Поликраище – Полски Тръмбеш;\r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло. \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 05.07.2018 г.\r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище. \r\nОбходен маршрут: Царски извор – Сушица – Драганово и обратно. Срок целогодишно.\r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло. Срок до 05.07.2018 г.\r\nОбходен маршрут: Чешма – Сливовица – Горско Ново село – Джулюница – Кесарево.\r\nОПУ-Видин:\r\nВременно са въведени следните ограничения за движение на МПС: \r\nПът III-1411: Движението по път III-1411 с. Слана Бара – Видин при км 24+990 е ограничено за МПС над 5 т поради компрометирано експлоатационно състояние на мост. \r\nОбходен маршрут: Видин – път II-14 до пътно кръстовище на км 3+217 през с. Слана Бара до път III-1411. Срок до 31.01.2018 г.\r\nОПУ-Враца:\r\nВременно са въведени следните ограничения за движение на МПС:\r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка.\r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/-път ІІ-11-граница Плевен. Срок 31.03.2018 г.\r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 10 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 31.03.2018 г. \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.03.2018 г.\r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч. \r\nПът III-1002: Движението по път III-1002 Враца-Леденика се осъществява при стесняване на една от лентите за движение:\r\n- От км 5+150 до км 5+200 – стесняване лявата лента за движение поради деформация на пътната настилка. Срок до 31.03.2018 г.\r\n- От км 12+150 до км 12+200 – стесняване на дясната лента за движение поради възникнали свлачищни процеси. Срок до 31.03.2018 г.\r\nОПУ-Габрово:\r\nВременно са въведени следните ограничения за движението на МПС:\r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина, включително на товара, по-голяма от 3,30 м поради стеснен участък при мост над р. Крапец. Сигнализирано е с пътен знак В15. \r\nОбходен маршрут: за МПС над 3,30 м по път III-401 Граница Ловеч - /Кормянско – Малък Вършец/ - при км 46+800 по общински път до III-403 в с. Малък Вършец. Срок до 31.03.2018 г.\r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 30.06.2018 г.\r\nПът III-5004: Движението по път III-5004 Граница В. Търново – Дряново – Габрово – граница Ст. Загора от км 10+940 до км 11+550 съвпадащ с ул. Малина в гр. Габрово е ограничено поради извършване на строителни дейности. \r\nОбходен маршрут: за квартал Чехлевци: по път III-5004, път II-44, път III-4404. Поставена е необходимата сигнализация. Срок до 31.08.2018 г.\r\nОПУ-Добрич:\r\nВременно са въведени следните ограничения за движение на МПС: няма ограничения.\r\nОПУ-Кюстендил:\r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено поради пропадане на част от пътното платно при км 10+650, км 11+720, км 12+830 и км 13+360. Срок до 31.03.2018 г.\r\nОПУ-Кърджали:\r\nВременно са въведени следните ограничения за движение на МПС: \r\nПът III-5009: Движението по път ІІІ-5009 Зорница – Бели пласт – Стремци – Черноочене – Кърджали е ограничено за МПС над 12 т. \r\nОбходен маршрут: по път I-5 Хасково – Кърджали и път III-507 Кърджали – Мост през с. Мост. Срок до 21.12.2018 г.\r\nОПУ-Ловеч: \r\nВременно са въведени следните ограничения за движение на МПС: \r\nПът III-3505: Движението по път III-3505 Казачево – Стефаново от км 0+000 до км 8+500 е ограничено за МПС над 12 т поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.04.2018 г.\r\nОПУ-Монтана:\r\nВременно са въведени следните ограничения за движение на МПС: \r\nПът II-81: Движението път ІІ-81 Берковица – Монтана от км 86+200 до км 97+800 се осъществява в една лента поради аварийно запълване на появили се деформации на пътната настилка със студена смес. Срок до 31.01.2018 г.\r\nПът ІІІ-112: Движението по път ІІІ-112 Дъбова Махала – Смирненски – Славотин – Студено Буче – Монтана е ограничено за МПС над 12 т поради изпълнение на строително-монтажни работи. Останалите автомобили да се придвижват с повишено внимание. Срок до 31.03.2018 г.\r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за МПС над 12 т поради пропадане на част от едната лента и банкета. Движението се осъществява двупосочно в една лента. Скоростта на движение е ограничена до 50 км/ч и е сигнализирано с пътни знаци. Срок до 31.03.2018 г.; \r\nОПУ-Пазарджик: \r\nВременно са въведени следните ограничения за движение на МПС:\r\nПът III-842: Движението по път по път III-842 Юндола – Белово е ограничено за МПС над 12 т. с ремаркета и полуремаркета. \r\nОбходен маршрут: Белово-Варвара-Велинград-Юндола.\r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т. \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г.\r\nОПУ-Перник:\r\nВременно са въведени следните ограничения за движение на МПС:\r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.03.2018 г.\r\nОПУ-Плевен:\r\nВременно са въведени следните ограничения за движение на МПС: \r\nПът III-118: Движението по път ІІІ-118 в чертите на гр. Долна Митрополия от км 23+057 до км 24+038 е ограничено за всички МПС, поради ремонтни дейности.\r\nОбходен маршрут: през съседни улици в града, съгласно поставената вертикална сигнализация. Срок – целогодишно.\r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т.\r\nОбходен маршрут: път III-303 Българене – Малчика – Аспарухово – Левски. Срок – целогодишно.\r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено транзитното движение на МПС над 15 т.\r\nОбходен маршрут: по път ІІ-34 Плевен – Никопол. Срок – целогодишно.\r\nПът III-3004: Движението по път III-3004 в гр. Долна Митрополия от км 6+199 до км 8+027 е ограничено за всички МПС поради подмяна на ВИК мрежа. \r\nОбходен маршрут: по сигнализирана вътрешна улична мрежа в гр. Д. Митрополия. Срок до 28.02.2018 г.\r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т.\r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно.\r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно.\r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж, в района на с. Беглеж от км 21+062 до км 27+123 е ограничено за МПС над 8 т.\r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно.\r\nПът ІІІ-3006: Движението по път III-3006 Радомирци – Рупци – Червен бряг от км 8+904 до км 9+221 в участъка на свлачище в землището на гр. Червен бряг е ограничено за МПС над 12 т.\r\nОбходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно. Срок – целогодишно.\r\nОПУ-Пловдив: \r\nВременно са въведени следните ограничения за движение на МПС:\r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите.\r\nОбходен маршрут: път III-866 Кричим – Девин.\r\nПът ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица.\r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград.\r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 21.12.2018 г. \r\nПът III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.03.2018 г.\r\nПът III-8611: Движението по път III-8611 Белица-Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 21.12.2018 г.\r\nОПУ-Разград:\r\nВременно са въведени следните ограничения за движение на МПС: няма ограничение.\r\nОПУ-Русе:\r\nВременно са въведени следните ограничения за движение на МПС: \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 26.04.2018 г.\r\nПът III-202: Движението по път ІІІ-202 Нисово – Кацелово от км 17+750 до км 33+900 се ограничава за всички МПС за целия зимен период. Срок до 31.03.2018 г.\r\nОбходен маршрут: път ІІІ-501 Русе – Иваново – Две могили – път ІІІ-5001 Две могили – Широково – Кацелово и обратно. \r\nПът III-501: Движението по път ІІІ-501 Борово – Бяла от км 46+665 до км 51+245 се ограничава за всички МПС за целия зимен период. Срок до 31.03.2018 г.\r\nОбходен маршрут: гр. Борово – път І-5 /Русе – В. Търново/ - кръгово кръстовище гр. Бяла и обратно. Срок до 31.03.2018 г.\r\nПът ІІІ-5101: Движението по път ІІІ-5101 Борово – Пет кладенци от км 0+000 до км 6+670 е ограничено за МПС над 10 тона. \r\nОбходен маршрут: през гр. Бяла. Срок до 26.04.2018 г.\r\nОПУ-Силистра:\r\nВременно са въведени следните ограничения за движение на МПС: \r\nПът III-701:Ограничено движение по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т поради компрометирано състояние на мостово съоръжение. \r\nОбходен маршрут за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.06.2018 г.\r\nОПУ-Сливен:\r\nВременно са въведени следните ограничения за движение на МПС: няма ограничения.\r\nОПУ-Смолян:\r\nВременно са въведени следните ограничения за движение на МПС: \r\nПът III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.03.2018 г.\r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 31.03.2018 г.\r\nОПУ-София:\r\nВременно са въведени следните ограничения за движение на МПС: \r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т.\r\nОбходен маршрут: през гр. Своге. Срок до 31.03.2018 г. \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г.\r\nПът III-801: Движението по път III-801 Вакарел – Панагюрище е ограничено за МПС с ремаркета и полуремаркета поради намален габарит на пътното тяло. Срок до 31.03.2018 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси. Срок до 30.09.2018 г.\r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит.\r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 01.09.2018 г. \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища. Срок до 30.09.2018 г.\r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. \r\nОПУ-Стара Загора:\r\nВременно са въведени следните ограничения за движение на МПС: \r\nПът ІІІ-807: Движението по път III-807 в с. Скобелево е ограничено поради аварирал р. Марица при км 7+600. \r\nОбходни маршрути:\r\n- път ІІ-66 Поповица – Плодовитово – Първомай – Скобелево;\r\n- път ІІ-66 Чирпан – Плодовитово – Първомай – Скобелево;\r\n- Скобелево – Първомай – Плодовитово – път ІІ-66.\r\nПът III-5005: Движението по път III-5005 връх Шипка – връх Бузлуджа от км 0+000 до км 12+213 се ограничава за всички МПС за целия зимен период. Срок до 31.03.2018 г.\r\nПът ІІІ-5031: Движението по път III-5031 Опан – Гълъбово е ограничено на МПС над 10 т. \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово. \r\nОПУ-Търговище:\r\nВременно са въведени следните ограничения за движение на МПС:\r\nПът III-4082: Движението по път III-4082 Капище – Банковец от км 0+000 до 11+300 е ограничено за МПС над 3,5 т поради компрометирано експлоатационно състояние на мостово съоръжение. Срок до 30.04.2018 г.\r\nОПУ-Хасково:\r\nВременно са въведени следните ограничения за движение на МПС:\r\nПът III-5009: Движението по път III-5009 Козлец – Кърджали от км 0+000 до км 26+080 e ограничено за МПС над 12 т. Срок до 21.12.2018 г.\r\nОПУ-Шумен:\r\nВременно са въведени следните ограничения за движение на МПС: \r\nПът III-701:Ограничено движение по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т, поради компрометирано състояние на мостово съоръжение. \r\nОбходен маршрут: за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.06.2018 г.\r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси. Срок до 21.05.2018 г.\r\nОбходен маршрут: Шумен – Овчарово – Друмево.\r\nОПУ-Ямбол:\r\nВременно са въведени следните ограничения за движение на МПС:\r\nПът ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа.\r\nОбходен маршрут: по изграден обходен път до моста с ограничение на скоростта до 30 км/ч. Срок до 31.03.2018 г.;\r\nПът ІІІ-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента, поради пропаднала настилка и пропаднал насип. Движението се регулира чрез пътни знаци. Срок до 31.03.2018 г.\r\n2. Опасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2018.02.08", "title": "Актуална пътна обстановка"}
{"url": "http://www.focus-news.net/news/2018/02/08/2486145/pregled-na-nyakoi-ot-osnovnite-temi-v-britanskiya-pechat-agentsiya-fokus.html", "text": "За кратък исторически момент, Алексис Ципрас и неговата политическа партия СИРИЗА вдъхнаха надежда, че Гърция може да възкреси затихналото ляво движение в Европа, пише британското крайно-ляво издание Morning Star.\r\nЕдна нова Гърция се раждаше от оковите на болезнен икономически остеритет, наложен от ЕС и могъщите му икономически институции – една безцеремонна „тройка“, която изобщо не се вълнуваше от това, че гръцката икономика се срива и милиони изпитват горчилката на бедността, липсата на работа и отчаянието, пише британският вестник.\r\nКоалицията на радикалното ляво (СИРИЗА) дойде на власт през януари 2015-а година като резултат от общественото недоволство срещу Европейския съюз. Това беше време, когато обикновените хора решиха да се борят за каквото и да е подобие на суверенитет, който не е подвластен на политиците, банкерите и могъщите бюрократични институции.\r\nРезултатът, обаче, беше доста разочароващ. Ципрас, сега министър-председател, промени политическия си дискурс и в крайна сметка прие такъв, който е по-близък до неолибералните политики, поставили страната му на колене, коментира крайно-лявото издание.\r\nСириза, според Morning Star, се продаде не само политически и идеологически, но също и във физическо отношение. В замяна на кредите, които Гърция получи от международните кредитори – около 250 млрд. евро между 2010 и 2015 година – страната е в процес на разлченяване. Гръцките регионални летища в момента се оперират от германски компании, а основната телекомуникационна компания на страната беше приватизирана, като голяма част от нея е собственост на Deutsche Telekom.\r\n„Единственото нещо, което липсва пред офиса на гръцката приватизационна агенция е табелка с надпис: ‚Държава за продан‘“, написа гръцкият политически икономист С. Дж. Полихрониу.\r\nНе е изненадващо, коментират от британското издание, че икономическото подчинение често е прелюдия към политическа зависимост. Не само, че СИРИЗА предаде надеждите на гръцкия народ, гласувал срещу остеритета и новите кредити, но тя предаде и старата традиция на поддържане на добри отношения с нейните съседи. След поемането на рула на гръцката политика, Ципрас придвижи страната си в лагера на Израел, сключвайки недалновидни регионални съюзи, целящи експлоатацията на новооткритите газови находища в Средиземно море и участвайки в няколко организирани от Израел военни маневри.\r\nMorning Star пише, че, докато Израел вижда в гръцките икономически проблеми възможност да прокара политическите си интереси, гръцкото правителство си играе наоколо, без да отчита възможните проблеми, които може да донесе заиграването със страна, смятана за пария в региона и осъждана от международната общност за военната окупация на Палестина и нарушенията на човешките права. Тел Авив предприе офанзива за привличане на Атина в своя лагер през 2010 година, малко след турско-израелския скандал около нападението над кораба Мави Мармара, когато израелските командоси превзеха плавателния съд, насочил се към Ивицата Газа, убивайки девет турци и ранявайки още много.\r\nНезависимо, че Турция и Израел след това постигнаха дипломатическо разбирателство, коментира крайно-лявото издание, Тел Авив се зае да привлече алтернативни съюзници сред балканските страни, възползвайки се от историческите конфликти между някои от тези страни и Турция. В резултат бяха подписани двустранни споразумения, бяха разменени дипломатически визити на високо ниво и бяха проведени военни маневри, в името на разгрома на „международния джихад“ и борбата с тероризма.\r\nГърция и Кипър получиха най-много внимание от Израел, тъй като те, от една страна, могат да играят ролята на политически противовес на Турция и, от друга, заради големият икономически потенциал който предлагат. Само един месец след нападението над Мави Мармара, тогавашният гръцки премиер Георгиос Папандреу посети Израел, което бе последвано от посещение на израелския му колега Бенямин Нетаняху в Гърция – първо по своя род. Това беше началото на любовна афера, която се задълбочава, пише Morning Star.\r\nОсновната причина за близките отношения са газовите находища Левиатан и Тамар, които са разположени в териториалните води на няколко държави, включително Ливан, обясняват от британското издание. Ако Израел продължи със своите планове да добива газ от кладенец, разположен край ливанското крайбрежие, това ще повиши вероятността от още една регионална война. Когато Ципрас дойде на власт на раменете на народно политическо движение, палестинците също се надяваха, че той ще е различен. Това не беше пожелателно мислене, тъй като СИРИЗА критикуваше открито Израел и „обеща да прекъсне военните си връзки с Тел Авив, когато дойде на власт“, написа Патрик Стрикланд, кореспондент на Morning Star в Атина. Вместо това, „връзките се задълбочиха“.\r\nНаистина, скоро, след като взеха властта, оглавяваното от „радикалната левица“ гръцко правителство подписа мащабно военно споразумение с Израел – споразумението за„статута на силите“ – последвано от нови военни учения. Всичко това, припомня Morning Star, беше придружено от пропагандна кампания в Израел, която възхваляваше съюза, в добавка към променената риторика на гръцките медии спрямо Израел и Палестина. Например, Джордж Цогопулос е бил особено въодушевен от израело-гръцкото приятелство. Написвайки серия от материали в различни медии, включително десния израелски вестник Jerusalem Post, Цогопулос предположи, че за разлика от старите поколения гърци, взели страната на Палестина, новото поколение ще бъде произраелско. „Процесът (на научаване на гърците да обичат Израел – бел. Morning Star) ще отнеме време, разбира се, защото по принцип това е свързано с училищното образование“, е написал той в Algemeiner. „Но промяната в отразяването на Израел от гръцките журналисти е добър знак“.\r\nКрайно-лявото издание смята, че „промяната в отразяването“ е била забележима по време на скорошната официална визита на президента на Израел Реувен Ривлин и неговите срещи с Ципрас и други гръцки служебни лица. Тогава Ривлин се оплака от палестинския инат и отказа им да се върнат към „мирния процес“, което е причинило „сериозна криза“. „Радикално левият“ Ципрас, според редакцията на Morning Star, не е направил нищо, за да се противопостави на лъжите на израелския държавен глава.\r\nИзданието припомня, че Гърция не винаги е била такава. Кой би могъл да забрави Андреас Папандреу, покойният гръцки лидер, който даде дипломатически статут на Организацията за освобождение на Палестина през 1981 година и застана до палестинците въпреки заплахите от САЩ и Израел. Авторът на Morning Star задава въпроса, дали Цогопулос и неговите подобни визират това поколение и искат то да изчезне завинаги, за да го заменят с морално гъвкави лидери като Ципрас.\r\nОт Morning Star правят равносметка, че включване се към оглавяван от Израел военен и икономически съюз, в район разкъсван от конфликти, е изключително безотговорен ход, дори за политически неопитни и опотрюнистични политици. За Гърция, да се опитва да бъде „силната ръка на империализма в региона“ – както го описва лидерът на крайно-лявата Работническа революционна партия на Гърция – е „изключително глупаво“, тъй като, в дългосрочен план, това ще доведе до „катастрофални резултати за гръцкия народ“. Но Ципрас изглежда не е способен да гледа толкова далеч напред.\r\n*** Германският канцлер и лидер на Християндемократическия съюз (ХДС) Ангела Меркел се изложи на остри критики от собствената си партия, след като направи отчаяни компромиси, за да прекрати четиримесечния период на политическа несигурност в Германия, постигайки коалиционно споразумение на цената на увеличаване на ролята на Германската социалдемократическа партия (ГСДП) в правителството, пише британското левичарско издание The Guardian.\r\nСлед маратон от среднощни преговорни сесии и няколко изпуснати крайни срока, Съюза (ХДС/ХСС) на Меркел се съгласи в сряда на условията на ГСДП за сключване на ново коалиционно споразумение, като членовете на социалдемократическата партия ще имат последната дума за сделката.\r\nНо цената на новата „голяма коалиция“, пише британското издание, е предаването на няколко ключови министерства на младшия коалиционен партньор.\r\nGuardian пише, че лидерът на ГСДП Мартин Шулц може да е сигурен, че ще получи подкрепа за нов мандат в правителството, след като е осигурил три трофейни министерства. Проектоспоразумението предвижда лявоцентристката партия да вземе финансовото, външното и трудовото министерства, както и тези на околната среда, правосъдието и семействата. Шулц ще поеме външното ведомство и ще предаде лидерството на ГСДП в ръцете на бившия министър на труда Андреа Налес.\r\nКметът социалдемократ на Хамбург Олаф Шолц, който според изданието е прагматичен центрист от либералното крило на партията, ще наследи могъщия Волфганг Шойбле във финансовото министерство, играещо ключова роля за бъдещето на еврозоната.\r\nЛевичарското издание коментира, че в проектоспоразумението се намеква за отказване от твърдия фокус на Шойбле върху балансираните бюджети, като се обещава „солидарно споделяне на отговорностите“ и готовност за увеличаване на германския принос към европейския бюджет.\r\n*** Лидерът на Германската социалдемократическа партия (ГСДП) Мартин Шулц обеща, че Германия ще е начело на „фундаментална промяна в ЕС“, след като си уреди място в кабинета на Ангела Меркел, като част от спорното коалиционно споразумение, постигнато в сряда, пише британското евроскептично издание The Daily Express.\r\nШулц ще поеме Министерството на външните работи, което може да разяри доста германски избиратели, предпочели по-евроскептични партии на изборите м.г., пише британското издание.\r\nБившият председател на Европейския парламент преживя катастрофални избори, но слабите резултати на Съюза (ХДС/ХСС) на Ангела Меркел доведоха до това, че той е част от коалицията, която най-после беше договорена в сряда, коментира евроскептичният вестник и добавя, че Шулц е приветствал коалиционната сделка като крайъгълен камък за европейската политика.\r\nThe Daily Express пише, че визирайки канцлера Меркел и Хорст Зеехофер, лидер на баварската сестринска партия на ХДС – ХСС, Шулц е заявил: „Простете ми, но трябва да благодаря на Меркел и Зеехофер, особено що се отнася до главата за европейската политика, защото в това коалиционно споразумение ние предвиждаме фундаментална промяна в политиката на ЕС. С това коалиционно споразумение, Германия ще поеме активна и водеща роля в Европейски съюз отново“.\r\nОт изданието уточняват, че сделката трябва да бъде одобрена от 464-те хиляди члена на ГСДП, които все още могат да гласуват срещу поредна „голяма коалиция“ със Съюза (ХДС/ХСС) на Меркел.\r\nExpress привежда коментара на един от лидерите на крайно-дясната „Алтернатива за Германия“ Алис Вайдел, който написа в Туитър, че: „Положението не може да е по-лошо за Германия“ и определи коалиционна сделка като „лудост“, тъй като в нея не се въвежда лимит за миграцията. Като контраст от изданието припомнят изказване на Шулц от декември м.г., когато той призова страните-членки на ЕС да се стремят към създаване на „Съединени европейски щати“ до 2025 години, или рискуват да бъдат изключени от Съюза.", "date": "2018.02.08", "title": "Преглед на някои от основните теми в британския печат ( Агенция „Фокус“ )"}
{"url": "http://www.focus-news.net/news/2018/02/08/2486157/nimh-dnes-na-mesta-shte-prevali-dazhd-maksimalnite-temperaturi-shte-badat-mezhdu-9-i-14.html", "text": "Днес облачността ще е променлива, по-значителна в Северна България. На места ще превали дъжд. Ще духа слаб до умерен западен вятър. Максималните температури ще са предимно между 9° и 14°. Това съобщи за Агенция „Фокус” дежурният синоптик Анна Дякова от Националния институт по метеорология и хидрология (НИМХ) при Българската академия на науките (БАН).\r\nНад Черноморието в сутрешните часове облачността ще е значителна и на места, главно в северните райони, все още ще превалява. Около обяд облачността ще намалее до предимно слънчево. Сутринта вятърът все още ще е от юг, по-късно ще се ориентира от запад, ще е слаб до умерен. Максимална температура на въздуха 10-14°. Температурата на морската вода е 6-8°. Вълнението на морето ще е 2-3 бала.\r\nВ планините през деня облачността ще е променлива, значителна над Стара планина и с повече слънчеви часове над масивите в Южна България. На отделни места ще превали слаб дъжд, над 1800 метра – сняг. Ще духа до умерен, по билата и върховете и временно силен западен вятър. Максималната температура на височина 1200 метра ще е около 4°, на 2000 метра около минус 1°.\r\nАтмосферното налягане е малко по-ниско от средното за февруари и още ще се понижи.", "date": "2018.02.08", "title": "НИМХ: Днес на места ще превали дъжд, максималните температури ще бъдат между 9° и 14°"}
{"url": "http://www.focus-news.net/news/2018/02/08/2486154/tsarigrad-rusiya-ungariya-otpravi-ultimatum-na-ukrayna-za-zakarpatieto.html", "text": "Ситуацията в Закарпатската област на Украйна продължава да е на границата на ескалацията, след провокациите на украинските радикали. Поклонниците на Степан Бандера и Роман Шухевич обявиха истинска война на унгарското етническо малцинство, което желае да съхрани собствената си идентичност, коментира руският телевизионен канал „Цариград“.\r\nОт телевизията припомнят, че в нощта срещу 4 февруари в центъра на Ужгород се е случил инцидент, който за малко не е завършил трагично. В помещението на местната гражданска организация „Закарпатски съюз на унгарците“ е хвърлен коктейл Молотов от неизвестни лица. Само по щастлива случайност никой не е пострадал.\r\n„Цариград“ смята, че отчитайки съхраняващото се напрежение в отношенията между Киев и Будапеща, предизвикано от реакцията на Унгария по отношение на дискриминационния украински Закон за образованието, случилият се в Ужгород инцидент веднага е класифициран като провокация. Както обикновено се случва в подобни случаи, украинските власти са хвърлили отговорността върху въздесъщата „ръка на Кремъл“.\r\n„Кремъл е пряко заинтересован да ни скара с всичките ни съседи“, заяви вицепремиерът на Украйна Вячеслав Кириленко. „Нашите трудности на полското и унгарското направления са изгодни преди всичко на Русия и в значителна степен се режисират от нея. Затова бутилката с коктейл Молотов в Ужгород е хвърлена от ръката на Кремъл. Безспорно!“\r\nНо от унгарската страна не повярваха на украинските власти, коментира авторът на материала. В комюнике от МВнР на Унгария се съдържа искане към киевските власти да намерят и накажат престъпниците, както и да гарантират сигурността на закарпатските унгарци. Но украинците явно не бързат да го направят.Закарпатските унгарци искат национална автономия\r\n„Цариград“ отбелязва, че представителите на унгарската община в Закарпатието, от момента на държавния преврат в Киев, нееднократно са заявявали за необходимостта от собствена национална автономия. Отделни представители на регионалния елит говореха открито за възможно излизане на Закарпатието от състава на Украйна в случай на възникване на сериозна заплаха за унгарската идентичност и самобитност. Тук авторът на материала обръща внимание на факта, че огромното мнозинство от закарпатските унгарци, числеността на които, въпреки скорошните радостни заявления на украинския външен министър Павел Климкин, е от порядъка на 150 хиляди души, отдавна имат унгарско гражданство и с разрешението на официална Будапеща имат правото да участват в политическия живот на своята голяма родина. Това съществено облекчава процеса на тяхната реинтеграция в състава на Унгария, който активно набира обороти.\r\nРуската телевизия припомня, че през декември 2015 година, 114 населени места в Закарпатска област са излезли с инициатива за създаване на унгарски автономен регион с център в Берегово. Любопитно, според автора, е, че поддръжка за това мероприятие, което в Киев са оценили като покушение срещу териториалната цялост на Украйна, е изразил местният депутат от Върховната Рада Ласло Брензович, който е член на управляващия „Блок Петро Порошенко“, като на следващия ден той е участвал в конгреса на унгарската управляваща партия „Фидес“ в Будапеща.\r\nНяколко месеца по-късно, продължава руският автор, през април 2016 година, депутатите от Закарпатския областен съвет вече открито са поставили пред Киев въпроса за даване автономен статут и право да водят собствена икономическа политика, като дори ръководителят на Съвета Михаил Ривис не е скрил това, че ако исканията на закарпатците не бъдат изслушани, регионът може да тръгне по пътя на Крим.Първа крачка по пътя на Крим\r\nВ Будапеща, пише „Цариград“, реагират крайно нервно на всички опити за отнемане на правата на унгарското национално малцинство и поддържат открито автономистките тенденции. Направеното през ноември 2017 година заявление на вицепремиера на Унгария Жолт Шемйен за необходимостта от автономия на Закарпатието предизвика истерия в Киев. Но след това унгарските власти дори засилиха натиска над Украйна, като заплашиха Киев, че ще му създадат проблеми в отношенията със страните от ЕС, в случай, че Законът за образованието влезе в сила. Ситуацията в отношенията между двете страни се влоши допълнително след провокационните изказвания на украинските националисти от групировката „Карпатская сечь“ и партия „Свобода“. Радикалите свалиха от постамента в град Брегово държавното знаме на Унгария и се опитаха да го изгорят. В Будапеща реагираха на това като привикаха за обяснение в МВнР украинския посланик.\r\nРуската телевизия припомня още, че на състоялата се на 8 декември 2017 година среща между външните министри на Унгария и Унгария, Петер Сиярто е съобщил на своя колега Павел Климкин, че Будапеща има намерение да инициира въвеждането на наблюдателна мисия на ОССЕ (Организация за сигурност и сътрудничество в Европа) в Закарпатската област на Украйна. Но в Киев не придадоха значение на това. След инцидента в Ужгодорд, Унгария отново заяви, че в региона е необходимо присъствието на международни наблюдатели и властите в Будапеща направиха съответстващото обръщение в Брюксел.\r\nСпоред мнението на бившия депутат от Върховната Рада и съпредседател на Комитета за спасение на Украйна Владимир Олейник, Унгария пристъпва към решителни действия, след които може да последва кримски сценарий.\r\n„Унгария поставя въпроса за изпращане на мисия на ОССЕ в Закарпатието. Това е реакция на коктейла Молотов в прозореца на „Общество на унгарската култура в Закарпатието“. Будапеща не говори за ръката на Кремъл. Първият им ход е да поискат представители на ОССЕ в конфликтния район. Ситуацията е критична, не се доверяваме на украинските власти и правораздавателната система. Вторият етап може да бъде въвеждането на собствена войска за защита на етническите унгарци в Украйна. Това е сигнал“, отбелязва политикът във Фейсбук.Никита Данюк: Разпадането на Украйна ще реши съдбата на Закарпатието\r\nКакто е заявил в разговор с „Цариград“ заместник-директорът на Института за стратегически изследвания и прогнози към РУДН Никита Данюк, украинската държавна власт отново е показала своята неспособност да осигури безопасността в страната. Провежданата от Киев профашистка вътрешна политика само провокира дяснорадикалните екстремистки групировки да вършат противозаконни действия спрямо националните малцинства.\r\nЕкспертът смята, че тази политика на киевския режим само ще го лиши от подкрепата от страна на съседните Източноевропейски страни.\r\nСъбеседникът на „Цариград“ също е допуснал, че в случая на по-нататъшно раздробяване на Украйна, нейните западни съседки ще реализират своите териториални претенции.\r\nВ равносметка, Данюк заяви, че „смята, че процесът на атомизация на Украйна, нейното раздробяване и хаотизация ще продължи. И Полша, и Унгария може да получат карт-бланш от Брюксел и Вашингтон да откъснат някога принадлежалите им украински земи. Ако този процес се случи, той няма да се касае само до западните области. Процеси на ерозия, без съмнение, ще се наблюдават и в Източна, и в Южна Украйна“.\r\nПревод и редакция:", "date": "2018.02.08", "title": "“Цариград“ (Русия): Унгария отправи ултиматум на Украйна за Закарпатието"}
{"url": "http://www.focus-news.net/news/2018/02/08/2486143/pravda-voenniyat-parad-na-tramp-demonstratsiya-na-sila-ili-zavisti.html", "text": "Американският президент Доналд Тръмп се разпореди да се организира мащабен военен парад във Вашингтон в деня на независимостта на САЩ. Всичко е планирано за 4 юли тази година, пише руското издание „Правда“.\r\nИдеята дойде на американския президент, след като той наблюдава лично военния парад за Деня на превземането на Бастилията в Париж. Какво е това – демонстрация на военната мощ на САЩ или подражание на Русия? За това разсъждава докторът на политическите науки, член на Научния съвет при Съвета за сигурност Андрей Манойло в разговор с „Правда“.\r\n„Отбелязвам, че това е необичаен ход. Работата е в това, че в Америка няма традиция за провеждане на паради. Като минимум, през последните 30-40 години не е имало такъв. Военните маршове са основно прерогатив на Съветския съюз и Русия. Мисля, че „руснаците“ са му подсказали как да си повдигне рейтинга. Но в столицата на САЩ няма Червен площад, но нищо, ще го проведат на линията, минаваща от Капитолийския хълм към мемориала на Линкълн. А подхвърлянето на идеята да се проведе парад, може да е дошло от руските съветници“, заяви Манойло.\r\n„Правда“: Каква е практическата полза от подобно действие за Вашингтон. За какво му е нужен на бизнесмена Тръмп военен парад?\r\n„Всички действия на домакина на Белия Дом са продиктувани от стремеж да увеличи подкрепата си вътре в американското общество и групата интереси, от която се състои елита на страната. И в този план Тръмп, организирайки този парад, може да реши няколко тактически задачи наведнъж. На първо място, той иска да покаже, че не е просто президент на велика нация, но и военен вожд. Затова той ще приеме парада лично. А това е директна препратка към събития в историята на САЩ, когато на власт са били великите президенти Линкълн и Вашингтон. Те са се опирали на армията и тя ги е поддържала. На Тръмп, очевидно, като цивилен това му липсва. Второ, военният парад е демонстрация, на първо място, на най-новите видове въоръжение и в този план Тръмп вероятно ще проведе и рекламна кампания. Той създава работни места, включително и в оръжейния сектор, на него му е необходимо да убеди конгреса да даде големи военни държавни поръчки. Без тях американската икономика може да рухне. САЩ трябва да водят война веднъж на седем-десет години, за да се правят тези поръчки. В момента Тръмп иска да покаже „стоката“, включително на конгресмените, които нямат особено представа какво е това съвременно въоръжение и защо за него се харчат толкова много пари. На трето място, все пак е важно да се разбере, че по време на управлението на Обама престижът на американската армия падна сериозно заради провалените кампании в Афганистан и Ирак. Американското общество е уморено от войни и това се отразява на престижа на съвременната армия на САЩ. Тръмп се опитва да го повиши с паради. И всичко това ще бъде и от полза, тъй като ще се състои в навечерието на междинните избори за Конгрес в САЩ, които предстоят през ноември т.г.  Имайки предвид стила е много вероятно това да му е подсказано именно от „руските съветници“, например, някой от емигрантите\", обясни експертът. \r\nПревод и редакция:", "date": "2018.02.08", "title": "“Правда“: Военният парад на Тръмп: демонстрация на сила или завист?"}
{"url": "http://www.focus-news.net/news/2018/02/08/2486159/predstoyashti-mezhdunarodni-sabitiya-za-8-fevruari-agentsiya-fokus.html", "text": "*** Следене на реакцията след като Съюзът (ХДС/ХСС) и ГСДП сключиха споразумение за ново коалиционно правителство на Германия.\r\n*** Представители на ЕС и на Великобритания ще проведат нов кръг преговори за Брекзит в Брюксел, съсредоточени върху преходния период.\r\n*** Германският канцлер Ангела Меркел ще проведе среща с председателя на Европейския съвет Доналд Туск и с председателя на Европейската Комисия Жан-Клод Юнкер.\r\n*** Ще се проведе среща между външните министри и началниците на службите за сигурност на Египет и Судан. \r\n***Американският вицепрезидент Майк Пенс ще се срещне с американските войници в Япония, преди да замине за Зимните олимпийски игри в Южна Корея.\r\n*** Ще се проведе военен парад в Пхенян, за да се отбележат 70 години от създаването на севернокорейската армия.\r\n***", "date": "2018.02.08", "title": "Предстоящи международни събития за 8 февруари (Агенция „Фокус“)"}
{"url": "http://www.focus-news.net/news/2018/02/08/2486146/ria-novosti-kongresat-na-sasht-odobri-zakonoproekt-za-povishavane-na-kibersigurnostta-na-ukrayna.html", "text": "Конгресът на САЩ одобри в сряда с огромно мнозинство законопроект за киберсигурността на Украйна , предава РИА Новости.\r\nВ полза на законопроекта са гласували 404 конгресмена, а против – трима. 23 депутати са се въздържали.\r\nВ документа, който трябва да бъде разгледан от Сената, се предвиждат редица действия „съобразени с интересите на САЩ“, които трябва да бъдат предприети от Държавния департамент, с цел да се помогне на Украйна да подобри своята киберсигурност. Предлага се да се предостави на Украйна необходимата подкрепа за повишаване на нивото на защита на държавните компютри до най-съвременното ниво, като специално са отбелязани системите, защитаващи критично важната инфраструктура на страната.\r\nОсвен това, в проектозакона се предлага да се предостави помощ на Украйна за „намаляване на зависимостта й от руските технологии“, а също и за цялостното повишаване на кибервъзможностите й, разширяване на обмена на информация по киберсигурността и международното сътрудничество с Киев.\r\nРИА Новости отбелязва, че в Закона няма конкретни препоръки, относно това, как именно Държавният департамент трябва да изпълни указаните мерки. Текстът на закона заема само няколко страници, по-голямата част от които е посветена на общото изложение на американо-украинските отношения в сферата на киберсигурността. Независимо от това, конгресмените искат да задължат външното ведомство да докладва за хода на изпълнението на предвидените в закона мерки не по-късно от шест месеца след приемането му.\r\nПревод и редакция:", "date": "2018.02.08", "title": "РИА Новости: Конгресът на САЩ одобри законопроект за повишаване на киберсигурността на Украйна"}
{"url": "http://www.focus-news.net/news/2018/02/08/2486149/pregled-na-nyakoi-ot-osnovnite-temi-v-ruskiya-pechat-agentsiya-fokus.html", "text": "Съединените американски щати се надяват да разрешат отдавнашния конфликт между Гърция и Македония по повод името на бившата югорепублика. Това ще позволи да се снемат възраженията на Атина за влизането на Македония в НАТО. Защо Вашингтон се опитва така активно да привлече Скопие към своята орбита, при положение, че политическото значение на Македония не е толкова голямо?\r\nНа 17 януари в Ню Йорк се проведе среща между представителите на Гърция и Македония ( или „Бивша югославска република Македония“ – както официално се казва в ООН тази балканска държава ). Именно името на тази южна „осколка“ от бивша Югославия беше и темата на преговорите на американска територия, пише руското издание \"Взгляд\".\r\nИсторическата област Македония е известна от антични времена и е разделена между Гърция (52,4%), България (9,6%) и Република Македония, излязла от състава на разпадащата се Югославия през 1991 г. (35,8%). Самото съществуване на държава с название „Македония“, от гледна точка на гърците, създава основа за териториални претенции и сепаратизъм. „Македонският въпрос“ виси от почти 30 години насам. Преговорите се активизираха тогава, \r\n„когато САЩ решиха, че Македония трябва да е в НАТО“. Такова мнение изказа министърът на външните работи на Русия Сергей Лавров на пресконференция за дейността на руската дипломация през 2017 година.\r\nНапомняме, че в рамките на шестото разширение на Северноатлантическия алианс (2009 година) НАТО погълна Хърватия и Албания. Миналата година завърши процеса на „издърпване“ в алианса на Черна гора – което, както е извесно, не премина гладко и се съпровождаше от антируска кампания, като Москва дори бе обвинявана, че се опитва да осъществи антинатовски преврат. Сега на ред е следващата балканска „държава“. „Очакваме, че Македония ще стане 30-ия член  на НАТО“, обеща в новогодишното си обръщение премиера на страната Зоран Заев. Той очаква също, че през новата година републиката „ще получи рекомендация за началото на преговорите за присъединияване към ЕС“.\r\n„Македония изпълни всички възможни критерии за присъединяване към Алианса. Още повече, че тя участва в миротворческите мисии на НАТО, без да е член на тази организация. Страната отдавна се намира на прага на присъединяването“, отбеляза в коментар за вестник „Взгляд“ експертът по международни отношения и специалист по Балканите Мария Третякова. Да добавим, че по време на войната в Косово 1998-1999 година, Македония игра ролята на тилов плацдарм за силите на НАТО. А присъединяването на републиката към Алианса се планираше още през 2009-а година, заедно с Хърватия и Албания. Но решението блокира Гърция – на основание на все същата претенция за името.\r\nЗа тридесетте години, през които Атина прави спънки на влизането на Македония в международните структури (започвайки с ООН), бяха предложени различни варианти на алтернативно наименование за бившата югорепублика: например „Горна Македония“, „Славо-Македония“ (което не устройва албанците, които съставят повече от една четвърт от населението на страната) или „Република Скопие“ – по името на столицата на Македония. Но максимума, на което бяха съгласни македонците беше да променят леко знамето с изображението на „Звездата от Вергина“, препратка към времената на Александър Велики (което също не може да не дразни гърците).\r\nТова, в което не успя Атина, изглежда, се отдава на Вашингтон и Брюксел.Дипломатически източници от Гърция заявиха пред РИА Новости: САЩ и НАТО натискат Скопие с цел да решат по-бързо въпроса с влизането на републиката в Североатлантическия алианс. Но защо й е на НАТО не най-геополитически значимата балканска страна, която дори няма изход към море?Вардарския коридор вече няма да е „сива зона“\r\n„Сама по себе си бившата югославска Македония има стратегическо значение за САЩ и НАТО заради долината на река Вардар“, отбеляза в коментар пред вестник „Взгляд“ научният сътрудник на Института за славяноведение към РАН Георгий Енгелхардт. Това е исторически транспортен коридор Север-Юг. Австро-Унгария е сред първите заинтересували се в този коридор още преди 150 години, а по време и на двете световни войни, за контрола над тази комуникационна ос се водиха активни боеве.\r\nНо, според мнението на експерта, основната цел на алианса е „озветяване на сивите зони“. „НАТО се стреми да отстрани напълно всички сиви зони в Европа и особено на Балканите. Една от тези зони остава Македония.\r\nВ НАТО смятат, че ако територията не бъде вкарана официално в Алианса, има шанс Русия някога да влезе там.\r\nТе смятат, че е необходимо да вземат територията и официално, независимо, че я контролират вече в продължение на 25 години, от обявяването на независимост на Македония. Това е страна с ограничен суверенитет“, отбеляза Енгелхардт.\r\nЦелите на Русия и Запада на Балканите са прозрачни и диаметрално противоположни. Задачата на Русия е да съхрани позициите си на Балканите. Задачата на Запада – да изгони Русия. Изтласкването се осъществява по доста прост начин, чрез приемането в НАТО на осколките от бивша Югославия, като по тази начин се обкръжава Сърбия, която не може да бъде определена като лесна плячка. Македония е по-податлив материал. Георгий Енгелхарт отбелязва, че македонското население, както и всички партии, независимо опозиционни или управляващи, подкрепят влизането на страната в Алианса. С това Македония се отличава от Черна гора, която миналата година „беше приета в НАТО през коляно и против волята на населението“.\r\nЕкспертът-балканист Мария Третякова, на свой ред, отбелязва – в момента тонът в парламента на страната се задава от социалдемократите (бившите комунисти) в съюз с коалиция от няколко албански партии. Най-голямата от тези партии се оглавява от Али Ахмети, полеви командир на сепаратистите от времената албано-македонския етнически конфликт. Албанците, според думите на Третякова“, „в продължение на повече от 25 години неофициално работят в близко сътрудничество с гръцката страна; те помагат на Гърция да се сдобие с необходимите вътрешни отстъпки по въпроса за промяна на името на страната“. В отговор, албанските партии, опитващи се да разширят максимално правата на албанското малцинство и да превърнат „Славянска Македония“ в двунационална албано-македонска държава, получават подкрепа на различни международни и регионални площадки, посочва Третякова.\r\nСоциалдемократите, с бонус, че са бивши „червени“ – са политическата сила, на която залагат американците. Показателно е, че премиерът „есдек“ (социалдемократ) Зоран Заев е готов да се прости даже с най-святото – името на страната, в замяна на влизане на Македония в НАТО. Сърбия ли е наред?\r\nГеоргий Енгелхардт смята, че влизането на Македония в НАТО ще бъде „поредно натриване на носа“ на Русия и удар по нейния авторитет на Балканите. Експертът констатира:\r\n„Пространството за действие на Русия в региона се смалява. По-рано имаше съвсем реална възможност за изграждане на отношения с предходното правителство на Никола Груевски. Но той не получи никаква реална помощ“. Напомняме, че Груевски, който се опитваше да включи страната в проекта „Турски поток“ и беше обект на атаките на „македонския Майдан“, беше отправен в оставка през 2016-а година.\r\n„В момента, ако Македония бъде приета в НАТО, ситуацията на Сърбия ще се усложни много, а тя е ключов партньор на Русия в региона“, заяви Енгелхардт. На вълната на успехите си, американците ще се заемат с нови сили с обработката на сръбския елит. Целта им е проста. Те не искат моментално присъединяване на Сърбия към НАТО, но пред тях стои задачата да изгонят от там руското икономическо, политическо и медийно присъствие. Да го ликвидират тотално, както е в момента в България, където елита безусловно следва целите на Вашингтон, а русофилските настроения съществуват на ниво полузабравен фолклор и не оказват никакво политическо влияние“, заключи Георгий Енгелхардт.\r\n*** Европейската комисия представи поетапен план за поредното разширяване на обединена Европа на Изток. То ще се случи, но първи в ЕС може да влязат през 2025 година и то при изпълняването на редица условия, само две балкански страни – Сърбия и Черна гора. Перспективите на останалите три  държави – Албания, Босна и Херцеговина и Македония, изглеждат доста мътно. Що се касае до Косово, което не е признато от пет страни-членки на ЕС, то това държавно образувание не се споменава в поетапния план, пише в материал на руското списание „Експерт“.\r\n„Влизането в ЕС е много повече от прост технически процес“, се казва в документа, с който вече успяха да се запознаят журналистите от Politico. “Това е избор за поколенията, основан на фундаментални ценности, които всяка от страните трябва да приложи по-енергично. Става дума за множество най-различни принципи, започвайки от външната политика и завършвайки с това, какво учат децата в училищата“.\r\nРуското списание припомня, че от няколко години, в Брюксел говорят, че в обозримото бъдеще няма да има разширение на ЕС. Разбира се, възобновения  интерес на Брюксел към Западните Балкани има не толкова алтуристическо, колкото практическо и геополитическо обяснение. ЕК не иска да предава този важен в стратегическо отношение регион на Русия, Китай или Турция, които в последните няколко години значително укрепиха своето влияние в района.\r\n„Експерт“ отбелязва, че практическото осъществяване на новия поетапен план ще започне с едноседмичното пътешествие на Жан-Клод Юнкер из Западните Балкани в края на февруари. Визитите ще започнат с посещение в Скопие на 25 февруари. Като приоритет на своята политика, в качеството си на ротационен председател на Съвета на ЕС, България избра Западните Балкани. Въпросът за разширяването ще бъде обсъден на среща на върха ЕС-Западни Балкани през май в София. В скорошно интервю пред Politico, министърът на външните работи на България Екатерина Захариева подчерта, че подобни срещи трябва да се провеждат на примерни интервали от две години. Последното такова мероприятие, напомни българският дипломат, се състоя в Солун през 2003 година. Тогава, между другото, Брюксел изрази пълната си подкрепа за намерението на балканските страни да влязат в ЕС. Но 15 години след това, член на обединена Европа стана само Хърватия.\r\nРуското списание смята, че Европа ще чака още две представителки на Балканите минимум още седем години. При това, ако те спазват строгите изисквания, които никой няма да смекчи. ЕС, разбира се, изрази намерение да помага на кандидатките, както със съвети, така и с инвестиции. През тази година се предлага в региона да се вложат 1,07 млрд. евро, но това не е много повече от средните вложения през последното десетилетие.\r\nАвторът на материала твърди, че Брюксел има намерение да държи Сърбия и Черна гора на къса каишка. Очевидно, че изискванията за справяне с корупцията и престъпността не са единствени и че всъщност, не са най-главните. Не е изключено основното изискване да е отделяне от Русия и пълно преминаване под влиянието на Запада. В Черна гора това повече или по-малко вече  е факт. Достатъчно е да се напомни за влизането на страната с армия-джудже в НАТО и обвинението срещу руски граждани за организация на държавен преврат през миналата година.\r\n„Експерт“ заключва, че да се привлече Сърбия в Западния лагер ще бъде по-сложно, но, както показва историческият опит, това е напълно възможно. На Белград му е все по-трудно да лавира между Москва и Брюксел. В края на краищата ще му се наложи да направи избор. Да се предскаже какъв ще бъде той е много трудно, независимо от старите исторически връзки между Русия и Сърбия, тъй като сръбските власти вече много силно искат да се присъединят към ЕС. Показателна в това отношения ще бъде реакцията на Белград на изискването от ЕК, преди присъединяването към ЕС тя да е нормализирала напълно отношенията си с Косово, т.е. да го признае за независима държава.\r\n*** Американският президент Доналд Тръмп се разпореди да се организира мащабен военен парад във Вашингтон в деня на независимостта на САЩ. Всичко е планирано за 4 юли тази година, пише руското издание „Правда“.\r\nИдеята дойде на американския президент, след като той наблюдава лично военния парад за Деня на превземането на Бастилията в Париж. Какво е това – демонстрация на военната мощ на САЩ или подражание на Русия? За това разсъждава докторът на политическите науки, член на Научния съвет при Съвета за сигурност Андрей Манойло в разговор с „Правда“.\r\n„Отбелязвам, че това е необичаен ход. Работата е в това, че в Америка няма традиция за провеждане на паради. Като минимум, през последните 30-40 години не е имало такъв. Военните маршове са основно прерогатив на Съветския съюз и Русия. Мисля, че „руснаците“ са му подсказали как да си повдигне рейтинга. Но в столицата на САЩ няма Червен площад, но нищо, ще го проведат на линията, минаваща от Капитолийския хълм към мемориала на Линкълн. А подхвърлянето на идеята да се проведе парад, може да е дошло от руските съветници“, заяви Манойло.\r\n„Правда“: Каква е практическата полза от подобно действие за Вашингтон. За какво му е нужен на бизнесмена Тръмп военен парад?\r\n„Всички действия на домакина на Белия Дом са продиктувани от стремеж да увеличи подкрепата си вътре в американското общество и групата интереси, от която се състои елита на страната. И в този план Тръмп, организирайки този парад, може да реши няколко тактически задачи наведнъж. На първо място, той иска да покаже, че не е просто президент на велика нация, но и военен вожд. Затова той ще приеме парада лично. А това е директна препратка към събития в историята на САЩ, когато на власт са били великите президенти Линкълн и Вашингтон. Те са се опирали на армията и тя ги е поддържала. На Тръмп, очевидно, като цивилен това му липсва. Второ, военният парад е демонстрация, на първо място, на най-новите видове въоръжение и в този план Тръмп вероятно ще проведе и рекламна кампания. Той създава работни места, включително и в оръжейния сектор, на него му е необходимо да убеди конгреса да даде големи военни държавни поръчки. Без тях американската икономика може да рухне. САЩ трябва да водят война веднъж на седем-десет години, за да се правят тези поръчки. В момента Тръмп иска да покаже „стоката“, включително на конгресмените, които нямат особено представа какво е това съвременно въоръжение и защо за него се харчат толкова много пари. На трето място, все пак е важно да се разбере, че по време на управлението на Обама престижът на американската армия падна сериозно заради провалените кампании в Афганистан и Ирак. Американското общество е уморено от войни и това се отразява на престижа на съвременната армия на САЩ. Тръмп се опитва да го повиши с паради. И всичко това ще бъде и от полза, тъй като ще се състои в навечерието на междинните избори за Конгрес в САЩ, които предстоят през ноември т.г.  Имайки предвид стила е много вероятно това да му е подсказано именно от „руските съветници“, например, някой от емигрантите\", обясни експертът.", "date": "2018.02.08", "title": "Преглед на някои от основните теми в руския печат( Агенция „Фокус“ )"}
{"url": "http://www.focus-news.net/news/2018/02/08/2486152/pregled-na-mezhdunarodnite-novini-do-6-chasa-agentsiya-fokus.html", "text": "Конгресът на САЩ одобри в сряда с огромно мнозинство законопроект за киберсигурността на Украйна .\r\nВ полза на законопроекта са гласували 404 конгресмена, а против – трима. 23 депутати са се въздържали.\r\nВ документа, който трябва да бъде разгледан от Сената, се предвиждат редица действия „съобразени с интересите на САЩ“, които трябва да бъдат предприети от Държавния департамент, с цел да се помогне на Украйна да подобри своята киберсигурност. Предлага се да се предостави на Украйна необходимата подкрепа за повишаване на нивото на защита на държавните компютри до най-съвременното ниво, като специално са отбелязани системите, защитаващи критично важната инфраструктура на страната.\r\nОсвен това, в проектозакона се предлага да се предостави помощ на Украйна за „намаляване на зависимостта й от руските технологии“, а също и за цялостното повишаване на кибервъзможностите й, разширяване на обмена на информация по киберсигурността и международното сътрудничество с Киев.\r\nРИА Новости отбелязва, че в Закона няма конкретни препоръки, относно това, как именно Държавният департамент трябва да изпълни указаните мерки. Текстът на закона заема само няколко страници, по-голямата част от които е посветена на общото изложение на американо-украинските отношения в сферата на киберсигурността. Независимо от това, конгресмените искат да задължат външното ведомство да докладва за хода на изпълнението на предвидените в закона мерки не по-късно от шест месеца след приемането му.\r\n*** Вицепрезидентът на САЩ Майк Пенс обеща нови тежки санкции срещу Северна Корея и определи ръководството на комунистическата страна като най-тираничния режим на света в сряда, два дни преди началото на зимната Олимпиада, на откриването на която ще присъства американския политик, едновременно с двама от най-високопоставените севернокорейски политици.\r\nВ хода на изказването си в Токио, последната спирка по пътя му към Южна Корея, където ще се проведат Игрите през следващите три седмици, Пенс анонсира разширяване на санкциите срещу Пхенян, като целта на мярката отново е увеличаване на натиска върху комунистическата страна да се откаже от ядрената и ракетната си програма.\r\n„Обявявам днес (четвъртък, 8 февруари), че Съединените американски щати скоро ще разкрият най-тежкия и най-агресивен кръг от икономически санкции срещу Северна Корея в историята“, подчерта американския вицепрезидент, след срещата си с японския премиер Шиндзо Абе.\r\nВ подкрепа на думите на Пенс, министърът на финансите на САЩ Стивън Мнучин заяви в Туитър, че новите рестрикции ще бъдат обявени „през следващите няколко седмици“ и призова страните да приложат изцяло съществуващите международни санкции и да подкрепят кампанията за натиск на САЩ, като изгонят севернокорейските „финансови и търговски посредници“.\r\n*** Новият полски Закон за Института за национална памет, предвиждащ наказателна отговорност за пропаганда на бандеровска идеология, фактически говори за териториални претенции на Варшава към Киев. Това заяви лидерът на украинската националистическа партия „Свобода“ Олег Тягнибок в ефира на телевизия NewOne.\r\n„Полският закон за ‚бандеровската идеология‘ има далновидна мотивация. На първо място, този Закон цели асимилация на украинците, които работят в Полша. На второ, обърнете внимание, че в този Закон поляците наричат територията на съвременните Галиция и Волин - Малополша. Фактически, гледайки напред и разчитайки на това, че Украйна може да се разпадне, поляците очертаха своите териториални претенции към нея“, заяви Тягнибок.\r\nОсвен това, според мнението на украинския националист, новият Закон оказва влияние на конфликта в Източна Украйна. „Днес ( сряда, 7 февруари ) поляците откриха втори фронт против Украйна. Защото те със сигурност разбират, че с червено-черния флаг и с лозунгите на Бандера, днес украинците на Източния фронт защитават с цената на своя живот не само Украйна , но и Европа и на първо място, Полша“, подчерта лидерът на Свобода.\r\nРИА Новости припомня, че във вторник президентът на Полша Анджей Дуда подписа приетия Закон, предвиждащ наказателна отговорност за пропаганда на идеологията на украинските националисти, за отричане на Волинското клане и утвърждения за това, че поляците са помагали на нацистите по време на Втората световна война. Документът предизвика резки критики от редица страни, включително Украйна, Израел и САЩ.\r\nПрезидентът на Украйна Петро Порошенко определи Закона като неприемлив и призова Варшава към  диалог. „Историческата истина изисква откровен разговор и диалог, а не забрани. Оценките, които се съдържат в това решение, са абсолютно необективни и категорично неприемливи“, написа той във Фейсбук.\r\n*** Германският канцлер и лидер на Християндемократическия съюз (ХДС) Ангела Меркел се изложи на остри критики от собствената си партия, след като направи отчаяни компромиси, за да прекрати четиримесечния период на политическа несигурност в Германия, постигайки коалиционно споразумение на цената на увеличаване на ролята на Германската социалдемократическа партия (ГСДП) в правителството.\r\nСлед маратон от среднощни преговорни сесии и няколко изпуснати крайни срока, Съюза (ХДС/ХСС) на Меркел се съгласи в сряда на условията на ГСДП за сключване на ново коалиционно споразумение, като членовете на социалдемократическата партия ще имат последната дума за сделката.\r\nНо цената на новата „голяма коалиция“, пише британското издание, е предаването на няколко ключови министерства на младшия коалиционен партньор.\r\nGuardian пише, че лидерът на ГСДП Мартин Шулц може да е сигурен, че ще получи подкрепа за нов мандат в правителството, след като е осигурил три трофейни министерства. Проектоспоразумението предвижда лявоцентристката партия да вземе финансовото, външното и трудовото министерства, както и тези на околната среда, правосъдието и семействата. Шулц ще поеме външното ведомство и ще предаде лидерството на ГСДП в ръцете на бившия министър на труда Андреа Налес.\r\nКметът социалдемократ на Хамбург Олаф Шолц, който според изданието е прагматичен центрист от либералното крило на партията, ще наследи могъщия Волфганг Шойбле във финансовото министерство, играещо ключова роля за бъдещето на еврозоната.\r\nЛевичарското издание коментира, че в проектоспоразумението се намеква за отказване от твърдия фокус на Шойбле върху балансираните бюджети, като се обещава „солидарно споделяне на отговорностите“ и готовност за увеличаване на германския принос към европейския бюджет.\r\n*** Оглавяваната от САЩ коалиция за борба с терористичната групировка „Ислямска държава“ съобщи, че проправителствени въоръжени формирования са нападнали щаб на „Сирийските демократични сили“ (СДС), в който са се намирали американски съветници, след което е бил нанесен ответен удар по сирийските военни.\r\n„Сирийските проправителствени сили инициираха непровокирано нападение срещу щаба на „Сирийските демократични сили“ на 7 февруари. Военнослужещи от коалицията са се намирали там в качеството на съветници, помощници и съпровождащи силите заедно с партньорите от СДС по време на нападението, случило се на осем километра източно от съгласуваната линия за предотвратяване на конфликтите на река Ефрат“, се казва в съобщение от командването на коалицията.\r\n„За защита на коалиционните и партньорските сили, коалицията нанесе удари по атакуващите сили, с цел да отрази тяхната агресия по отношение на нашите партньори, участващи в борбата с групировката „Ислямска държава““, се отбелязва в заявлението.\r\nВсе още няма информация за пострадали в резултат от инцидента. От коалицията отбелязват, че основната им задача в Сирия е борбата с „Ислямска държава“, но си запазват правото на самозащита.\r\nОфициален Дамаск засега не е коментирал това заявление.\r\n***Най-малко 999 терористи от сирийските кюрдски „Отряди за народна самоотбрана“ и „Ислямска държава“ са „неутрализирани“ от началото на операция „Маслинова клонка“ на турската армия в северозападния сирийски район Африн. \r\nВ съобщението се казва, че турската армия е неутрализирала още 29 вражески бойци в резултат от проведени въздушни удари в сряда.\r\nВоенните уточняват, че са унищожени единствено цели на терористите и ударите са проведени с „огромно внимание“ да не се засегнат мирни граждани.\r\n*** Президентът на Сърбия Александър Вучич прие в сряда в Белград комисарят по политиката на съседство и преговорите за разширяване на ЕС Йоханес Хан.\r\nПо време на взаимната пресконференция след срещата, Вучич посочи, че глава 35 от преговорите за присъединяване към ЕС – засягаща Косово – „съществува само за Сърбия, но не съществува за нито една друга страна“.\r\nСръбският президент добави, че „планини от препятствия“ стоят пред преговорите на Сърбия с Европейския съюз, като „това най-вече е въпросът за Косово и Метохия, но и за границите с Босна и Херцеговина и Хърватия“.\r\n„Лесни препятствия ли са това за нас? Не са, те са като Хималаите, но ние няма да сме първите изкачили Еверест“, заяви той.\r\n„Като общество ние можем да стоим и да чакаме, или да решим проблемите и след това, Сърбия наистина да се присъедини към ЕС през 2025 година“, продължи Вучич.\r\n„В сравнение с другите четири страни и една територия, най-тежките задачи стоят пред Сърбия. Време е да вземем решения, да платим за определени неща от миналото, да вземем решения и да разрешим проблем, които никой преди нас не се опитваше да разреши от десетилетия“, добави сръбският държавен глава.\r\nТой заяви още, че засегнатите въпроси „са толкова големи, че гражданите ще трябва да изкажат позицията си за тях“.\r\n„Виждаме ли бъдеще в Европа, за което трябва да платим определена цена, която не е малка – или изоставяме това сега? Гражданите ще решат и ние ще уважим тяхното решение. Но аз няма да се крия, а ще кажа това, което мисля, че е най-добро за страната и гражданите ще кажат дали е справедливо или не“, заяви Вучич, като добави, че Сърбия „не може да загуби всичко, докато някой друг получава всичко“ и че решението (за Косово) трябва да бъде резултат от компромис, „в който и двете страни губят по нещо, за да задоволят другата“.\r\n„За първи път няма да скрия някои неща от сръбските граждани“, заяви президентът и продължи: „В Сараево, ние имахме едни идеи, а бошняците искаха друго. Ние приехме техните идеи и след това те казаха ‚дори няма да го направим по начина, по който искаме да го направим‘. Така че не е добре и да правиш това, което иска някой друг. Що се отнася до границата с Хърватия – предпочитам да не коментирам изобщо“.\r\nВучич заяви, че не иска да обсъжда новата Стратегия за разширяване на ЕС в района на Западните Балкани.\r\n*** Европейския комисар по разширяването и политиката на добросъседство Йоханес Хан след среща си със сръбския президент Александър Вучич в Белград, заяви, че „Сърбия за първи път получи времева рамка, която тя трябва да използва, но я  очакват трудни реформи във върховенството на закона и правосъдието“.\r\n\"Дългосрочната стабилност изисква помирение и добросъседски отношения. ЕС не може и няма да внася в себе си двустранни спорове. Сърбия трябва да приеме правно обвързващо споразумение с Косово и ние ще помогнем, както и за решаването на граничните въпроси с другите съседи\", заяви Хан.\r\nПозовавайки се на Стратегията на ЕК за Западните Балкани, която беше приета вчера, Хан подчерта, че тя обхваща целия регион, в който, според него, има много неизползван икономически потенциал, който трябва да се използва. По думите му, през последните 10 години регионът е удвоил търговията си с ЕС до  43 милиарда евро.\r\nТой подчерта, че процесът на присъединяване към ЕС \"представлява регата, а не конвой\"\r\n\"Всяка страна трябва да напредва по свое собствено темпо, за да постигне резултати, и е справедливо да тези, които са по-бързи, да получат заслуженото\", смята еврокомисарят.\r\n***  Мартин Шулц обяви, че напуска поста председател на Германската социалдемократическа партия и възнамерява да служи като външен министър в новото коалиционно правителство, водено от канцлера Ангела Меркел.\r\n„Реших да вляза в правителството като външен министър“, заяви Шулц пред репортери, часове след като успя да сключи коалиционно споразумение със „Съюза“ (ХДС/ХСС) на Меркел. \r\nШулц заяви, че би желал лидерът на парламентарната група на социалдемократите Андреа Налес да го замени на поста председател на партията – роля, която той заема от малко повече от година.\r\n***  Европейският комисар по  разширяването Йоханес Хан заяви, че всички страни от Западните Балкани имат перспектива да се присъединят в ЕС според издадената стратегия на Европейската комисия за региона. Според него тя трябва да създаде положителен натиск върху политиците в региона да работят в интерес на своите граждани.\r\nНа съвместна пресконференция след срещата си  с президента на Сърбия Александър Вучич в Белград, Хан заяви, че положителните резултати от диалога между Белград и Прищина трябва да бъдат в интерес на Косово и Сърбия за европейската им перспектива.\r\nТой добави, че е убеден в членството на страните в ЕС, но допълни, че няма  да се ангажира с точни дати, защото винаги работи за качество, а не за скорост и най-важното е решение, което ще донесе мир и стабилност.\r\nХан също така заяви, че Сърбия, като един от лидерите в европейската интеграция на Западните Балкани, може да помогне за прогреса на целия регион по пътя към Европейския съюз.\r\nСърбия в момента е един от лидерите, които могат да служат като \", каза Хан.\r\nЕвропейският комисар заяви, че в региона има голям неизползван потенциал и че е необходимо да се засили сътрудничеството и икономическият обмен в него.\r\nХан подчерта, че дългосрочната стабилност изисква помирение и добросъседски отношения.\r\nХан каза, че Сърбия има реалистична перспектива в ЕС и че страната очаква тежки реформи, особено в областта на върховенството на закона.", "date": "2018.02.08", "title": "Преглед на международните новини до 6 часа ( Агенция „Фокус“ )"}
{"url": "http://www.focus-news.net/news/2018/02/08/2486161/stolichniyat-obshtinski-savet-shte-obsadi-pryakoto-uchastie-na-grazhdanite-v-razpredelyaneto-na-byudzhetnite-sredstva-na-stolichna-obshtina.html", "text": "Столичният общински съвет ще обсъди прякото участие на гражданите в разпределянето на бюджетните средства на Столична община. Това предвижда дневният ред на общинските съветници за днешното заседание, което ще започне в 10.00 часа.\r\nПо предложение на кмета на София Йорданка Фандъкова ще бъде обсъдено и подписването на Рамково споразумение за сътрудничество и съвместна дейност между Общината и Военната академия „Г. С. Раковски“ с цел професионално обучение за провеждане на теоретични и практически занятия за повишаване и придобиване на професионална квалификация.\r\nПо време на заседанието ще се обсъди и проект на план за действие за 2018 г. към Стратегия за достъпна градска среда за всички на територията на Столична община 2018-2022 г. \r\nОбщинските съветници Николай Стойнев и Дончо Барбалов ще внесат доклади относно увеличаване на капитала на „Столичен автотранспорт“ ЕАД и „Център за градска мобилност“ ЕАД чрез непарична вноска.\r\nВ дневния ред е предвидено да се обсъди и обособяването на ул. „Алабин“ като пешеходна зона в участъка от бул. „Витоша“ до ул. „Граф Игнатиев“, както и удължаването на срока на действие на Програма за овладяване популацията на безстопанствените кучета на територията на Столична община 2012-2016 г.\r\nОбщинските съветници ще отправят питания във връзка с недостъпността на подлези за детски колички, относно затруднения в транспортната ситуация на район „Овча купел“, както и за законността на разположените по бул. „Витоша“ временни постройки – „зони за пушачи“, към съществуващите заведения и надвишаването на допустимите нива на шум.", "date": "2018.02.08", "title": "Столичният общински съвет ще обсъди прякото участие на гражданите в разпределянето на бюджетните средства на Столична община"}
{"url": "http://www.focus-news.net/news/2018/02/08/2486160/deputatite-shte-reshat-dali-upravitelite-na-zhelezopatni-predpriyatiya-da-mogat-da-razsledvat-proizshestviya-i-intsidenti.html", "text": "Парламентът ще гласува окончателни промени в Закона за железопътния транспорт, с които разследването на произшествия и инциденти да се възлага на управителя на железопътна инфраструктура и железопътните предприятия. Това се посочва в програмата за работа на Народното събрание. Сега задължението за разследване се изпълнява от Изпълнителна агенция „Железопътна администрация“. Предлага се тежките железопътни произшествия да се разследват от специално звено в Министерството на транспорта.\r\nДепутатите ще разгледат на първо четене законови промени, които създават възможност за обмен на класифицирана информация с държави или организации без влязъл в сила международен договор. Подобни изключения са предвидени в законодателството на Румъния, Хърватия, Швейцария, Словакия, Чехия и Германия. \r\nДепутатите от регионалната парламентарна комисия ще се срещнат с Националното сдружение на общините и Националната асоциация на председателите на общинските съвети. Те ще обсъдят необходимите мерки за преодоляване на пропуските и подобряване на дейността на местното самоуправление при приемането на актове.", "date": "2018.02.08", "title": "Депутатите ще решат дали управителите на железопътни предприятия да могат да разследват произшествия и инциденти"}
{"url": "http://www.focus-news.net/news/2018/02/08/2486158/ria-novosti-tankistite-ot-ruskite-vs-provedoha-manevri-v-yuzhna-rusiya.html", "text": "Танкистите от мотострелковото съединение на Южния военен окръг (ЮВО) на Русия в Ставрополския край са отработили задачи по поразяването на нисколетящи въздушни обекти с използването на прибори за нощно виждане, съобщи пред журналистите началникът на пресслужбата на ЮВО Вадим Астафиев, предава РИА Новости.\r\n„Екипажите на Т-72Б3 стреляха в движение от 125-милиметрови оръдия по появяващи се и движещи се наземни мишени, отдалечени до 2000 метра, както и от висококалибрени миномети „Корд“ по въздушни цели“, заяви Астафиев. Освен това, танкистите са отработили изпълняване на флангова стрелба в движение.\r\nОтделно, по време на занятията, се е отделяло внимание на усъвършенстването на навиците за използване на най-модерните системи за управление на огъня „Сосна-У“. Цифровият балистически изчислител на системата позволява да се съкрати с няколко пъти времето за пресмятане на движението на целта, а подобрените оптически канали дават възможност тя да бъде взимана за съпровод на дистанции до пет хиляди метра.\r\nНа свой ред, механиците-водачи са изпълнили контролни упражнения по воденето на бойните машини през пресечена местност в нощно време. На занятието по огнева подготовка са привлечени повече от 200 веоннослужещи и са били задействани повече от 40 единици въоръжение и военна техника.\r\nПревод и редакция:", "date": "2018.02.08", "title": "РИА Новости: Танкистите от руските ВС проведоха маневри в южна Русия"}
{"url": "http://www.focus-news.net/news/2018/02/08/2486162/protestite-za-pirin-prodalzhavat.html", "text": "За осми път в защита на Национален парк Пирин тази вечер ще излязат граждани и природозащитници в редица градове в страната, съобщиха организаторите. В София протестът ще започне в 18.30 часа пред сградата на Министерския съвет, където събралите се ще посрещнат бегачите, които вече една седмица щафетно пробягват 440-те км от Свиленград до София за опазването на Пирин. Очаква се те да пристигат на площада около 19.00 часа и да предадат послания за Пирин от всички градове, през които са преминали. Протести са обвени още в Асеновград, Благоевград, Варна, Велико Търново, Габрово, Казанлък, Пазарджик, Плевен, Пловдив, Русе, Свищов, Сливен, Стара Загора. Исканията на протестиращите са без промяна - отмяна на решението на правителството от 28 декември 2017 г., с което бяха одобрени промени в плана за управление на НШ \"Пирин\", оставка на министъра на околната среда Нено Димов и обявяване на реалния собственик на концесионера на ски зоната на Банско \"Юлен\" и извършване на одит на концесията.", "date": "2018.02.08", "title": "Протестите за Пирин продължават"}
{"url": "http://www.focus-news.net/news/2018/02/08/2486131/anadolu-agency-turtsiya-e-neutralizirala-999-teroristi-v-afrin.html", "text": "Най-малко 999 терористи от сирийските кюрдски „Отряди за народна самоотбрана“ и „Ислямска държава“ са „неутрализирани“ от началото на операция „Маслинова клонка“ на турската армия в северозападния сирийски район Африн, предава Anadolu Agency, като се позовава на съобщение от Генералния щаб на турските Въоръжени сили от сряда.\r\nВ съобщението се казва, че турската армия е неутрализирала още 29 вражески бойци в резултат от проведени въздушни удари в сряда.\r\nВоенните уточняват, че са унищожени единствено цели на терористите и ударите са проведени с „огромно внимание“ да не се засегнат мирни граждани.\r\nПревод и редакция:", "date": "2018.02.08", "title": "Anadolu Agency: Турция е неутрализирала 999 „терористи“ в Африн"}
{"url": "http://www.focus-news.net/news/2018/02/08/2486137/the-daily-express-germaniya-shte-povede-evropa-otnovo-martin-shtults-privetstva-koalitsiyata-i-obeshta-fundamentalni-promeni-v-es.html", "text": "Лидерът на Германската социалдемократическа партия (ГСДП) Мартин Шулц обеща, че Германия ще е начело на „фундаментална промяна в ЕС“, след като си уреди място в кабинета на Ангела Меркел, като част от спорното коалиционно споразумение, постигнато в сряда, пише британското евроскептично издание The Daily Express.\r\nШулц ще поеме Министерството на външните работи, което може да разяри доста германски избиратели, предпочели по-евроскептични партии на изборите м.г., пише британското издание.\r\nБившият председател на Европейския парламент преживя катастрофални избори, но слабите резултати на Съюза (ХДС/ХСС) на Ангела Меркел доведоха до това, че той е част от коалицията, която най-после беше договорена в сряда, коментира евроскептичният вестник и добавя, че Шулц е приветствал коалиционната сделка като крайъгълен камък за европейската политика.\r\nThe Daily Express пише, че визирайки канцлера Меркел и Хорст Зеехофер, лидер на баварската сестринска партия на ХДС – ХСС, Шулц е заявил: „Простете ми, но трябва да благодаря на Меркел и Зеехофер, особено що се отнася до главата за европейската политика, защото в това коалиционно споразумение ние предвиждаме фундаментална промяна в политиката на ЕС. С това коалиционно споразумение, Германия ще поеме активна и водеща роля в Европейски съюз отново“.\r\nОт изданието уточняват, че сделката трябва да бъде одобрена от 464-те хиляди члена на ГСДП, които все още могат да гласуват срещу поредна „голяма коалиция“ със Съюза (ХДС/ХСС) на Меркел.\r\nExpress привежда коментара на един от лидерите на крайно-дясната „Алтернатива за Германия“ Алис Вайдел, който написа в Туитър, че: „Положението не може да е по-лошо за Германия“ и определи коалиционна сделка като „лудост“, тъй като в нея не се въвежда лимит за миграцията. Като контраст от изданието припомнят изказване на Шулц от декември м.г., когато той призова страните-членки на ЕС да се стремят към създаване на „Съединени европейски щати“ до 2025 години, или рискуват да бъдат изключени от Съюза.\r\nПревод и редакция:", "date": "2018.02.08", "title": "The Daily Express: Германия ще поведе Европа отново! Мартин Щулц приветства коалицията и обеща „фундаментални промени в ЕС“"}
{"url": "http://www.focus-news.net/news/2018/02/08/2486166/plovdiv-zatvarya-se-za-dvizhenie-chast-ot-severniya-okolovrasten-pat-na-asenovgrad-zaradi-izpalnenie-na-deynosti-po-vodniya-tsikal-na-grada.html", "text": "Затваря се за движение част от северния околовръстен път на Асеновград, заради изпълнение на дейности по Водния цикъл на града. Това съобщиха за Радио „Фокус“ – Пловдив от отдел „Връзки с обществеността“ на Общината. Ограничението ще е валидно в участъка от кръстовището на  ул.  „Княз Борис I” с ул. “Александър Стамболийски” по посока моста, в разстояние на 200 метра. Реорганизацията на движението се налага поради поставяне на последен слой асфалтова настилка.\r\nПризовават се всички участници в движението за повишено внимание, стриктно спазване на пътната сигнализация и указанията на изпълнителя, за да не се възпрепятства извършването на ремонтните дейности и да не се създават предпоставки за възникването на пътнотранспортни произшествия.\r\nТони МИХАЙЛОВ", "date": "2018.02.08", "title": "Пловдив: Затваря се за движение част от северния околовръстен път на Асеновград, заради изпълнение на дейности по Водния цикъл на града"}
{"url": "http://www.focus-news.net/news/2018/02/08/2486167/denyat-8-fevruari-v-balgarskata-istoriya.html", "text": "2012 г. \r\nДен на национален траур в България след трагедията в село Бисер\r\nНа 6 февруари 2012 г. се пропуква стената на яз. „Иваново” и залива околните населени места. Най-много са пораженията в с. Бисер, обл. Хасково. Има редица материални щети, като потопът взема и 10 жертви.2005 г. \r\nПрезидентът на Република България връчва Орден „Стара планина” – лента на Бърти Ахърн министър-председателя на Ирландияс „за изключително големия му принос за ускоряване и приключване на преговорния процес за членството на Република България в Европейския съюз“.2002 г. \r\nСофийски градски съд регистрира Български демократичен съюз – Радикали. Партията е учредена на 1 декември 2001 г. от бивши членове и симпатизанти на СДС. Председател на партията става Евгений Бакърджиев.\r\nЕвгений Бакърджиев е роден на 10 февруари 1955 в София. Завършва ВИАС, специалност \"Промишлено и гражданско строителство\". След 10 ноември 1989 г. е член на СДС. От 1991 г. до 1995 г. е кметски наместник в община \"Изгрев\" в София. През 1996 г. става ръководител на СДС-София. Бил е народен представител в 38-то и 39-то Народно събрание. В правителството на ОДС е заместник министър-председател и министър на регионалното развитие и благоустройството. През 1999 г. Евгений Бакърджиев инициира и ръководи разрушаването на Мавзолея на Георги Димитров. В края на 1999 е освободен от кабинета по предложение на министър-председателя Иван Костов. През ноември 2001 г., след двете последователни изборни загуби на СДС през същата година, открито иска оставките на ръководството на СДС. Скоро след това е изключен от СДС и основава партия - Български демократичен съюз \"Радикали\".2002 г. \r\nЗапочват 19-те зимни олимпийски игри в Солт Лейк Сити (САЩ). България печели 1 сребърен и 2 бронзови медала. Това е най-успешното участие на България в зимни олимпийски игри.1996 г. \r\nДепутатите отхвърлят искането на СДС академик Благовест Сендов да бъде освободен от поста председател на 37-то Народно Събрание заради антинатовските му изказвания по време на посещението му в Русия.\r\nБлаговест Христов Сендов завършва математика в СУ “Св. Климент Охридски” през 1956 г. През 1964 г. е кандидат на математическите науки, след което през 1967 г. и доктор на науките на математическия институт “Стреклов” в Москва. В периода 1960-1961 г. специализира числени методи в Московския университет, а през 1968 г. и компютърни науки в Лондон. В годините 1956-1958 г. е преподавател по математика, от 1958 г. до 1962 г. асистент по алгебра в СУ “Св. Климент Охридски”, след което до 1968 г. доцент по числителни методи, а от 1968 г. професор в СУ. В периода 1970-1973 г. е декан на Факултета по математика, след което до 1979 г. е ректор на СУ ”Св. Климент Охридски”. Благовест Сендов е заместник-председател на БАН в годините между 1988-1991 г. Директор е на Центъра по информатика и компютърни технологии при БАН (1991-1993 г.); научен сътрудник (1993-1995 г.). Автор е на 30 учебника и над 200 статии. Кандидатира се за президент в изборите през 1992 г. В годините между 1976-1989 г. е народен представител в XXXVI, XXXVII, XXXVIII и XXXIX ОНС. Председател е на XXXVII ОНС (1995-1997 г.); заместник-председател на XXXIX ОНС (2001-2005 г.).1990 г. \r\nСлед отказ на СДС да се включи в правителството Андрей Луканов съставя за първи път в българската история чисто комунистическо правителство (БЗНС се отказва от десетилетната коалиция с БКП). На 7 август 1990 г. Луканов подава оставката на правителството си и на 22 септември 1990 г. съставя второ правителство от представители на БСП. Няколко дни по- късно подава оставка като министър-председател под натиска на протестите и стачката на КТ \"Подкрепа\" и на КНСБ.1952 г. \r\nВ Съюза на българските писатели започва обсъждане на романа \"Тютюн\" на Димитър Димов. Критиците Пантелей Зарев и Емил Петров обвиняват автора в \"надкласова\" гледна точка, космополитизъм, \"несчитане\" със социалистическия реализъм. Романът става обект и на публикации в периодичния печат. През март 1952 г. във в. \"Работническо дело\" излиза статията \"За романа “Тютюн” и неговите злополучни критици\". Обсъждането завършва с препоръки за основна преработка на романа в духа на отправените критики. Направени са му няколко редакции, въведени са нови герои, увеличен е и неговия обем. През 1992 г. романът се появява отново в първоначалния си образ.1948 г. \r\nДелегация начело с Георги Димитров заминава на неофициално посещение в Москва. Сталин критикува Георги Димитров за изказванията му, че се готви създаване на Балканска федерация. Сталин ясно показва, че България и Югославия трябва да съгласуват своите действия със СССР, на когото трябва да принадлежи контролът и последната дума при бъдещата федерация, в която според Сталин трябва да влязат България, Югославия и Албания. На 11 февруари по предложение на Сталин е подписан протокол между България и СССР за съвместни консултации по всички международни въпроси, които са от интерес за двете страни. Българската външна политика е поставена в пълна зависимост от Москва.1910 г. \r\nГласуван е закон за повторното учредяване на орден \"Св. св. Равноапостоли Кирил и Методий\". За първи път орденът е учреден на 18 май 1909 г. Кабинетът го отменя на 25 май, но поради общественото недоволство на 8 февруари 1910 г. е гласуван закон за него. Орденът се дава на лица, достигнали най-високо положение в държавата и наградени преди това с най-високи ордени. Има единствена степен с кръст и звезда с образите на светите братя и с девиз \"Ex Oriente Lux\" (\"Светлината е от Изток\"). Орденската звезда е сребърен малтийски кръст с червени пламъци и сребърни бурбонски лилии. Носи се на лента с портокалов цвят през лявото рамо. Има Голямо (за владетелското семейство) и Малко (за чужди владетели) огърлие. С него са наградени цар Фердинанд I, княз Борис Търновски, княз Кирил Преславски, екзарх Йосиф I, Иван Ев. Гешов, Васил Радославов, Иван Вазов, митрополит Симеон Варненско-Преславски и ген. Данаил Николаев и 52 чужди държавни глави.1890 г. \r\nВ България е обнародван Закон за пенсиите и временните помощи на свещениците.1878 г. \r\nПо време на Руско-турската война (1877-1878 г.) генерал Николай Игнатиев пристига в Одрин, за да ръководи руската делегация в преговорите с Високата порта. \r\nГраф Николай Игнатиев е руски генерал, дипломат и славянофил. От 1864 г. до 1877 г. е руски посланик в Цариград. Чрез непосредственото си застъпничество пред Високата порта изиграва роля за успешния край на църковно-националната борба на българския народ. След потушаването на Априлското въстание 1876 г. Игнатиев става един от главните инициатори за свикването на Цариградската конференция 1876-1877 г. Участва в нейната работа и настоява за изработване на реформи в полза на българския народ. Натоварен е от руското правителство с важна дипломатическа мисия пред правителствата на западните велики сили с цел да неутрализира тяхната намеса в случай на война между Русия и Османската империя. След избухването на Руско-турската освободителна война 1877-1878 г. е включен като съветник в Главната квартира на руската армия. В края на 1877 г. е изтеглен в Санкт Петербург. По поръчение на император Александър II е натоварен като първи делегат на Русия да води преговори за сключване на мира с Османската империя. Поради разногласия с руския канцлер княз А. М. Горчаков Игнатов не взема участие в Берлинския конгрес 1878 г.1868 г. \r\nВ Солун е проведено \"народно събрание\", в което участват представители на местните български еснафи и на всички български махали в града. По предложение на Георги Динков събранието решава да се създаде самостоятелна българска община в Солун. Избрано е ръководство от 8 души: Иван х. Лазарев (касиер), Блаже х. Лазов, Йосиф Гешков, Димитър Паунчев, Киряк Държиловец и Трайо Петрович (съветници), Панайот х. Лазов и Стефо х. Василкович (помощници). Ръководството на българската община в Солун е упълномощено от 830 души да ги представлява и да се грижи за \"църковно-общественото\" развитие и напредък на местното българско население.На тази дата са родени: 1966 г. \r\nРоден е Христо Стоичков – български футболист, нападател. В “А” РФГ дебютира на 23 февруари 1985 г., изиграва 119 мача, в които постига 81 гола. Шампион е през 1987 г., 1989 г., 1990 г. и носител на купата на страната през: 1985 г., 1987 г., 1988 г., 1989 г. Голмайстор е в първенството през 1990 г. с 38 гола (рекорд) и носител на “Златната обувка” заедно с У. Санчес (“Реал”). През 1990 г. преминава в “Барселона” и става най-добрият нападател на отбора. Четирикратен шампион на Испания (1991 г., 1992 г., 1993 г., 1994 г.), финалист на КНК (1991 г.). 1992 г. е най-силната във футболната му кариера: с “Барселона” печели КЕШ и Суперкупата, обявен е за футболист на Европа в класацията на “Франс футбол”, номер две в света в подреждането на ФИФА и пръв на континента в анкетата на сп. “Онз мондиал”. Получава наградата “Златна топка” през 1994 г. Обявяван е 4 пъти за най-добър футболист на България (1989 г., 1990 г., 1991 г., 1992 г.). Получава орден “Стара планина” Първа степен за успешно представяне на Световното първенство (1994 г.) в САЩ, където е включен в символичния отбор на света и е голмайстор на първенството с 6 гола. Два пъти е включван в сборния отбор на света: на бенефисния мач в чест на 50-годишния юбилей на Пеле (1990 г.) и срещу Германия под егидата на УНИЦЕФ (8.10.1991 г.), където бележи гол. Участва в еврофиналите Англия’96 с 3 попадения. През 2004 г. Христо Стоичков е избран за треньор на националния ни отбор по футбол.1958 г. \r\nРоден е Симеон Щерев – български състезател по свободна борба, треньор. Републикански шампион в категория до 62 кг. Трикратен европейски шампион (Варна – 1982 г., Будапеща – 1983 г. и Норкьопинг, Норвегия – 1984 г.). Носител е на пояса “Дан Колов” през 1982 г. Световен шампион от първенството в Скопие през 1981 г. Бронзов медалист от Олимпийските игри в Сеул през 1988 г1955 г. \r\nРоден е Константин Тренчев – български политик, председател на КТ \"Подкрепа\". Завършва френски колеж в Алжир. През 1982 г. завършва Висшия медицински институт в София. Година по-късно става асистент по анатомия, хистология и ембриология във Висшия медицински институт - Стара Загора, а през 1987 г. в катедра \"Обща и клинична патология\" във ВМИ - Стара Загора. Работи в \"Бърза помощ\" и като анатомопатолог. Константи Тренчев е основател и президент на КТ \"Подкрепа\" от февруари 1989 г. Той е и един от основателите на СДС, като в периода 1990-1991 г. е член на Националния координационен съвет на СДС. Вицепрезидент е на Международната конфедерация на свободните профсъюзи. От 2000 г. е член на политическата формация Демократичен алианс, а на 9 юли 2000 г. е избран за почетен председател на Демократичен алианс.1911 г. \r\nРоден е Йосиф Александров Йосифов - български диригент и композитор. Завършва Теоретичния отдел на Държавна музикална академия (дн. БДК, 1934 г.), учи композиция при Д. Христов и П. Владигеров. Работи като диригент на хор \"Родна песен\" в София (1938-1939 г.), диригент на Старозагорската опера (1946-1948 г.), диригент на симфоничния оркестър и на операта във Варна (1948-1952 г.), главен диригент (1952-1966 г.) и директор (1953-1956 г.) на Варненската опера. Постижения: \"Дон Карлос\" и \"Ернани\" от Дж. Верди, \"Продадена невеста\" от Б. Сметана, \"Княз Игор\" от А. Бородин, \"Гергана\" от Маестро Георги Атанасов и др. Автор е на 2 опери, на симфонични, камерно-инструментални и хорови произведения, на сюити от народни песни за хор и оркестър и др.1894 г. \r\nРоден е Борис Йоцов – български учен славист, историк, критик и есеист, професор. Завършва славянска филология в София, следва право, специализира в Прага, където защитава докторат по философия. Учи още в Бърно, Братислава, Варшава, Краков и Виена. От 11 април 1942 г. до 1 юни 1944 г. е министър на народното просвещение в кабинета на Б. Филов и Д. Божилов. По негово предложение са изработени много законопроекти, отнасящи се до образованието. Под негово ръководство са приети правилници на някои висши училища, за народните читалища и др. Той е дописен член на БАН, на Славянския институт в Прага, почетен член на Дружеството на лужишките сърби и на Чехословашко-българското дружество в Прага, член е на Съюза на българските писатели, на ПЕН клуба и др. Изследва Българското възраждане, новата и най-новата българската литература. Изучава славянски литератури, особено връзките между България и славянския свят. Печата трудове в \"Съвременник\", \"Годишник на Софийския университет\", \"Златорог\", \"Училищен преглед\", \"Българска мисъл\", \"Slava\", \"Bratislava\", \"Учителска мисъл\", \"Образование\", \"Отец Паисий\", \"Македонски преглед\", \"Завети\" и др.1861 г. \r\nРоден е Петър Вариклечков – български офицер, полковник. Участва като доброволец от Българското опълчение в Руско-турската война (1877-1878 г.). Сражава се при Стара Загора и Шипка. След войната завършва Елисаветградското военно училище (1881 г.). В Сръбско-българската война (1885 г.) командва полубатарея от 1-ви артилерийски полк; взема участие в битката при Сливница (5-7.11.) и в овладяването на Пирот (14-15.11.). През 1913 г. е ранен и напуска армията. През Първата световна война е мобилизиран и служи като началник на артилерията на IV армия и като командир на отбраната на Беломорското крайбрежие.1858 г. \r\nРоден е Херменгилд Вацлав Шкорпил - български археолог. Брат на К. Шкорпил. Завършва Политехниката в Прага и в университета в Лайпциг. Работи като гимназиален учител в Пловдив, Сливен, София, Русе и Варна (1880-1906 г.). Председател е на Археологическото дружество във Варна (1901-1923 г.). Действителен член е на Българския археологически институт и на Руския археологически институт в Цариград. Автор е на “Спомен за Сливен и манастирите му” (1886 г.), “Североизточна България в географическо и археологическо отношение” (1892 г.), както и на съвместни трудове с брат си. Умира на 25 юни 1923 г.1853 г. \r\nРоден е Георги Агура – български офицер, генерал-лейтенант от 1913 г. Учи в Духовната академия в Измаил и в Яш. Завършва Военното училище в София (1879 г.) и Военно-юридическата академия в Санкт Петербург (1883 г.). Агура е първият български офицер с юридическо образование. Известно време е флигел-адютант на княз Александър I Батенберг. След Съединението (1885 г.) е началник на Военносъдебната част и главен военен прокурор. През Сръбско-българската война (1885 г.) е командир на Владайския отряд. При настъплението към Цариброд командва колона, която участва в освобождаването на града. След войната служи във Военносъдебното ведомство и участва в разработването на Военнонаказателния закон. Ръководи приемането на нов Дисциплинарен устав във войската. Преподава законоведение и етика във Военното училище (1886-1901 г.). Произведен е в чин \"генерал-майор\" (15.11.1900 г.). По време на Балканската война (1912-1913 г.) е главен военен прокурор и началник на Военносъдебната част.1849 г. \r\nРоден е Иван Гешов - български политик и книжовник, действителен член (1884 г.) и председател (1898-1924 г.) на БКД (от 1911 г. - БАН). Живее дълго в Англия, където завършва Лондонския университет. През 1894 г. става министър на финансите в кабинета на К. Стоилов. От 1901 г. оглавява Народната партия, а от 1920 г. - Обединената народно-прогресивна партия. Председател е на XI НС (1901 г.) и на XV НС (1913 г.). Министър-председател на коалиционното правителство на Народната и Прогресивно-либералната партия (1911-1913 г.). След Деветоюнския преврат е в Демократическия сговор. Участва в създаването на Балканския съюз и води освободителната война през 1912 г.На тази дата умират: 1941 г. \r\nУмира Христо Паков – български офицер, генерал-майор. Роден е на 15 август 1859 г. в Плевен. Завършва Военното училище с първи випуск (1879 г.) и военна юридическа академия в Санкт Петербург, Русия (1890 г.). В Сръбско-българската война командва 4-та дружина от 6-ти пехотен Търновски полк и участва в овладяването на Драгоманския проход и височината Остра чука (10.11.). Участва в преврата на 9 август 1886 г. и по-късно е уволнен от армията. Емигрира в Русия и служи в руската армия. Връща се през 1898 г. и командва последователно 9-и пехотен Пловдивски полк и 19-и пехотен Шуменски полк. През Балканската война (1912-1913 г.) командва 2-а бригада от 6-а пехотна дивизия. През Първата световна война (1915-1918 г.) е командир на дивизия. Автор е на \"Действията на 6-и пехотен Търновски полк през време на Сръбско-българската война\" (сп. \"Военен журнал\" кн. 3, 1908 г.) и много военно-исторически изследвания.1913 г. \r\nУмира Петър Иванов Данчов - български юрист; професор; член на БАН (1900 г.). Роден е на 6 ноември 1857 г. в Сливен. Завършва право в Прага. Изпълнява длъжностите: главен прокурор, пръв председател на касационния съд и същевременно преподавател по римско право в СУ “Св. Климент Охридски”. През 1900 г. е назначен за министър на правосъдието.1905 г. \r\nУмира Константин Нунков – български деец на национално-освободителното движение в Македония. Работи като печатарски работник в Пловдив и София. Взема участие в четническата акция на ВМОК (1895 г.). През 1900 г. влиза с чета в Горноджумайско (днес Благоевградско). Действа в Малкотърновско и Ахъчелебийско, където проучва условията за атентати. По време на Илинденско-Преображенското въстание (1903 г.) прави безуспешни опити за атентати. Войвода е на чета в Кумановско (1904 г.), където воюва срещу сръбската въоръжена пропаганда. Загива в бой с турската войска. Автор е на брошурата \"Взривните вещества и тяхното употребление\" (1902 г.).1838 г. \r\nУмира търновският митрополит Иларион Критски. На негово място Патриаршията поставя Панарет – гръцки духовник, представител на най-крайните фанариотски среди в турската столица, които с всички средства се противопоставят на духовната еманципация на българите. Иларион Критски е гръцки владика, търновски митрополит през 1821-1827 г. и 1830-1838 г. Полага грижи за устройване и издигане на епархията; въвежда воденето на кодекси в училищата, църквите и манастирите, има заслуги за българската просвета. През 1834 г. изпраща Неофит Рилски в Букурещ, за да се запознае с взаимоучителната метода на преподаване, съдейства му в превода на Новия завет, разрешава въвеждането на български език в Габровското училище.\r\nЗа изготвянето на историческата справка на Агенция “Фокус” са използвани следните източници:\r\nЕнциклопедия “България” - Издателство на БАН, 1982 г.;\r\nЕнциклопедия “Британика” (2004 г.);\r\nБолшая Советская Энциклопедия (1970 г.);\r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща “Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща “Емас”, 2001 г.;\r\nИстория на Русия - Книгоиздателска къща “Труд”, 2002 г.;\r\nИстория на Османската империя - Издателство “Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nNational Geographic Arhive;\r\nИсторически бюлетин – на “The New York Times”;\r\nИсторически бюлетин – на “The History Channel”;\r\nИсторически бюлетин – на “World of Quotes”;\r\nЕнциклопедии – “LAROUSSE”\r\nИсторически архив на Агенция “Фокус” - отдел “Архив и бази данни”;", "date": "2018.02.08", "title": "Денят 8 февруари в българската история"}
{"url": "http://www.focus-news.net/news/2018/02/08/2486168/pleven-shofyorite-da-se-dvizhat-s-povisheno-vnimanie-i-saobrazena-skorost-po-patya-pleven-lovech-poradi-namalena-vidimost-ot-magla.html", "text": "Шофьорите да се движат с  повишено внимание и съобразена скорост по път Плевен - Ловеч, поради намалена видимост от мъгла. Това съобщиха от пресцентъра на Агенция „Пътна инфраструктура“.", "date": "2018.02.08", "title": "Плевен: Шофьорите да се движат с  повишено внимание и съобразена скорост по пътя Плевен - Ловеч, поради намалена видимост от мъгла"}
{"url": "http://www.focus-news.net/news/2018/02/08/2486164/memorandum-za-satrudnichestvo-shte-bade-podpisan-mezhdu-obshtina-vratsa-i-natsionalna-kompaniya-industrialni-zoni.html", "text": "Днес в град Враца в присъствието на министъра на икономиката Емил Караниколов ще бъде подписан Меморандум за сътрудничество между Община Враца и „Национална компания индустриални зони“ (НКИЗ) ЕАД. Това съобщиха от пресцентъра на НКИЗ. Документът ще бъде подписан от изпълнителния директор на НКИЗ г-жа Антоанета Барес и от кмета на Община Враца г-н Калин Каменов в 13.00 часа в Голяма зала на хотел „Хемус“, бул. „Христо Ботев“ №1.\r\nОбщината и Националната компания ще работят съвместно за привличане на инвестиции във Враца и за обособяване на икономическа зона в града при конкретен интерес от инвеститори. \r\nИзпълнителният директор на НКИЗ Антоанета Барес ще се запознае с най-подходящите за инвестиции терени, както и с водените до момента преговори между екипа на кмета на града Калин Каменов и чуждестранни компании.\r\nНа форума ще присъстват представители от териториалното звено на Министерство на икономиката, ТПП, КРИБ, Българска стопанска камара (БСК), ОИЦ, директори на професионалните училища в община Враца, представители на бизнеса.", "date": "2018.02.08", "title": "Mеморандум за сътрудничество ще бъде подписан между Община Враца и „Национална компания индустриални зони“"}
{"url": "http://www.focus-news.net/news/2018/02/08/2486169/sofiya-nov-literaturen-salon-shte-bade-otkrit-v-stolitsata.html", "text": "Нов литературен салон се открива в столицата, негов домакин ще бъде залата на ул.“Леге“ № 10, етаж 1, съобщиха от пресцентъра на БСП. Във всеки първи четвъртък на месеца тук ще се провеждат вечери, посветени на класиците на българската художествена словесност, както и на съвременни литературни творци, ще се представят нови книги – поезия, проза, публицистика. \r\nОткриването на салона ще стане dnes в 18.00 ч. с вечер, посветена на гениалния поет и идеолог на българското националноосвободително движение Христо Ботев. Ще бъде представена книгата „Борба“ на издателство „Захарий Стоянов“, която съдържа стихотворенията на Христо Ботев, илюстрирани от Борис Ангелушев, и статията „Христо Ботев - великата национална душа“. Вечерта ще бъде и поклонение пред Войводата по случай 170 години от рождението му. Гео Милев го нарича първата и най-ярката манифестация на българския расов гений, той е огнедишaщото сърце на националната и социалната революция.\r\nПрограмата за следващите месеци включва:\r\n•\t1.3.2018 г., 18.00 ч. – вечер, посветена на 140 години от Руско-турската освободителна борба и представяне на книгата на акад. Константин Косев и Стефан Дойнов „От Шипка и Плевен до Сан Стефано и Берлин“\r\n•\t5.4.2018 г., 18.00 ч. – вечер, посветена на 140 години от рождението на Пейо К. Яворов\r\n•\t3.5.2018 г., 18.00 ч. – вечер, посветена на Гео Милев и представяне на новото издание „Септември“ с илюстрации от Борис Ангелушев", "date": "2018.02.08", "title": "София: Нов литературен салон ще бъде открит в столицата"}
{"url": "http://www.focus-news.net/news/2018/02/08/2486163/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata.html", "text": "„Софийска вода” временно ще прекъсне водоснабдяването в някои части на столицата на 8 февруари 2018 г. (четвъртък), съобщиха от пресцентъра на дружеството.\r\nВъв връзка с подмяна на сградно водопроводно отклонение на ул. „Съединение“, с. Лозен, се налага спиране на водоподаването от 09:00 до 19:00 часа на клиентите на „Софийска вода”, живеещи в района на: ул. „Старата чешма“, ул. „Методи Бегов“, ул. „Дивано“, ул. „Съединение“, ул.“ Георги Бенковски“, ул. „Могила“, ул. „Свети Спас“, ул. „Теменуга“, ул.“73-та“, ул. „Сергин Сердарски“, ул. „Димитровче“ и стопански постройки на изхода на с. Долни Лозен.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Съединение“ ъгъла с бул. „Сергин Сердарски“.\r\nВъв връзка с подмяна на сградно водопроводно отклонение на ул. „Владайска“, Център, се налага спиране на водоподаването от 10:00 до 18:00 часа на клиентите на „Софийска вода”, живеещи по ул. „Владайска“ от ул. „20-ти април“ до бул. „Ген. М.Д.Скобелев“\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Владайска“ ъгъла с ул. „20-ти април“.\r\nВъв връзка с подмяна на сградно водопроводно отклонение на ул. „Росица“, с. Герман, се налага спиране на водоподаването от 09:00 до 17:00 часа на клиентите на „Софийска вода”, живеещи в района на: ул. „Искър“ от ул. „Патриарх Герман“ до ул. „Топола“, ул. „Градина“; ул. „Здравец“ от ул. „Искър“ до ул. „Градина“; ул. „Росица“ от ул. „Искър“ до ул. „Градина“.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Градина“ ъгъла с ул. „Росица“.\r\nВъв връзка с подмяна на сградно водопроводно отклонение на бул. „Мадрид“, кв. „Подуене“, се налага спиране на водоподаването от 09:30 до 17:00 часа на клиентите на „Софийска вода”, живеещи по бул. „Мадрид“ от ул. „Черковна“ до ул. „Алеко Константинов“.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: бул. „Мадрид“№23.", "date": "2018.02.08", "title": "„Софийска вода” временно ще прекъсне водоснабдяването в някои части на столицата"}
{"url": "http://www.focus-news.net/news/2018/02/08/2486165/gd-granichna-politsiya-silno-intenziven-e-trafikat-na-gkpp-kapitan-andreevo-za-tovarni-avtomobili-na-izhod-ot-stranata.html", "text": "Силно интензивен е трафикът на ГКПП „Капитан Андреево“ и леко интензивен на ГКПП „Лесово“ на изход за товарни автомобили. Това съобщиха от пресцентъра на ГД „Гранична полиция“, като информацията за трафика е към 6.00 часа. На всички гранични пунктове със Сърбия, Македония, Гърция и Румъния трафикът е нормален.", "date": "2018.02.08", "title": "ГД „Гранична полиция“: Силно интензивен е трафикът на ГКПП „Капитан Андреево“ за товарни автомобили на изход от страната"}
{"url": "http://www.focus-news.net/news/2018/02/08/2486170/stara-zagora-s-tarzhestven-vodosvet-e-bade-otkrita-renoviranata-sgrada-na-targovskata-gimnaziya.html", "text": "Днес от 11.00 ч. с тържествен водосвет ще бъде открита реновираната сграда на Търговска гимназия „Княз Симеон Търновски“ в Стара Загора, съобщиха от пресцентъра на Общината. Цялостният ремонт и обновяването на образователната инфраструктура осигуряват подходящи условия за предоставяне на качествено и съвременно професионално образование по икономика и управление.\r\nНай-старото професионално учебно заведение на територията на региона Община Стара Загора изпълни проект “Реконструкция, модернизация и въвеждане на мерки за енергийна ефективност“ със средства по Оперативна програма \"Региони в растеж\". Изпълнител на проекта на стойност 1 317 331 лева с ДДС е ДЗЗД „СК – АЙТОС“.\r\nГодини наред изпълнението на проекта бе спъвано от факта, че общината притежава само 1/3 идеална част от сградата и заплащаше наем на останалите петима собственици. След много усилия на администрацията на кмета Живко Тодоров и проточили се 4 години преговори, с решение на Общинския съвет общината придоби срещу 800 хил. лева останалите 2/3 от Търговската гимназия, които бяха частна собственост в резултат на реституция от 1992 година. \r\nС изпълнението на проекта освен съвременни условия и подобрено качество на образователната среда, се повишава и привлекателността на учебното заведение, което допринася за задържането на учениците в сферата на професионалното образование, като база за бъдеща конкурентна професионална реализация и като място за развитие на личността чрез обновяване на местата за обучение, спорт и отдих. Сградата на Търговската гимназия е с повишена енергийна ефективност, подобрен е достъпа на хора с увреждания до нея, подобрени са условията за работа на преподаватели и административно-технически персонал.\r\nСградата е със застроена площ 1 592,81 кв.м и Разгъната застроена площ - 4 084,49 кв.м. Тя е триетажна със сутерен 959,88 кв. м, построена първоначално с един основен, триетажен корпус през 1928г. и пристроена с източно крило през 1960г., впоследствие е пристроено западно крило през 1967 г. През 1993 г. е изграден и физкултурният салон. \r\nФункционалното зониране на училището е запазена, ремонтирана е топлата връзка и обособена зала за спорт. Съществуващата мозайка в коридорите и фоайетата на учебния корпус е реставрирана. Положени са нови подови настилки в учебните кабинети и учителската стая, а във физкултурния салон и залата за спорт – спортна винилова настилка. Стените на коридорите са облицовани с плочи от варовик на мястото на дървената ламперия в коридорите. Дограмата  е подменена с петкамерна ПВЦ дограма за прозорците в сутерена, топлата връзка и съблекалните.\r\nПодменени са всички метални обшивки по плоските покриви, улуци и водосточни тръби. Скатният покрив е ремонтиран през 2014 г., като за него се изпълнява частичен ремонт с подмяна на счупени керемиди, повредена хидроизолация, изгнили елементи на дървената конструкция.\r\nИзградена е оповестителна инсталация, пожароизвестителна централа, нова отоплителна инсталация, вентилация и климатизация на физкултурния салон, засадени са иглолистни дървета, декоративни храсти, многогодишни цветя, поставени са бетонови кашпи, пейки, кошчета, волейболни стойки и врати за минифутбол.", "date": "2018.02.08", "title": "Стара Загора: С тържествен водосвет е бъде открита реновираната сграда на Търговската гимназия"}
{"url": "http://www.focus-news.net/news/2018/02/08/2486172/varna-obshtinskite-savetnitsi-ot-gerb-organizirat-priemni-za-grazhdani-na-8-i-9-fevruari.html", "text": "Общинските съветници от ГЕРБ - Варна Николай Георгиев и Николай Малев ще се срещнат с граждани днес и утре. Това съобщиха от пресцентъра на ПП ГЕРБ. Приемното време на общинските съветници ще бъде от 14.00 до 16.00 часа в офиса на партията на ул. „Георги Бенковски” №1. Записвания могат да се правят на тел: 052/600 015. Приемният ден на Николай Георгиев е на 8 февруари, а на Николай Малев – на 9 февруари.", "date": "2018.02.08", "title": "Варна: Общинските съветници от ГЕРБ организират приемни за граждани на 8 и 9 февруари"}
{"url": "http://www.focus-news.net/news/2018/02/08/2486176/dobrich-patnite-nastilki-sa-mokri-zaradi-prevalyavane-ot-dazhd.html", "text": "Пътните настилки са мокри заради преваляване от дъжд, предаде репортер на Радио „Фокус” – Варна. Няма затворени пътища в областта. До 28 февруари е ограничено движението на МПС над 10 тона по пътя Кранево-Варна. Като обходен маршрут може да се ползва пътят Кичево-Оброчище. Времето в Добрич е облачно, духа умерен до силен вятър, възможни са нови превалявания, температурата към 8.00 часа е около 7 градусa. \r\nЖулиета НИКОЛОВА", "date": "2018.02.08", "title": "Добрич: Пътните настилки са мокри заради преваляване от дъжд"}
{"url": "http://www.focus-news.net/news/2018/02/08/2486173/denyat-8-fevruari-v-svetovnata-istoriya.html", "text": "2017 г. \r\nКомандирът от Донецката народна реупублика Михаил Толстих, по-известен от като \"Гиви\", е убит при взрив на бомби в Макивка, Донецка област. Длъжностни лица на ДПВ обвиняват службата за сигурност на Украйна за атаката.2017 г.\r\nШестима афганистански работници от Червения кръст са застреляни от подозирани екстремисти на Ислямска държава в северната провинция Афганистан Джаузджан. Двама други работници от Червения кръст са отвлечени.2017 г. \r\nНеидентифицирани въоръжени мъже нападат хотел в Босасо, Сомалия. Убити са най-малко четирима охранители и двама екстремисти. Предполага се, че извършители на атаката са членова на Ал-Шабаб, макар че групата отрича да има някаква намеса.2017 г. \r\nЙемен преоценява разрешението, което даде на Съединените щати да извършат мисии по специални операции срещу заподозрени терористични групи поради цивилните смъртни случаи при нападението от 29 януари. 2017 г. \r\nПовече от 10 000 души са останали без дом, след като пожар опустошава гъсто населен квартал на филипинската столица Манила.2017 г. \r\nТурското правителство освобождава отработа повече от 4400 държавни служители в последната чистка в страната след неуспешния опит за преврат миналата година.2017 г. \r\nПравителството на румънския премиер Сорин Гриндяну оцелява след вота на недоверие, провокиран от предложението му за декриминализиране на някои корупционни престъпления. 2013 г. \r\nФренските военни в Мали изтласкват ислямистите от последния голям град Тесалит.2012 г. \r\nВицепрезидентът на Малдивите Мохамед Вахиду Хассан Маник дава клетва като президент на страната. Хиляди привърженици на бившия президент Мохамед Нашид протестират на главния площад на столицата. В тълпата е и самият Нашид. Полицията използва сълзотворен газ за да разпръсне демонстрантите.2012 г. \r\nГеолози от Йейлския университет развиват напълно нова теория на суперконтинентите. Според публикация в британското списание Nature, процес, наречен ортоверсия, формира следващ суперконтинент на 90 градуса спрямо географския център на своя древен предшественик. Един от авторите на доклада - Рос Мичел, и неговите колеги достигат до новата теория след анализ на магнетизма в пластовете на древни скали. Те забелязват, че всеки суперконтинент преминава през серия от ротации наляво и надясно около стабилна ос, разположена на екватора, като всеки нов континент се образува на 90 градуса спрямо предишния. Според предложената теория най-старият суперконтинент е Ваалбара, формирал се преди 3,6 млрд. години, следван от Колумбия (или Нуна) преди 1,8 млрд. години, Родиния преди 1 млрд. години и Пангея. Следващият е наречен Амазия, който ще се формира след 50 до 200 млн. години.2011 г. \r\nМежду Американската и Руската академия на науките е сключен договор за широко сътрудничество между двете институции, подписан във Вашингтон под председателството на президентите на двете академии – Ралф Цимерман и Юрий Осипов. Обсъдено е сътрудничество в областта на енергоефективността и алтернативните източници на енергия, както и на разработването на иновационни технологии в медицината. Руските учени запознават американските си колеги с пет ключови направления за модернизацията на Русия, определени от президента на Русия Дмитрий Медведев, който заявява, че държавата е пълна с решимост да развива науката и да подкрепя учените, изтъквайки че научната конкуренция и участието в чуждестранни проекти са определящи за развитие на науката и иновациите, а развитието и модернизацията на страната е невъзможна без влагане на пари в наука.2002 г. \r\nЗапочват 19-те зимни олимпийски игри в Солт Лейк Сити (САЩ). 1965 г. \r\nВ Англия е забранено рекламирането на цигари по телевизията.1952 г. \r\nЕлизабет II е обявена за кралица на Англия след смъртта на баща й Джордж VI.\r\nЕлизабет II (Елизабет-Александра-Мери) (1926 г.) е кралица на Обединеното кралство Великобритания от династията Уиндзор. Тя е дъщеря на крал Джордж VI и Елизабет Анжела-Маргарет. През Втората световна война помага в женските служби. Омъжена е за лейтенанта от британската марина Ф. Маунтбатън (1947 г.), с когото имат 4 деца: Чарлз (1948 г.), Ана (1950 г.), Андрю (1960 г.), Едуард (1964 г.).1948 г. \r\nСталин одобрява плана за създаване на атомна бомба.1931 г. \r\nСъстои се тържественото откриване на новата столица на Индия - Ню Делхи.1924 г. \r\nВ САЩ за пръв път за екзекуция е използвана газова камера.1923 г. \r\nАлберт Айнщайн става първият почетен гражданин на Тел Авив. Алберт Айнщайн (1879-1955 г.) е германски физик теоретик и математик, един от създателите на съвременната физика. През 1900 г. се дипломира като преподавател по физика в Цюрихската политехника. През 1902 г. започва работа във федералното Бюро за патенти в Берн като експерт. През 1933 г. емигрира в САЩ. Създава частната (1905 г.) и общата (1907-1916 г.) Теория на относителността. Автор е на основни трудове по квантова теория на светлината (въвежда термина \"фотон\", 1905 г.; открива Закона за фотоефекта, основния закон на фотохимията, наречен Закон на Айнщайн; теоретично доказва индуцираното излъчване, 1917 г.). Развива статистическата теория на Брауновото движение, като полага основата на теорията за флуктуацията; създава квантовата статистика на Бозе-А. От 1933 г. работи върху космологията и единната теория на полето. Инициатор е на създаването на Йерусалимския университет (1925 г.). През 30-те години на ХХ в. се обявява срещу фашизма, а през 40-те години - срещу използването на ядрено оръжие. През 1940 г. пише писмо до американския президент за опасността от създаването на ядрено оръжие в Германия, с което стимулира ядрените изследвания в САЩ. Получава Нобелова награда през 1921 г. за трудовете му по теоретична физика (конкретно за закона за фотоефекта).1910 г. \r\nВ САЩ е създадена организацията на бойскаутите.1908 г. \r\nВ Москва се състои премиерата на втората симфония на Рахманинов. Сергей Рахманинов е руски композитор, пианист и диригент. Завършва Московската консерватория. През 90-те години на ХIХ в. печели популярност като пианист, диригент и композитор. В периода 1904-1906 г. е диригент на Болшой театър. От декември 1917 г. е емигрант (от 1918 г. живее в САЩ). По-известни произведения: 4 концерта и \"Рапсодия по тема на Паганини за пиано и оркестър\", прелюдии, етюди картини за пиано, 3 симфонии, поемата \"Островът на мъртвите\" за оркестър, кантатата \"Пролет\", поемата \"Камбани\" за хор и оркестър, оперите \"Алеко\" (1892 г.), \"Скъперникът рицар\" и \"Франческа де Римини\" (1904), романси и много др.1904 г. \r\nЯпонският флот напада корабите на руската Тихоокеанска ескадра в Порт-Артур. Преди това на 6 февруари Япония прекъсва дипломатически си отношения с Русия. Започва Руско-японската война (1904-1905 г.), която избухва вследствие на съперничеството на Руската империя и Япония за проникване и контрол върху Манджурия и Корея.1903 г. \r\nВеликите сили одобряват програмата за реформи в Македония, т. нар. Пъдарски реформи. Проектът е изработен след Горноджумайското въстание 1902 г. и има за цел да предотврати ново революционно надигане на християнското население в Македония. За да попречи на намесата на Великите сили във вътрешните дела на империята, султанът бърза да обяви, че започва реформи в европейските владения. Хилми паша е назначен за главен инспектор, който да следи за прилагането на реформите в европейските вилаети. Великите сили не остават удовлетворени от предвижданите от турското правителство мероприятия и изработват нов проект за реформи. Според него с помощта на чуждестранни офицери трябва да се реорганизират турската жандармерия и полиция. Предвижда се заменяне на натуралния десятък с поземлен данък, обособяване на отделен бюджет за вилаетите, както и в християнските села за пъдари да бъдат назначавани само християни. Турското правителство възприема предложените му реформи, но не ги прилага на практика.1885 г. \r\nОтпечатан е първият разказ на Бърнард Шоу. \r\nДжордж Бърнард Шоу е английски драматург, по произход ирландец. Ранните си години прекарва в Дъблин. Завършва училище през 1871 г., а през 1876 г. заминава за Лондон. Занимава се с журналистика, пише музикални рецензии и художествени произведения. Автор е на романите: “Неразумният брак” (1880 г.), “Любовта на артиста” (1881 г.), “Професията на Кешъл Байрон” (1882 г.) и др. Лидер е на “Фабианското общество”, пропагандира идеите на социализма, издавайки трактати, брошури и книги. Първата пиеса на Бърнард Шоу - “Домът на вдовицата” (1892 г.), предизвиква скандал и няма успех. Пише сборника “Неприятни пиеси” (1898 г.), който е последван от втори цикъл - “Приятни пиеси”: “Оръжие и човек” (1894 г.), “Кандида” (1894 г.), “Избраник на съдбата” (1895 г.), “Ще поживеем, ще видим” (1895 г.). Третият цикъл включва пиесите: “Три пиеси за пуритани” (1901 г.): “Ученик на дявола” (1896-1897 г.), “Цезар и Клеопатра” (1898 г.), “Обръщението на капитан Брасбаунд” (1899 г.). Бърнард Шоу е един от създателите на съвременната “драма на идеите”. Други негови пиеси са: “Другият остров на Джон Бул” (1904 г.), “Майор Барбара” (1905 г.), “Дилемата на лекаря” (1906 г.), “Женитба” (1908 г.), “Разобличението на Бланко Поснет” (1909 г.), “Първата пиеса на Фани” (1911 г.), “Андрокъл и лъвът” (1913 г.), “Пигмалион” (1913 г.), “Дом, в който се разбиват сърцата” (1913-1919 г.), “Назад към Матусалем” (1918-1920 г.), “Света Йоана” (1923 г.) и др. След няколко години почивка се връща към драматургията със своите комедии: “Кошница с ябълки” (1929 г.), “Лошо, но истина” (1931 г.), “Милионершата” (1936 г.), “Женева” (1938 г.) и др. Последните му пиеси са “Милиардите на Байант” (1948 г.) и “Измислени басни” (1950 г.). През 1925 г. получава Нобелова награда за литература.1815 г. \r\nВиенският конгрес осъжда търговията с роби. Конгресът се провежда от 1 октомври 1814 г. до 9 юни 1815 г. във Виена. Той се занимава с определянето на държавните граници в Европа след Наполеоновите войни. Във Виена се събират 216 представители на европейските държави, сред които са руският и австрийският императори, пруският, датският, вюртембергският и баварският крал, канцлери и видни политически дейци. Решенията на конгреса са взети от Прусия, Русия, Австрия и Англия. Основни задачи на четирите са: 1) възстановяването на старите монархически и феодални порядки в покорените от Наполеон страни; 2) отслабване на Франция и създаване на гаранции против възстановяването на бонапартисткия режим и опитите за нови завоевания; 3) преразпределяне както на колониите, така и на европейските страни в интерес на държавите победителки и 4) повсеместна борба с революционното движение.1807 г. \r\nНаполеон разбива руско-пруските войски при Прейсиш-Ейлау (Източна Прусия).1724 г. \r\nПетър I издава указ за създаването на Руската академия на науките.1600 г. \r\nДжордано Бруно е осъден на смърт от Инквизицията. Той е италиански философ. Материализмът му се проявява под формата на пантеизъм. Възгледите на Бруно съдържат диалектически положения. Развива системите на Н. Кузански и Н. Коперник, като приема, че Вселената е безкрайна. Разобличава суеверието и схоластиката. Преследван е от католическата църква. Прекарва 8 години в затвора. Осъден е от Инквизицията и изгорен на клада. Основните му съчинения са - \"За причината, началото и единното\", \"За безкрайността, Вселената и световете\", \"За монадата, числото и фигурата\".1562 г. \r\n150 френски хугеноти се отправят към Флорида, за да основат колония.1250 г. \r\nПо време на Седмия кръстоносен поход (1248-1254 г.) кръстоносците са разбити при Ал-Мансур в Египет.На тази дата са родени:1925 г. \r\nРоден е Джек Лемън (Джон Улиър Лемън-трети) - американски актьор комик, режисьор и продуцент. Учи в Харвардския университет. Участва във Втората световна война като морски офицер. Впоследствие заминава за Ню Йорк, за да стане артист. През 1947 г. пробива в \"сапунени тв опери\". Кариера си в Холивуд започва с филма \"Мистър Робертс\" (1955 г.) на Дж. Форд, за който печели първата си награда \"Оскар\" (1956 г.). Втората статуетка печели през 1974 г. за филма \"Спасете тигъра\" (1973 г.). През 1980 г. получава награда \"Давид\". Небивал касов успех има филмът \"Сърдити старчета\" (1993 г.) (с участието на У. Матау и С. Лорен), последван от \"Сърдити старчета-2\" (1995 г.). Получава награда \"Оскар\" за цялостно творчество. Филмография: \"Това трябваше да се случи на вас\" (1954 г.), \"Мистър Робъртс\" (1955 г.), \"От това няма да избягаш\" (1956 г.), \"Някои го предпочитат горещо\" (1959 г.; с М. Монро), \"Нежната Ирма\" (1963 г.), \"Дни на вино и рози\" (1963 г.; награда в Сан Себастиан), \"Аванти!\" (1972 г.), \"Спасете тигъра\" (1973 г.), \"Летища\" (1977 г.), \"Китайски синдром\" (1979 г.; с Дж. Фонда; н. в Кан), \"Безследно изчезнал\" (1981 г.; награда в Кан, 1982 г.), \"Татко\" (1989 г.), \"J. F. K.\" (1991 г.), \"Сърдити старчета\" (1993 г.), \"Сърдити старчета-2\" (1995 г.), \"Хамлет\" (1996 г.), \"12 разгневени мъже\" (1997 г.) и др. Умира на 27 юни 2001 г.1867 г. \r\nРоден е Макс Десуар – германски философ, естетик, медик и психолог. Учи при Дилтай и Брентано. В периода 1897-1935 г. е професор в Берлинския университет. Той е основоположник на общото изкуствознание, основател и редактор на \"Списание по естетика и общо изкуствознание\" (1908 г.), основател на Дружество по естетика и общо изкуствознание (1909 г.), както и организатор на Първия Международен конгрес по естетика (Берлин, 1913 г.). През 1935 г. нацистите го лишават от всички длъжности. Назначен е като преподавател в институт във Франкфурт на Майн след края на войната.1834 г. \r\nРоден е Дмитрий Менделеев – руски химик, разностранен учен, педагог, обществен деятел. Завършва висшето си образование в Париж. Известно време прекарва в Пенсилвания и Кавказ, където изучава петрола. През 1869 г. открива Периодичния закон за химичните елементи. Автор е на повече от 500 труда, между които класическият “Основи на химията” (ч. 1-2, 1869-1871 г.). Автор е на фундаментални изследвания по химия, въздухоплаване, метеорология, икономика, просвета и др. Той е един от инициаторите за създаване на Руското химично общество (1868 г.). Професор е в Петербургския университет (1865-1890 г.); академик е от 1880 г. (избирането му е подложено на балотаж, което предизвиква обществен протест). Той е организатор и пръв директор (от 1893 г.) на Палатата за мерките и теглилките (която днес носи неговото име).1828 г. \r\nРоден е Жул Верн - френски писател, един от създателите на научнофантастичния роман. В края на 1862 г. излиза първият му роман \"Пет седмици с балон\", след което публикува повече от 65 научнофантастични, приключенски, географски и социално-сатирични романи, много повести и разкази. Автор е на: \"Пътешествие към центъра на Земята\" (1864 г.), \"Около луната\" (1869 г.), \"Децата на капитан Грант\" (1860-1868 г.), \"20 000 левги под водата\" (1869-1870 г.), \"Около света за 80 дни\" (1872 г.), \"Михаил Строгов\" (1874 г.), \"Петнадесетгодишният капитан\" (1878 г.), \"Тайнственият остров\" (1875 г.), \"От земята до луната\" (1865 г.) и много др. Жул Верн е автор и на трудове по география и история на географските открития.1820 г. \r\nРоден е Уилям Шермън - американски военачалник, генерал (1869 г.). През 1840 г. завършва Военната академия в Уест Пойнт. Служи в артилерията. Участва във войната на САЩ в Мексико (1847-1948 г.). От 1859 г. е началник на военно училище. През Гражданската война (1861-1865 г.) командва полк, бригада и дивизия в Северната армия, от юли 1863 г. е бригаден генерал. Участва в сраженията при Манасас, Уайгсбърг, Чатануге и др. От март 1864 г. командва армия, която осъществява успешния “марш до морето” (през септември заема Атланта). В началото на 1865 г. армията му се връща на север и се явява в тил на противника. Преминавайки за около година повече от 1300 км, армията му се обединява близо до Ричмънд с армията на ген. Грант, обкръжават главните сили на южняците, командвани от ген. Р. Лий, които капитулират (април 1865 г.). От 1869 г. до 1883 г. е командващ армията на САЩ. Автор е на спомени, публикувани през 1875 г. Умира на 14 февруари 1891 г.1805 г. \r\nРоден е Луи Бланки – френски социалист, публицист и журналист. Създава теорията и тактиката на заговорническата борба (бланкизъм, \"Без Бог, без господар\"). Смята, че чрез заговор пролетариатът трябва да вземе властта и организира диктатура в обществото. Привърженик е на карбонарите, лидер на републиканците. Участва в революциите във Франция през 1830 г. и 1848 г. Заради своите крайни радикални убеждения и участия в терористични действия Бланки прекарва около 37 години от живота си в затвора (наричат го \"вечният затворник\"); 2 пъти е осъждан на смърт, присъдите му са заменяни с доживотен затвор (1837-1870 г.). Той е публицист и журналист. Сред популярните му трудове са: \"Последна дума\" (1871 г.), \"Социална критика\" (2 т., 1885 г.) и др.На тази дата умират: 1999 г. \r\nУмира Айрис Мърдок - английска писателка. Родена е на 15 юли 1919 г. Следва класическа филология в Оксфорд (1938-1942 г.) и философия в Кембридж (1947-1948 г.). Преподава философия в Оксфорд. Автор е на “В мрежата”(1954 г.); “Черният принц” (1972 г.), “Морето, морето…”(1978 г.), “Ученикът на философа”(1983 г.), “Алоето и зеленото”(1965 г.), “Добрият чирак” (1986 г.).1957 г. \r\nУмира Валтер Боте – немски физик, лауреат на Нобелова награда за физика за 1954 г. Професор е в Берлинския (1929 г.), Хесенския (1930 г.), Хайделбергския (1932-1934 г., 1946 г.) университет. От 1934 г. ръководи Физическия институт \"Кайзер Вилхелм\". Разработеният от него метод на съвпаденията получава широко приложение в атомната физика. През 1925 г. заедно с Гайгер доказва, че при разсейване на гамалъчите на електрони се спазва законът за съхранение на енергията. През 1929 г. (съвместно с В. Колхьорстер) прилага метода на съвпаденията към изследването на космическите лъчи. През 1930 г. заедно с Г. Бекер открива, че при облъчване на полоний, берил и някои други леки елементи с алфачастици възниква проникващо излъчване, което (както доказва Дж. Чедуик през 1932 г.) се състои от неутрони. През 1937 г. Боте и В. Гентнер първи наблюдават превръщането на тежки ядра под въздействие на гамаизлъчване.1935 г. \r\nУмира Макс Либерман – германски художник от еврейски произход, професор. През 1920 г. става президент на Художествената академия в Берлин. Той е представител на импресионизма в Германия. Учи в Берлин (1866-1868 г.) и Ваймар (1868-1872 г.), живее в Париж, Мюнхен и Берлин. Сред популярните му творби са: \"В ателието\", \"Предачки на чекрък\", \"Играчи на поло\", \"Морски бряг\" и др. Автор е и на портрети (\"Хауптман\" и др.).1921 г. \r\nУмира Пьотър Кропоткин – руски революционер, публицист, социолог, географ, теоретик на анархизма. Пише “Анархията, нейната философия и нейният идеал” (1896 г.). Близък е на Бакунин. Автор е на мемоарите “Записки на революционера” (1899 г.), “Идеали и действителност в руската литература” (1905 г.), “Етика” (ч. I, 1921 г.), “История на Френската революция” (на френски 1909 г., на руски 1914 г.).1909 г. \r\nУмира Мечислав Карлович – полски цигулар, композитор, диригент. Принадлежи към музикантите от групата “Млада Полша” (от 1906 г.). Пише симфонията “Възраждане” (1902 г.), Литовска рапсодия (1906 г.), Концерт за цигулка и оркестър (1902 г.), симфонични поеми, инструментална музика, песни и др.1877 г. \r\nУмира Чарлс Уилкс - американски изследовател на Океания и Антарктида. Роден е на 3 август 1798 г. Ръководи комплексна експедиция, която изследва и описва около 260 острова на Полинезия (1838-1842 г.). При търсенето на южния магнитен полюс открива земя и изказва предположение, че това са бреговете на континента Антарктида (1840 г.).1871 г. \r\nУмира Мориц фон Швинд - австрийски живописец, график, илюстратор и педагог, професор (от 1847 г.). Роден е на 21 януари 1804 г. във Виена. Учи във Виенската (от 1821 г.) и Мюнхенската (от 1828 г., при П. Корнелиус) художествена академия. Работи основно в Мюнхен, където е преподавател в Мюнхенската художествена академия. Виден представител е на късния романтизъм в немско и австрийско изкуство от ХIХ в.: стенописи в резиденции в Мюнхен (1833-1834 г. и 1836 г.), в Карлсруе (1839-1844 г.) и Вартбург (1854-1856 г.), Германия, във Виенската опера (1864-1867 г.); “Странстванията на Франкенщайн” (1843-1844 г.), “Утринен час” (1858 г.), “Сватбено пътешествие” (1862 г.), цикъл картини и големи акварели по теми от приказки (“Прекрасната Мелузина”, 1868-1870 г.).1587 г. \r\nУмира Мария Стюарт - шотландска кралица. Родена е през 1542 г. На 16 години сключва брак с френския крал Франсоа II. Овдовява след 2 години и се завръща в Шотландия. Води борба срещу Реформацията и английската кралица Елизабет I Тюдор. Привърженичка е на католицизма. През 1567 г. е пленена от въстаналите калвинисти и принудена да се отрече от престола. Екзекутирана е по заповед на английската кралица Елизабет І след 19 години затвор в Англия.\r\nЗа изготвянето на историческата справка на Агенция “Фокус” са използвани следните източници:\r\nЕнциклопедия “България” - Издателство на БАН, 1982 г.;\r\nЕнциклопедия “Британика” (2004 г.);\r\nБолшая Советская Энциклопедия (1970 г.);\r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща “Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща “Емас”, 2001 г.;\r\nИстория на Русия - Книгоиздателска къща “Труд”, 2002 г.;\r\nИстория на Османската империя - Издателство “Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nNational Geographic Arhive;\r\nИсторически бюлетин – на “The New York Times”;\r\nИсторически бюлетин – на “The History Channel”;\r\nИсторически бюлетин – на “World of Quotes”;\r\nЕнциклопедии – “LAROUSSE”\r\nИсторически архив на Агенция “Фокус” - отдел “Архив и бази данни”;", "date": "2018.02.08", "title": "Денят 8 февруари в световната история"}
{"url": "http://www.focus-news.net/news/2018/02/08/2486174/pregled-na-osnovnite-temi-v-dobrudzhanskiya-pechat.html", "text": "„Полицията намери 61 граждани, обявени за общодържавно издирване“, съобщава на първа страница вестник „Нова добруджанска трибуна“. Гражданите са открити при специализирана акция на полицията, съобщават от там. Акцията е проведена със заповед на главния секретар на МВР за времето от 16 януари до 4 февруари на територията на област Добрич. Полицейската акция се е провела в два етапа. Образувани са 85 досъдебни производства. Кметът на Добрич е почел празника на руските дипломати, съобщава изданието. Венци и цветя са били положени пред паметника на граф Игнатиев в градинката до ДТ „Стоян Бъчваров“ и на паметната плоча на Александър Рачински. Повод е отбелязването на Деня на дипломатическия работник на Руската федерация. Организатор на тържествата е било Генералното консулство на Русия във Варна. „Проект на Община Добрич осигурява топъл обяд на социално слаби граждани“, съобщава всекидневникът. Общината предоставя топъл обяд на 110 социално слаби граждани в изпълнение на проект „Грижа за по–добър живот“, финансиран по Оперативна програма за храни и/или основно материално подпомагане от Фонда за европейско подпомагане на най-нуждаещи се лица. Проектът се изпълнява от октомври 2017 г. и ще продължи до април 2018 г. След това отново ще бъде възобновен. „Досегашното ръководство на ВиК-Добрич постига резултати и е некоректно да се обвинява за състоянието на дружеството“, това е заявила зам.-министърът на регионалното развитие и благоустройството Малина Крумова, съобщава на първа страница другият регионален вестник „Добруджанска трибуна“. Позицията е изразена в ефира на национална медия. За първи път от години дружеството има положителен финансов резултат за деветмесечието. Малина Крумова е припомнила, че Община град Добрич изпълнява голям проект за подмяна на водопровод в града. Подготвя се голямо прединвестиционно проучване за област Добрич. В рубриката „Новини“ – „Благотворителна вечер за талантливите ученици на Езикова гимназия „Гео Милев“. Тя ще се състои на 9 февруари от 19,30 часа. Организатор на вечерта е училищното настоятелство. „Запознават добричлии с програмата „Европа за гражданите“, съобщава изданието. Представители на Министерство на културата ще участват в информационно събитие в Добрич. Събитието ще се състои на 12 февруари от 10,30 часа в Голямата заседателна зала на Общината. Поканени са представители на общините в областта, на местната власт и на граждански организации и културни ведомства.", "date": "2018.02.08", "title": "Преглед на основните теми в добруджанския печат"}
{"url": "http://www.focus-news.net/news/2018/02/08/2486178/pravoslavnata-tsarkva-proslavya-sv-haralampiy-na-9-fevruari.html", "text": "Тази година Православната църква прославя св. Харалампий на 9 февруари, предаде репортер на Агенция „Фокус“. На 10 февруари всяка година Православната Църква чества паметта на св. Харалампий Чудотворец. Когато денят на неговата памет съвпадне със Събота Месопустна – Задушница, тогава службата му се извършва в петък същата седмица - за да не се смесва паметта на свещеномъченика с почитта към нашите близки покойници. По този повод тази година на 9 февруари  във всички епархии на Българската православна църква се отслужва празнична света Литургия. Освещава се и пчелният мед от новата реколта.\r\nВ тази връзка днес от 17.00 часа в столичния храм „Покров Богородичен“, чийто северен престол е посветен на св. Харалампий Чудотворец, епископ в Магнезия, ще бъде отслужено бдение. \r\nНа 9 февруари (петък) от 9.00 часа ще започне празничната св. Литургия, която ще отслужи храмовото духовенство. Ще бъдат изнесени за поклонение и мощи на св. Харалампий. След св. Литургия ще се отслужи маслосвет и освещаване на новия мед. Никола Петков", "date": "2018.02.08", "title": "Православната църква прославя св. Харалампий на 9 февруари"}
{"url": "http://www.focus-news.net/news/2018/02/08/2486177/burgas-obshtinskiyat-savetnik-ot-gerb-dimcho-grudev-organizira-priemna-za-grazhdani.html", "text": "Общинският съветник от ГЕРБ - Бургас Димчо Грудев организира приемен ден за граждани от 16.30 часа до 18.00 часа, в централата на партията в Бургас на ул. \"Конт Андрованти\" 5. Това съобщиха от пресцентъра на ПП ГЕРБ.\r\nДимчо Грудев е зам.-председател на местния парламент в Бургас. Член е на Постоянната комисия по общинска собственост и инвестиционна политика. Записвания се правят на място в офиса на ГЕРБ или на телефон 056 81 90 40.", "date": "2018.02.08", "title": "Бургас: Общинският съветник от ГЕРБ Димчо Грудев организира приемна за граждани"}
{"url": "http://www.focus-news.net/news/2018/02/08/2486179/interfaks-turizm-tsenite-na-pochivkite-v-turtsiya-prez-2018-godina-mozhe-da-se-uvelichat-s-15-protsenta.html", "text": "Цените на почивките в Турция през настоящата година може да се увеличат с 15% в сравнение със стойността им през 2017 г. Това бе съобщено от директора по продажбите на руския туристически оператор \"Интурист\" Сергей Толчин в рамките на пресконференция при откриването на регионален форум в Екатеринбург, предава Интерфакс-Туризм.\r\nЕкспертът приведе данни от представители на бранша, които отчитат повишаване на цените на ваканциите в Турция. Причината е свързвана с увеличаването на цените на керосина, горивото за самолетите. В същото време - обяснява Толчин, хотелиерите не може да предлагат непрекъснато максимални отстъпки за престой, тъй като са им необходими приходи за поддържане на съоръженията за настаняване. При това положение неизбежно се стига до увеличаването на цените на пакетите за почивка в Турция, \r\nПо-рано турският министър на културата и туризма Нуман Куртулмуш заяви, че през 2018 г. Анкара очаква страната да бъде посетена от 35 милиона туристи, пет милиона от които - от Русия. Министърът подчерта, че след преодоляване на кризата в двустранните отношения между Москва и Анкара, Турция е успяла постепенно да върне руските туристи в курортите си - тенденция, която ще бъде запазена и през настоящата година.\r\nКуртулмуш подчерта, че на руските туристи може да бъдат предложени комбинирани пакети за почивка в страната, които да включват отдих на морето, но и възможност са посещение на исторически центрове като Истанбул или античните градове в страната. \r\nОтбелязвайки, че Москва е един от най-важните партньори на Анкара в областта на туризма, министърът обяви, че 2019-та година ще бъде посветена на Русия и Турция, и в двете страни ще бъдат организирани множество събития с цел опознаването на културата на двете нации.Тереза Герова", "date": "2018.02.08", "title": "Интерфакс-Туризм: Цените на почивките в Турция през 2018 година може да се увеличат с 15 процента"}
{"url": "http://www.focus-news.net/news/2018/02/08/2486183/greek-reporter-vintidzh-posteri-podpomagat-nasarchavaneto-na-turizma-v-gartsiya.html", "text": "Без съмнение, туризмът е ключов фактор за гръцката икономика. Страната има множество красиви природни пейзажи и безброй културни забележителности, с които ежегодно привлича все по-голям брой туристи. Ето защо на властите и организациите в страната да разберат, че кампаниите, насърчаващи посещенията в Гърция, биха могли още повече да стимулират туризма и просперитета в страната, коментира Greek Reporter.\r\nСега гръцките власти дават нов живот на едни от най-красивите винтидж постери, които са помогнали за популяризирането на страната по цял свят. Първият официален плакат, който рекламира Гърция, е от 1929 г. На него е изобразена снимка на Партенона, направена от известния по това време фотограф с псевдонима Нели. Той често е снимал древни храмове и прави кадри, предлагащи последователна визуална концепция, която помага за оформянето на имиджа на страната в чужбина, \r\nНе всички плакати, които ще извадени от старите скринове с цел реклама на туризма в Гърция са фотографии. Много от тях са картини, създадени от известни художници за Гръцката национална туристическа организация.Тереза Герова", "date": "2018.02.08", "title": "Greek Reporter: Винтидж постери подпомагат насърчаването на туризма в Гърция"}
{"url": "http://www.focus-news.net/news/2018/02/08/2486180/burgas-v-grada-shte-bade-predstavena-izlozhbata-70-godini-plakat-i-vizualna-komunikatsiya.html", "text": "В града ще бъде представена изложбата „70 години Плакат и визуална комуникация“, която ще гостува в дните от 1 до 26 февруари в Културен център „Морско казино“, зала „Ал. Г. Коджакафалията“. Официалното откриване ще бъде днес от 18.00 часа в присъствието на гости от НХА. Това съобщиха от пресцентъра на Община Бургас.\r\nЕкспозицията включва над 40 плаката на преподаватели и студенти – бивши и настоящи. Това е второто събитие, което съпътства откриването на филиала в Бургас. Първото беше изложбата „120 години НХА. Ректорите“ през май миналата година. Тя включваше творби на двадесет и петима ръководители на Академията.\r\nНачалото на специалност „Плакат и визуална комуникация“ в НХА се поставя през 1947 година с откриването на първото ателие по плакат с преподавател Борис Иванов. Скоро след това специалността е наречена „Приложна графика“, а по-късно „Плакат“. През 1956 година, чрез конкурс за доцент по плакат, в специалността идва Александър Поплилов – оставил зад себе си повече от 30 випуска свои възпитаници, които определят облика на българския плакат и приложна графика в следващите десетилетия. През 2003 година с добавянето на „визуална комуникация“ към наименованието „Плакат“ се разширяват и очертават сферите на приложение и бъдещите посоки в развитието на специалността.\r\nСъхранила академичния дух и традиции, специалност „Плакат и визуална комуникация“ в НХА продължава да бъде най-притегателното образователно и артистично пространство, оформящо значителна част от съвременната визуална култура.\r\nНа 9 февруари в Бургас ще се проведат и срещи – консултации на преподаватели от Академията с ученици от бургаските и регионални училища, посветени на предстоящото откриване на учебната година в бургаския филиал.", "date": "2018.02.08", "title": "Бургас: В града ще бъде представена изложбата „70 години Плакат и визуална комуникация“"}
{"url": "http://www.focus-news.net/news/2018/02/08/2486182/sliven-komediyata-zhena-mi-se-kazva-boris-shte-bade-predstavena-v-zala-sliven.html", "text": "Комедията на Рафи Шарт ще бъде представена от 19.00 часа в зала „Сливен”. Това съобщиха от Община Сливен. Суперкомедията „Жена ми се казва Борис” събира най-обичаните телевизионни и театрални звезди на България. Пиесата е носител на престижни награди,като само за два месеца събра рекордните 6 000 зрителя от шест изиграни представления. През изминалата година тя препълни над 100 театрални салона в страната. Любимецът на публиката Любо Нейков влиза в главния женски образ на мястото на Румен Угрински. В ролята на съпругът зрителите могат да видят Станимир Гъмов. На сцената излиза плеяда от звезди – актьорите от „Комиците” - Петьо Петков - Шайбата и Ернестина Шинова, както и Стефан Рядков, Диана Любенова и Жанина Дончева.\r\nНикой не иска да се окаже в положение, в което любовницата му внезапно му заявява, че ще се срещне с жена му, за да ѝ разкаже всичко за тяхната двегодишна интимна връзка! Случайността изпраща на Жорж  – Станимир Гъмов, спасител, в лицето на артистичния и изобретателен Борис, в ролята Любо Нейков. “Спасителят” обаче забърква такъв вихър от недоразумения, че една провинциална брачна двойка панически бяга от Париж, за да е далеч от столичните безумия, една жена губи мъжа си, друга – любовника си, един мъж се чувства ту като рогоносец, ту като щастлив съпруг, а друг вече не е наясно със сексуалната си ориентация. Съпругът вижда шанс да спаси брака си, обличайки Борис в дрехите на жена си, за да заблуди любовницата, решила да разкрие всичко.\r\nБилети се продават  на касата на зала „Сливен“.", "date": "2018.02.08", "title": "Сливен: Комедията „Жена ми се казва Борис” ще бъде представена в зала „Сливен”"}
{"url": "http://www.focus-news.net/news/2018/02/08/2486181/sofiya-sveti-kipriyanovi-molitvi-shte-badat-otsluzheni-v-mitropolitskata-katedrala-sv-nedelya.html", "text": "В митрополитската катедрала „Св. Вмца Неделя” в София от 10.00 часа, след редовната света литургия, ще бъдат отслужени молитви на св. Киприян, предаде репортер на Агенция \"Фокус\". Тези молитви се четат срещу влиянието на всички зли сили. Ще бъде извършен и водосвет. Вечернята ще започне в 16.00 часа. \r\nНикола ПЕТКОВ", "date": "2018.02.08", "title": "София: Свети Kиприянови молитви ще бъдат отслужени в митрополитската катедрала „Св. Неделя”"}
{"url": "http://www.focus-news.net/news/2018/02/08/2486184/parvan-simeonov-sotsiolog-blizo-60-ot-balgarite-smyatat-che-voenna-dobrovolna-sluzhba-bi-srabotila-i-gledat-s-nadezhda-na-ideyata.html", "text": "Близо 60% от българите смятат, че военна доброволна служба би сработила и гледат с надежда на идеята. Това коментира в сутрешния блок „Добро утро, България“ на Радио „Фокус“ социологът Първан Симеонов. По думите му широко е одобрението на обществото за всякакви идеи, включващи повече ред, дисциплина и патриотизъм, като те са почти автоматично приемани. „Това е напълно закономерно на фона на следните няколко факта. Първо, в годините назад, като че ли военното образование, онова обучение, което дава възможност да знаем какво да правим в извънредна ситуация, такава на бедствия и аварии, дори във военна ситуация- това обучение е занемарено и обществото би приело всяко усилие зa възстановяването на неговата ефективност. Второ- при новите глобални заплахи, при все по-непредвидимия свят, при проблемите, които има Западния свят, при все по-ясната терористична заплаха, която се превръща в ежедневие, ясно е, че хората търсят форма на сигурност. Те го разглеждат и като лична, и като национална сигурност, и като елементарно ниво на знание за това какво да правим. Те го разглеждат като свое право. Правото на безопасност. Не на последно място хората със сигурност биха одобрили правото да бъдем полезни на страната си“, обясни той. Първан Симеонов добави, че предизвикателство при въвеждането на доброволна военна служба, биха били конкретните резултати, за които обществото ще настоява. „Важно е да се видят и какви ще са обществените преференции, които доброволците ще ползват. Въпреки всичко населението одобрява отделянето на средства за модернизация на военните сили, обясни социологът.", "date": "2018.02.08", "title": "Първан Симеонов, социолог: Близо 60% от българите смятат, че военна доброволна служба би сработила и гледат с надежда на идеята"}
{"url": "http://www.focus-news.net/news/2018/02/08/2486189/plovdiv-obrazuvali-sa-se-zadrastvaniya-po-bulevardite-hristo-botev-tsar-boris-iii-obedinitel-peshtersko-shose-i-ruski-v-grada.html", "text": "Натоварено е движението на територията на град Пловдив към този час на деня, предаде репортер на Радио „Фокус“ – Пловдив. Образуват се задръствания по булевардите „Христо Ботев“, „Цар Борис III Обединител“, „Пещерско шосе“, „България“, „Източен“, „Шести септември“ и „Руски“. Интензивен трафик се отчита и по входно-изходните артерии. На места пътните настилки в града са мокри, но нормално проходими. \r\nНатоварено е движението и по основните направления на територията на Пловдивска област. Най-интензивен е трафикът по пловдивския участък на АМ „Тракия“, също по направленията Пловдив-Карлово и Пловдив-Асеновград-Смолян. Пътните настилки в областта са предимно сухи, на места мокри и хлъзгави, температурите са положителни, а видимостта е добра. Остава забранено движението на моторни превозни средства над 12 тона през прохода Троян-Кърнаре и по пътя Поповица-Болярци. Забранено е и преминаването на тежкотоварни камиони над 5 тона по пътя Плодовитово-Първомай-Асеновград, в района на км 6, поради намален габарит на пътното платно на мост. Обходният маршрут за водачите е през път ІІ-66 Стара Загора – Поповица и път І-8 София – Пловдив – Свиленград. Все още е ограничено преминаването на камиони по-високи от 4 метра през тунелите по пътя Асеновград – Нареченски бани. Опасност от свличането на земна и скална маса има в планинските райони – по пътните участъци Юговско ханче-Югово-Лъки-Здравец, Троян-Кърнаре, Бачково-Нареченски бани и Кричим-Девин.\r\nТони МИХАЙЛОВ", "date": "2018.02.08", "title": "Пловдив: Образували са се задръствания по булевардите „Христо Ботев“, „Цар Борис III Обединител“, „Пещерско шосе“ и „Руски“ в града"}
{"url": "http://www.focus-news.net/news/2018/02/08/2486191/burgas-ot-50-do-100-metra-e-namalena-vidimostta-na-dyulenskiya-i-primorskiya-prohod-zaradi-magla.html", "text": "От 50 до 100 метра е намалена видимостта на Дюленския и Приморския проход заради мъгла, съобщи за Радио „Фокус“- Бургас дежурният в Областно пътно управление. На места в областта има превалявания от дъжд. Не се извършват ремонти по Републиканската пътна мрежа. От ОПУ-Бургас съветват водачите на МПС да шофират внимателно.\r\nВ Бургас пътните настилки са влажни заради превалявания от дъжд. Движението е интензивно по централните улици и булеварди. Ремонт се извършва на ул. „Ал.Лермонтов“ в участъка от ул. „Славянска“ до ул. „Шипка“. До 21.04.2018 г. ремонтни дейности ще се извършват и в участъка от улицата до бл. 11, МБАЛ „Д-р Маджуров“ и ДГ „Звездица“ в к-с „Зорница“.\r\nМария РУСЕВА", "date": "2018.02.08", "title": "Бургас: От 50 до 100 метра е намалена видимостта на Дюленския и Приморския проход заради мъгла"}
{"url": "http://www.focus-news.net/news/2018/02/08/2486185/plovdiv-obshtinskite-savetnitsi-ot-gerb-shte-provedat-priemni-za-grazhdani.html", "text": "Общинските съветници от ГЕРБ в град Пловдив ще проведат приемни с гражданите. Това съобщиха от пресцентъра на ПП ГЕРБ. Общинските съветници от ГЕРБ в Пловдив ще проведат приемни с гражданите, както следва:\r\nПетър Попов - от 17.30 до 19.00 часа в офиса на ГЕРБ в район „Западен” на ул. ”Царевец” №9; \r\nЯсен Михайлов - от 17.30 до 19.00 часа в офиса на ГЕРБ в район „Западен” на ул. ”Царевец” №9;\r\nГошо Къчков - от 17.30 до 19.00 часа в офиса на ГЕРБ в район „Северен” на бул. ”Марица” №91; \r\nПенчо Малинов - от 17.00 до 18.30 часа в офиса на ГЕРБ в район „Източен” на ул. ”Коста Паница” №5; \r\nВеселин Маневски - от 16.00 до 18.00 часа в офиса на ГЕРБ в район „Южен” на ул. ”Академик Петър Динеков” №1А.", "date": "2018.02.08", "title": "Пловдив: Общинските съветници от ГЕРБ ще проведат приемни за граждани"}
{"url": "http://www.focus-news.net/news/2018/02/08/2486190/pregled-na-osnovnite-temi-v-shumenskiya-pechat.html", "text": "„Общински служители отказаха цигарите, вземат 3 дни отпуск допълнително“, е водещото заглавие във вестник „Шуменска заря“. 30 служители от институциите на общинска издръжка в Смядово отказаха цигарите. Преди няколко месеца кметът на община Смядово Иванка Петрова ги призова да се освободят от вредния навик. Допълнителната отпуска за отказалите се е факт. Дори е записана в Колективния трудов договор. „Общ европейски орган да контролира е-тата в храните“, е акцент от стр.2 в броя. Въвеждане на единно европейско законодателство и общ европейски орган, с единен контрол, който да следи за двойните стандарти при храните и за използването на добавки в тях. За това призова омбудсманът Мая Манолова по време на експертната конференция „Бъдеще в добро здраве за Европа: Здравословно хранене при децата“, организирана в рамките на българското председателство на Съвета на Европейския съюз. „Двама се борят за кметския пост в село Кочово“, пише изданието. Сред тях е съпругата на покойния кмет с амбиция да продължи започнатото от него. Кандидатката Гюсюм Хапти е  завършила българска филология, има и магистратура по икономика и управление на бизнеса. В момента отглежда две деца на 3 години и на година и половина. Ангел Делев е бивш военен, в селото го познават като човек, който се занимава с домашно животновъдство. „Пролетно размяна на модни дрехи и аксесоари“, информира ежедневникът. Социалната мрежа създава събития, които събират много последователи. Публикуваното преди дни желание за пролетна размяна на дрехи и аксесоари вече има доста последователки. Идеята е на създателката на инициативата Дори Митева от онлайн клуб „Хубава жена“. „Даровити деца ще получат от държавата финансова помощ или стипендия през 2018 г.“, съобщава всекидневникът. Правителството прие Програма на мерките за закрила на деца с изявени дарби от държавни и общински училища през 2018 година. Тя предвижда близо 1200 деца от държавни и общински училища да получат еднократна финансова помощ или стипендия за спечелени призови места на международни и национални конкурси, олимпиади и състезания в областта на науката, изкуствата и спорта.", "date": "2018.02.08", "title": "Преглед на основните теми в шуменския печат"}
{"url": "http://www.focus-news.net/news/2018/02/08/2486186/shumen-patnite-nastilki-v-oblastta-sa-mokri-i-hlazgavi-zaradi-prevalyavaniya-ot-dazhd.html", "text": "Дъжд вали в Шумен и областта, пътните настилки са мокри и хлъзгави, предаде репортер на Радио „Фокус“- Шумен. Натоварен е трафикът в централната градска зона в Шумен, както и в посока Индустриална зона. Светофарните уредби функционират нормално.  Интензивен е трафикът по автомагистрала „Хемус“ в посока Варна, както и движението по бургаския път. Въведено е ограничение за движението на автомобили над 3,5 тона по пътя Секулово – Тодор Икономово между км 9 и км 16, поради компрометирано състояние на мостово съоръжение. Въведен е обходен маршрут. В сила е и забраната за товарни автомобили над 10 тона по пътя Радко Димитриево – Друмево, обходът е Шумен- Овчарово- Друмево. Върбишки проход остава затворен за всички видове пътни превозни средства. Без ограничения е движението през Ришки проход.\r\nИвелина ИВАНОВА", "date": "2018.02.08", "title": "Шумен: Пътните настилки в областта са мокри и хлъзгави заради превалявания от дъжд"}
{"url": "http://www.focus-news.net/news/2018/02/08/2486192/veliko-tarnovo-premiernoto-si-zaglavie-duhat-na-poeta-po-stefan-tsanev-shte-predstavi-teatarat-v-grada-po-povod-140-godishnina-ot-osvobozhdenieto.html", "text": "Премиерното си заглавие „Духът на поета“ по Стефан Цанев ще представи Музикално-драматичен театър „Константин Кисимов“ във Велико Търново. Това съобщи на пресконференция директорът на великотърновския театър Васил Вълчев, предаде репортер на Радио „Фокус“ – Велико Търново. Поставката се реализира съвместно с Община Велико Търново и е посветена на 140-годишнина от Освобождението на България. Вълчев посочи, че това е поредно заглавие на историческа тематика, което театърът поставя. Последното бе „Асеневци“, което се радваше на голям успех. Действието пресъздава кошмарен сън на Стефан Стамболов. В ролята на българския държавник влиза Детелин Кандев. Захари Стоянов се играе от Иван Митев, а в ролята на Гунчо – най-приближеният човек до Стамболов, влиза Георги Тодоров. Музиката е на Петър Атанасчев, а сценографията на Лидия Къркеланова. По думите на Кандев Стамболов е една сложна и противоречива личност в българската история. \r\n„Ако приемем, че и той е един добър поет, би трябвало в душата си да е лирик. Той е един сантиментален човек, а в същото време в този сантиментален човек се появява диктаторът Стамболов. Това е трудното на ролята – как в този сантиментален, весел човек, хъш, бохем, в един момент се отпушва някаква жестокост, чувство за мачкане. Но може би самите времена тогава са били такива и не се знае как е щяла да се развива България, ако не е бил този наш министър-председател“, посочи Детелин Кандев. По думите на Иван Митев в пиесата „Духът на поета“ Цанев създава атмосфера на мистика и недоизказаност, а героите поставя в екстремална ситуация. „Екстремалната ситуация е в това, че се очаква всеки момент да влезе Ботев. Тази екстремална ситуация създава вътрешни конфликтите и довежда до катарзиса, който преживяват и двамата герои. В тази пиеса на финала Стамболов и Захари Стоянов решават да убият Ботев. Има сложност във взаимодействията и взаимоотношенията. В пиесата между двамата герои вървят колизии – ту единият води действието, ту другият, разкривайки характерите и техните исторически съдби“, допълни Иван Митев. \r\nЗа вътрешните борби на героя си Гунчо разказва Георги Тодоров. „Гунчо е реален герой. Получава задача от Стамболов да убие Христо Ботев. Опитва се да се противопостави, но в името на Отечеството, в името на Стамболов, приема задачата да убие Христо Ботев“, посочи Георги Тодоров. Актьорите споделиха, че заглавието досега е поставяно единствено в Народния театър, което според тях говори за достойнствата на МДТ „Константин Кисимов“. Премиерата на спектакъла е на 8 февруари, от 19.00 часа в Камерната зала на великотърновския театър. Втората премиера ще се играе на 15 февруари.\r\n\"Пиесата „Духът на поета“ не е урок по история\", каза Антони Цонев, режисьор на постановката. Той подчерта, че в творбата чрез историческите личности са представени някои характерни за българския народ черти през последните 150 години. Режисьорът посочи, че текстът на Стефан Цанев е изключително силен. „Всичко е един сън, кошмар на Стефан Стамболов. Има много обрати, които ще бъдат изключително интересни за публиката. Стефан Цанев е използвал всички стилистични фигури – хиперболи, метафори, метонимия. Текстът е много въздействащ“, посочи Антони Цонев. Той разкри, че през цялото време на сцената присъства един велик български поет, чието име не се споменава. Всички разбират, че това е Христо Ботев. „Присъства неговият дух, а посланието е, че не трябва да убиваме духа на поетите в България“, посочи режисьорът.\r\nНадежда КРЪСТЕВА", "date": "2018.02.08", "title": "Велико Търново: Премиерното си заглавие „Духът на поета“ по Стефан Цанев ще представи театърът в града по повод 140-годишнина от Освобождението"}
{"url": "http://www.focus-news.net/news/2018/02/08/2486193/gabrovo-ogranicheno-e-dvizhenieto-v-uchastak-ot-pat-veliko-tarnovo-stara-zagora-v-rayona-na-grad-gabrovo.html", "text": "Ограничено е движението в участък от път Велико Търново – Дряново – Габрово – Стара Загора, в района на град Габрово. По улица „Малина“ в областния център се извършват строителни дейности, които трябва да приключат до 31 август. На място е поставена необходимата сигнализация, а обходният маршрут за квартал Чехлевци е по път III – 5004 – път II – 44 – път III – 4404. Това съобщиха за Радио „Фокус” – Велико Търново от Областно пътно управление - Габрово. Условията за пътуване в областта са нормални за сезона. Настилките са предимно мокри. Времето е облачно и на много места превалява слаб дъжд. В по-усойните и високи места е заледено и обработено. Проходът Шипка е отворен за движение, но е забранено преминаването на камиони над 12 тона. Затворен за моторни превозни средства с ширина по – голяма от 3.30 метра е участък от пътя между селата Кормянско и Малък Вършец. Ограничението е въведено за отсечката при км 10+080, където има стеснен участък при мост над река Крапец. В региона е поставена необходимата сигнализация. Въведен е обходен маршрут за превозни средства над 3.30 м по път III-401 Граница Ловеч – /Кормянско-Малък Вършец/ – при км 46+800 по общински път до III-403 в с. Малък Вършец. До 31 август 2018 година включително ще се извършват ремонти в участък от пътя Чехлевци-Велчевци. Движението е в едната лента.\r\nЛуиза ТРАНЧЕВА", "date": "2018.02.08", "title": "Габрово: Ограничено е движението в участък от път Велико Търново – Стара Загора, в района на град Габрово"}
{"url": "http://www.focus-news.net/news/2018/02/08/2486197/pazardzhik-mokri-sa-patnite-nastilki-na-teritoriyata-na-oblastta-po-visokite-chasti-sa-vazmozhni-zaledyavaniya.html", "text": "Натоварено е движението по главните пътища в област Пазарджик, съобщи за Радио „Фокус“ – Пазарджик дежурният в Областно пътно управление – Пазарджик. Пътните настилки са мокри. По високите и усойни места на Родопите и Средногорието има частично заледени и заснежени пътни участъци. Сняг вали по високите части в Пазарджишко. Въведени са и ограничения за товарните автомобили. Остава в сила забраната за преминаване на товарни автомобили над 12 тона с ремаркета и полуремаркета по пътя Белово - Юндола. Обходният маршрут за тях е Белово - Варвара - Велинград - Юндола. Въведено е ограничение на моста в село Бошуля, който е част от републиканската пътна мрежа. Там е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля. В Родопската част на областта остава опасността от падащи камъни. Тя е най-голяма по направленията Пещера – Батак – Широка поляна, Варвара – Гара Костандово и Белово – Юндола.\r\nАлбена ЖИЛЕКОВА", "date": "2018.02.08", "title": "Пазарджик: Мокри са пътните настилки на територията на областта, по високите части са възможни заледявания"}
{"url": "http://www.focus-news.net/news/2018/02/08/2486175/sofiyskiyat-apelativen-sad-reshava-dali-da-ostavi-za-postoyanno-v-aresta-zadarzhanite-za-otvlichaneto-na-adrian-zlatkov.html", "text": "Софийският апелативен съд ще разгледа мерките за неотклонение спрямо Ивайло Борисов- Ториното, Мартин Марков, Георги Джамбазов, Здравка Стефанова, обвинени за съучастие в отвличането на Адриан Златков. Това сочи справка на сайта на Софийския апелативен съд. „Фокус“ припомня: На 31 януари Софийска градска прокуратура повдигна обвинения нa четиримата за отвличането на Адриан Златков, син на бизнесмена Тони Златков. 25-годишният мъж изчезна рано сутринта на 30 август миналата година от района пред дома му в село Герман, и бе открит няколко дни по-късно, на 11 септември вечерта, в добро здравословно състояние. След платен откуп от страната на семейството му, младият мъж бе изоставен от похитителите си на пътя между София и Самоков и се придвижи на стоп до бензиностанция в кв. „Горубляне“, откъдето се свърза със родителите си. Пред медиите тогава Тони Златков обясни, че лично е водил преговорите с похитителите посредством SMS-и и отхвърли варианта отвличането да е свързано с бизнеса му. Той заяви, че най-вероятно похищението е дело на организирана група, чиято цел са парите.\r\nИвайло Борисов – Ториното, Мартин Марков, Георги Джамбазов и Здравка Стефанова са обвинени като помагачи на неизвестни извършители, отвлекли Златков. От държавното обвинение посочват, че значителна част от доказателствения материал е събран с активното сътрудничество на органите на МВР на Р Сърбия, както на сръбската прокуратура. Името на Ивайло Борисов – Ториното нашумя преди 2 години, когато негови охранители пребиха млад мъж на Околовръстното шосе на София.\r\nНа 2 февруари Софийският градски съд остави в ареста четиримата. Според прокуратурата Ивайло Борисов – Ториното и шофьорът му Мартин Марков осигурили две коли, с които бил похитен Адриан. А другите двама арестувани – Георги Джамбазов и Здравка Стефанова, закупили сръбски SIM-карти, с които са водени преговорите за откупа с бащата Тони Златков.", "date": "2018.02.08", "title": "Софийският апелативен съд решава дали да остави за постоянно в ареста задържаните за отвличането на Адриан Златков"}
{"url": "http://www.focus-news.net/news/2018/02/08/2486199/pregled-na-osnovnite-temi-vav-velikotarnovskiya-pechat.html", "text": "„Петиции ще забавят строежа на АМ „Русе – Велико Търново” е заглавие от първа страница на областния всекидневник „Янтра Днес”. Проектът за строеж на магистрала между Русе и Велико Търново ще се забави с около половин година заради внесените две жалби, които спират реализацията му. Петициите са депозирани в Министерство на околната среда и водите. „С анонимна жалба искат оставката на кмета на Свищов“ е друго заглавие от днешното издание. С анонимна жалба до Общинската избирателна комисия /ОИК/ искат оставката на кмета на Свищов Генчо Генчев. Уведомлението е изпратено от Мария Атанасова от дунавския град. „Работници от Г. Оряховица се оплакаха на омбудсмана за неизплатени заплати“, пише още вестникът. 70 души посетиха приемната за граждани, която омбудсманът Мая Манолова организира в Горна Оряховица. 58 жители на железничарския град са потърсили съдействие от институцията, която тя оглавява през 2017 година. „Кражба на 280 м проводници остави Самоводене без телефон и интернет“ е новина от криминалната хроника. На страниците на вестника ще откриете и статия, разказваща за гимназисти от Академията по роботика, които „изобретиха умна саксия“. \r\n„Магистралата ще виси 45 м над Хотница, недоволни спират проекта в съда“ е заглавие от другия областен ежедневник „Борба“. Строителството на новата магистрала от Русе до Велико Търново ще се забави минимум половин година, след като 60 човека от Хотница са атакували в съда избора на трасе и доклада и инвестиционното предложение. „Мая Манолова: Всички, които не са получили заплатите си с давност до три години, могат да ги търсят като обезщетения“ е друга тема от вестника. Служители на БДЖ „Пътнически превози“ и работници от горнооряховски фирми се оплакаха вчера на омбудсмана на България Мая Манолова от некоректни работодатели. „Замислят нова организация на движението във Велико Търново“ е друга тема от всекидневника. Замисля се нова организация на движението във Велико Търново, ефектът от която ще е градът да бъде разтоварен от автомобили, информира кметът Даниел Панов. Според него колите в старата столица са нараснали в пъти, отделно към тях се прибавят и возилата на туристите. „Добри хора помогнаха на търновец да се върне от гурбет, за да е близо до семейството си“, пише още ежедневникът. В статията се разказва за мъж, който получи пари от благодетели, за да успее да върне заемът си към банка.", "date": "2018.02.08", "title": "Преглед на основните теми във великотърновския печат"}
{"url": "http://www.focus-news.net/news/2018/02/08/2486194/sotsiologat-parvan-simeonov-armiyata-zapazva-nay-visoko-doverie-v-publichnata-sreda-koeto-se-dalzhi-na-neynata-depolitizatsiya.html", "text": "Армията запазва най-високо доверие в публичната среда, което се дължи на нейната деполитизация. Това коментира в сутрешния блок „Добро утро, България“ на Радио „Фокус“ социологът Първан Симеонов по повод политическия и икономическия индекс на „Галъп интернешънъл“, според който доверието към българската армия значително се повишава. Той допълни, че армията се свързва с патриотични ценности и доверието към съответното политическо ръководство. „Това се дължи най-вече на встъпването в длъжност на президента Румен Радев, който е свързан с армията биографично, разбира се, това е една от хипотезите. Според друга това се дължи на общата мобилизация на различните електорати в управляващия формат, които имат по-голяма периферия. Тази мобилизация, знаете, се дължи на цикличността на скандалите в българското общество, ясния двуполюсен модел, който държи двете страни стегнати – и управляващи и опозиция са мобилизирани, просто управляващите имат по-сериозна периферия“, коментира Първан Симеонов.  Според него обществото ни споделя сериозно безпокойство и в такава ситуация хората са уповават на сигурното – идентичността, семейството и армията, която запазва непокътнат авторитет.", "date": "2018.02.08", "title": "Социологът Първан Симеонов: Армията запазва най-високо доверие в публичната среда, което се дължи на нейната деполитизация"}
{"url": "http://www.focus-news.net/news/2018/02/08/2486200/pazardzhik-konstantiyskiyat-episkop-yakov-shte-oglavi-arhiereyska-sveta-liturgiya-v-hram-sv-haralampiy-v-septemvri-na-9-fevruari.html", "text": "Тази година на 9 февруари, когато Православната църква прославя св. Харалампий, с благословението на Негово високопреосвещенство Пловдивския митрополит Николай, Негово преосвещенство Константийският епископ Яков ще оглави архиерейска света Литургия в храм \"Св. Харалампий\", град Септември, на Пловдивска епархия, предаде репортер на Агенция \"Фокус\". Началото ще бъде от 9.00 часа.   \r\nНикола ПЕТКОВ", "date": "2018.02.08", "title": "Пазарджик: Константийският епископ Яков ще оглави архиерейска света Литургия в храм \"Св. Харалампий\" в Септември на 9 февруари"}
{"url": "http://www.focus-news.net/news/2018/02/08/2486201/sofiya-tir-i-lek-avtomobil-sa-katastrofirali-pri-kragovoto-krastovishte-na-pl-stochna-gara.html", "text": "ТИР и лек автомобил са катастрофирали при кръговото кръстовище на пл. \"Сточна гара\", предаде репортер на Агенция ,,Фокус”.  Няма пострадали хора, нанесени са само материални щети върху превозните средства. На място все още няма екип на ,,Пътна полиция”, движението не е затруднено.", "date": "2018.02.08", "title": "София: ТИР и лек автомобил са катастрофирали при кръговото кръстовище на пл. \"Сточна гара\""}
{"url": "http://www.focus-news.net/news/2018/02/08/2486203/kyustendil-patnite-nastilki-na-teritoriyata-na-oblastta-sa-mokri-vidimostta-e-namalena-zaradi-magla.html", "text": "Пътните настилки на територията на областта са мокри, видимостта е намалена заради мъгла. Това съобщи за Радио „Фокус” – Кюстендил дежурният в Областно пътно управление – Кюстендил. Пътищата в региона са проходими при зимни условия. С нормална интензивност е движението по автомагистрала „Струма” и главен път Е-79. Слаб е трафикът в посока ГКПП „Гюешево”. Забранено е движение на товарни автомобили по пътя между селата Смоличано – Пелатиково. Въведеното ограничение за товарните моторни превозни средства е заради пропадане на участъци от пътното платно. Участъците са сигнализирани с пътни знаци, временната организация е със срок до 31 март 2018 г.\r\nВенцеслав ИЛЧЕВ", "date": "2018.02.08", "title": "Кюстендил: Пътните настилки на територията на областта са мокри, видимостта е намалена заради мъгла"}
{"url": "http://www.focus-news.net/news/2018/02/08/2486195/reuters-nad-stotina-chlenove-na-siriyski-propravitelstveni-sili-sa-zaginali-pri-osuetyavane-na-ataka-ot-strana-na-mezhdunarodnata-koalitsiya.html", "text": "Повече от стотина членове на сили, свързани със сирийския президент Башар Асад, са загинали, след като местни единици, подкрепени от водената от САЩ международна коалиция срещу „Ислямска държава“, осуетиха мащабна координирана атака в ранните часове на четвъртък, предава Reuters.\r\n„Проправителствените сирийски сили включваха приблизително 500 служители, подкрепени от артилерия, танкове, ракетни системи и минохвъргачки\", разкри американски източник. Други подробности за случилото се обаче не се представят към настоящия момент.Тереза Герова", "date": "2018.02.08", "title": "Reuters: Над стотина членове на сирийски проправителствени сили са загинали при осуетяване на атака от страна на международната коалиция"}
{"url": "http://www.focus-news.net/news/2018/02/08/2486204/plovdiv-bibliotekata-ivan-vazov-shte-predstavi-izlozhba-s-umaleni-statichni-modeli-presazdavashti-mashini-ot-boynata-i-grazhdanskata-tehnika.html", "text": "Библиотека „Иван Вазов“ в Пловдив ще представи изложба по стендов моделизъм. Това каза за Радио „Фокус“ – Пловдив Йохан Девлетян от отдел „Връзки с обществеността“ на културната институция. Изложбата ще може да се види от 12 до 16 февруари в Централното фоайе на библиотека „Иван Вазов“. Тя е дело на група ентусиасти от града, като представя умалени, но детайлно пресъздадени машини от бойната и гражданската техника.\r\n„Стендовият моделизъм е хоби, при което се изработват мащабно умалени статични модели, отговарящи на действителната машина, като се използват пластмаса, стъкло, метал, дърво или хартия. Целта е да се постигне максимална визуална прилика с оригинала, без да се изпълняват или имитират функциите му. По принцип при желание моделистът  може да раздвижи „машината“ чрез поставяне на съответни средства. Мащабите, които се използват, са различни в зависимост от вида на изработваната техника“, обясни Девлетян и допълни, че при стендовия моделизъм може да се изработи почти всяка техника – от чертежите на Леонардо Да Винчи до най-модерните самолети.\r\nТони МИХАЙЛОВ", "date": "2018.02.08", "title": "Пловдив: Библиотеката „Иван Вазов“ ще представи изложба с умалени статични модели, пресъздаващи машини от бойната и гражданската техника"}
{"url": "http://www.focus-news.net/news/2018/02/08/2486207/veliko-tarnovo-zaradi-avarien-remont-chast-ot-svishtov-i-selo-tsarevets-shte-badat-s-narusheno-vodopodavane.html", "text": "Заради авариен ремонт част от Свищов и село Царевец ще бъдат с нарушено водоподаване до 16.00 часа. Това съобщиха за Радио „Фокус“ – Велико Търново от водоснабдителното дружество във Велико Търново. Във връзка с профилактика на водопроводната мрежа на град Свищов до 16.00 часа ще бъде нарушено водоснабдяването за западната част на село Царевец и кв. „Симеон Ванков“ в град Свищов. От дружеството се извиняват за възникналите неудобства и уверяват, че при възможност водоподаването ще бъде възстановено по-рано.\r\nНадежда КРЪСТЕВА", "date": "2018.02.08", "title": "Велико Търново: Заради авариен ремонт част от Свищов и село Царевец ще бъдат с нарушено водоподаване"}
{"url": "http://www.focus-news.net/news/2018/02/08/2486206/mvr-edin-chovek-e-zaginal-a-16-sa-postradali-pri-katastrofi-v-stranata-prez-izminaloto-denonoshtie.html", "text": "Един човек е загинал, а 16 са пострадали при катастрофи в страната през изминалото денонощие. Това съобщиха от пресцентъра на МВР. Общо в страната са станали 11 тежки пътнотранспортни произшествия. В София са регистрирани 133 леки катастрофи, при които няма пострадали.", "date": "2018.02.08", "title": "МВР: Един човек е загинал, а 16 са пострадали при катастрофи в страната през изминалото денонощие"}
{"url": "http://www.focus-news.net/news/2018/02/08/2486209/lek-avtomobil-e-katastrofiral-na-glavniya-pat-sofiya-ruse-na-okolo-20-km-predi-ruse.html", "text": "Лек автомобил е катастрофирал на главния път София-Русе, на около 20 км преди Русе. Това съобщиха за Агенция „Фокус“ от пресцентъра на ОДМВР -Русе. Сигналът за инцидента е подаден към 08.00 часа. Движението не е затруднено, няма пострадали.", "date": "2018.02.08", "title": "Лек автомобил е катастрофирал на главния път София-Русе, на около 20 км преди Русе"}
{"url": "http://www.focus-news.net/news/2018/02/08/2486208/pazardzhik-praznichna-liturgiya-v-chest-na-hristiyanskiya-prorok-zahariya-se-otsluzhva-v-hramovete-v-grada.html", "text": "Празнична литургия в чест на християнския пророк Захария се отслужва в храмовете в града, предаде репортер на Радио „Фокус“ – Пазарджик. Пророк Захария е наречен също Сърповидец, защото имал видение – сърп да се спуска от небето над нечестивците. Той е единадесетият от тъй наречените „малки пророци“. Пророкувал за тържественото влизане на Христа в Иерусалим, за предателството на Юда и разпръсването на апостолите при разпятието на Голгота. Починал по време на персийския цар Дарий около 520 г. преди Христа. Имен ден днес празнуват носителите на имената Захари, Захарин, Зарко, Зара и Хари.\r\nАлбена ЖИЛЕКОВА", "date": "2018.02.08", "title": "Пазарджик: Празнична литургия в чест на християнския пророк Захария се отслужва в храмовете в града"}
{"url": "http://www.focus-news.net/news/2018/02/08/2486212/hrt-harvatiya-meditsinskiyat-turizam-mozhe-da-se-okazhe-zlatnata-kokoshka-na-harvatskiya-turizam.html", "text": "Развитието на медицинския туризъм може в крайна сметка да се окаже \"златната кокошка\" на хърватския туризъм, предава Hrvatska radiotelevizija (HRT)..\r\nКачественото лечение и достъпните цени в Хърватия са признати от пациенти от цял свят. Но новите инвестиции са важни, за да се даде възможност за по-дълъг престой на медицинските туристи.\r\nНеврохирургът Робърт Сафтич споделя, че при него идват пациенти от цял свят, защото той е сред първите в света, които започват минимално инвазивни хирургични процедури на гръбначния стълб. Съгласно думите му, Хърватия е призната заради високото качество на предлаганите услуги и достъпните цени, на които ги предлага. Целевата група на медицинския туризъм за хората над 50-годишна възраст, пояснява неврохирургът, \r\nХърватия има сериоен потенциал за развитието на целогодишен туризъм в редица негови форми, включително на медицинския. Необходими са обаче инвестиции в развитието на адриатическия регион, а за конкретните резултати от медицинския туризъм са необходими законодателни промени.\r\nЗасега медицинският туризъм носи 300 милиона евро годишно на хърватската хазна, но той може да генерира много повече средства. От 1 януари е в сила новият Закон за предоставяне на туристически услуги, който не обхваща медицинския туризъм. В ход е подготовката на нов закон в областта на здравеопазването, който трябва да бъде приет до юни. В него обаче ще се съдържат само частични решения за медицински туризъм, а една от причините за това е липсата на сътрудничество между Министерството на здравеопазването и Министерството на туризма. Това затруднява инвестициите, предупреждават представителите на бранша.\r\nЗа развитие на медицинския туризъм в Хърватия липсва съответната инфраструктура. Именно тук може да помогне Министерството на икономиката. Пътят на развитието на здравния туризъм минава и през приватизацията на здравеопазването, тъй като в частния сектор собственикът взима решения по-лесно и по-бързо. Финасирането може да дойде и от Европейския съюз, поясняват експертите.\r\nHRT припомня, че повече от 15% от пътуванията в света са свързани с медицинския туризъм и призовава съответните органи да не пропускат шанса за развитието му в страната, която се стреми да се превърне в целогодишна дестинация. Тереза Герова", "date": "2018.02.08", "title": "HRT (Хърватия): Медицинският туризъм може да се окаже \"златната кокошка\" на хърватския туризъм"}
{"url": "http://www.focus-news.net/news/2018/02/08/2486211/ruse-narodniyat-predstavitel-andrian-raykov-organizira-priemna-v-grada-na-12-fevruari.html", "text": "Народният представител от ГЕРБ - Русе Андриан Райков организира приемна за граждани в града на 12 февруари от 10.00 часа в централния офис на партията, намиращ се в търговски комплекс „Родина“ (ул. „Чипровци” №2), съобщиха от пресцентъра на ПП ГЕРБ. Записванията стават на място в търговски комплекс \"Родина\", ет. 2, както и на тел. 082/82 52 64.\r\nПриемните на народните представители в областта се провеждат всеки понеделник, като срещите с граждани се случват дори те да не са обявени официално. Заедно с тях участват и общински съветници от ГЕРБ в Русе.", "date": "2018.02.08", "title": "Русе: Народният представител Андриан Райков организира приемна в града на 12 февруари"}
{"url": "http://www.focus-news.net/news/2018/02/08/2486213/vidin-magla-namalyava-vidimostta-do-50-metra-na-mesta-v-oblastta-patnite-nastilki-sa-mokri.html", "text": "Мъгла намалява видимостта до 50 метра на места в областта, пътните настилки са мокри. Това каза за Радио „Фокус“ – Видин дежурният служител в Областно пътно управление – Видин. Натоварен е трафикът по главен път Е-79 в областта в посока от и за граничен пункт „Дунав мост 2“, най-много автомобили се движат в участъка между Видин и Дунавци. В областния град трафикът е интензивен на входно изходните артерии на града, в централната част и по бул. „Панония“. Движението по път III-1411 с. Слана Бара – Видин е ограничено за автомобили над 5 т поради компрометирано експлоатационно състояние на мост.\r\nАнна ЛОЗАНОВА", "date": "2018.02.08", "title": "Видин: Мъгла намалява видимостта до 50 метра на места в областта, пътните настилки са мокри"}
{"url": "http://www.focus-news.net/news/2018/02/08/2486215/pss-dobri-sa-usloviyata-za-turizam-v-planinite.html", "text": "Добри са условията за туризъм в планините. Това съобщиха за Агенция „Фокус“ от Планинската спасителна служба (ПСС) при БЧК. Температурите варират между минус 8 и 0 градуса. Времето е облачно, по високите части има умерен вятър. В Рила и на Витоша се е образувала нова снежна покривка около 8 см. Във всички курорти лифтовите съоръжения работят според нормалния си график. Няма регистрирани сигнали за инциденти с туристи през изминалото денонощие.\r\nИнформация за обстановката в планините може да намерите на .\r\nТелефоните на ПСС са: 02/ 9632000 и 088 1470", "date": "2018.02.08", "title": "ПСС: Добри са условията за туризъм в планините"}
{"url": "http://www.focus-news.net/news/2018/02/08/2486214/montana-edin-chovek-e-zaginal-pri-katastrofa-na-pat-e-79-kray-belotintsi-dvizhenieto-vremenno-e-spryano.html", "text": "Един човек е загинал при катастрофа на път Е-79 край Белотинци, движението в района временно е спряно. Това съобщиха от пресцентъра на МВР. Сигналът за пътния инцидент е подаден малко преди 06.00 часа тази сутрин. По първоначални данни на път Е-79, край Белотинци,  челно са се ударили лек автомобил и лекотоварен бус. В резултат на удара е загинал водачът на леката кола, а другият водач -  откаран в болнично заведение. Извършва се оглед. Пътни полицаи са на място и регулират движението. \r\nОбходен маршрут: \r\n- в посока Монтана-Видин: по път III-112 Монтана – Доктор Йосифово – Тополовец – Добри дол; път II-11 Добри дол – Арчар – Дунавци; \r\n-в посока Видин-Монтана: по път III-114 Ружинци – Тополовец; път III-112 Тополовец – Доктор Йосифово – Монтана.", "date": "2018.02.08", "title": "Монтана: Един човек е загинал при катастрофа на път Е-79 край Белотинци, движението временно е спряно"}
{"url": "http://www.focus-news.net/news/2018/02/08/2486198/veliko-tarnovo-planovi-remonti-na-ulitsi-spirat-vodata-v-starata-gradska-chast.html", "text": "Стартиралата мащабна реконструкция на улици в старата градска част на Велико Търново налага спиране на водата в района. Това съобщиха за Радио „Фокус“ – Велико Търново от водоснабдителното дружество в града. От там уточниха, че във връзка с изпълнение на ремонтните дейности по проекта на Община Велико Търново „Привлекателна и автентична градска среда“ до 16.00 часа днес няма да има вода по улиците „Хаджи Димитър“, „Княз Дондуков – Корсаков“, „Цар Калоян“, „Асен Русков“,  „Александър Пенчев“,  „Александър Стамболийски“,  „Ивайло“,  „Генерал Гурко“,  „Крайбрежна“,  „Пролет“ и  „10-ти Февруари“. От дружеството се извиняват за причинените неудобства и уверяват, че при възможност водата ще бъде пусната по-рано.„Фокус“ припомня, че стойността на  проекта „Изграждане на привлекателна и съхранена градска среда на Велико Търново“ е 11.1 млн. лв. Той стартира през миналата година и трябва да приключи до края на настоящата. В рамките му ще бъда ремонтирани 35 улици я старата част на града и някои от кварталите. Предвижда се и цялостна подмяна на водопровод.\r\nЛуиза ТРАНЧЕВА", "date": "2018.02.08", "title": "Велико Търново: Планови ремонти на улици спират водата в старата градска част"}
{"url": "http://www.focus-news.net/news/2018/02/08/2486196/burgas-kontsert-spektakalat-da-hvarlim-operata-v-dzhaza-shte-bade-predstaven-v-grada.html", "text": "Неустоимата Милица заедно с верните й партньори в музикалните „престъпления“ – шестимата музиканти от „Михаил Йосифов Секстет“, ще представят концерт-спектакъла си „Да хвърлим операта в джаза“ на днес от 19.00 ч. на сцената на Бургаската опера. Това съобщиха от пресцентъра на Държавна опера-Бургас. Специален гост ще бъде пианистът и композитор Васил Спасов. Милица и приятели ще представят оперни арии в джаз аранжименти, любими анимационни музикални теми в джаз вариант, както и джаз, интерпретиран по нестандартен начин. Спектакълът вече е изпълняван на десетки сцени в страната при огромен успех и пълни салони, а в началото на февруари бургаската публика ще има късмета да го чуе в залата на операта.\r\nМилица Гладнишка е не само актриса, но и джаз певица. Малко известен факт е, че е завършила курсове по джаз пеене в Лондон и майсторски клас при проф. Милчо Левиев. Проектът „Да хвърлим операта в джаза“ осъществява с приятелите си от „Михаил Йосифов Секстет“ – модерна джаз формация, създадена от един от най-добрите съвременни български музиканти, тромпетиста Мишо Йосифов. Освен него секстетът се състои от саксофониста Атанас Хаджиев, барабаниста Атанас Попов, басиста Борис Таслев, тромбониста Велислав Стоянов и пианиста Васил Спасов", "date": "2018.02.08", "title": "Бургас: Концерт-спектакълът \"Да хвърлим операта в джаза\" ще бъде представен в града"}
{"url": "http://www.focus-news.net/news/2018/02/08/2486188/ibna-vanshnite-ministri-na-makedoniya-i-gartsiya-shte-provedat-sreshta-v-sofiya-na-15-16-fevruari.html", "text": "Министрите на външните работи на Македония и Гърция – Никола Димитров и Никос Кодзиас, ще се срещнат в София на 15-16 февруари, предава Independent Balkan News Agency, като се позовава на български източници.\r\nРазговорът между първите дипломати на Скопие и Атина ще се състои в кулоарите на неформалната среща на европейските външни министри, която ще се проведе в българската столица в посочения период. Съобщението за срещата Димитров-Кодзиас  идва на фона на решението на Скопие да приеме включването на географско определение като част от името на страната в опит за разрешаване на спора с Атина. Очаква се двамата министри да обсъдят следващите стъпки, които двете държави ще предприемат за уреждане на проблема.Тереза Герова", "date": "2018.02.08", "title": "IBNA: Външните министри на Македония и Гърция ще проведат среща в София на 15-16 февруари"}
{"url": "http://www.focus-news.net/news/2018/02/08/2486171/tsarigrad-rusiya-turtsiya-premalchava-detayli-za-predavaneto-na-tyaloto-na-pilota-na-su-25-na-rusiya.html", "text": "Тялото на руския пилот Роман Филипов, загинал в хода на контролна операция над зоната за деескалация в сирийската провинция Идлиб, е върнато в Русия. Турските медии съобщават, че връщането на тялото на майора, на който посмъртно беше присвоено званието герой на Русия, се е отдало със съдействието на въоръжените сили и разузнаването на Турция. Но подробностите от спецоперацията остават в тайна, пише в материал на руския телевизионен канал „Цариград“.\r\nАвторът на материала напомня, че на 3 февруари пилотът е облитал една от четирите зони за деескалация, договорени между Русия, Турция и Иран. Управляваният от него щурмовик Су-25 е свален с преносим зенитно-ракетен комплекс (ПЗРК) от групировката „Джайш ан-Наср“, свързана с „Хайат Тахрир аш-Шам“ (ХТШ), в близост до населеното място Маасаран в сирийската провинция Идлиб. Катапултиралият се 34-годишен майор се е оказал в обкръжение от терористите. Ранен, той е продължил да води неравен бой с джихадистите на земята и, не желаейки да попадне в плен, се е взривил с граната, като едновременно с това е убил няколко вражески бойци.\r\nСъдейки по това, че именно Турция предаде тялото на пилота, руската медия смята, че е очевидно, че турските военни, чрез своите подопечни в Сирия, са провели спецоперация. Засега нито името на групировката, върнала тялото на Филипов, нито подробности за операцията не се разгласяват от Анкара, а терористите се обвиняват едни други в предателство. След завършването на боя между терористите и Филипов, между първите се е разразила борба за това, за кой да остане тялото на пилота.\r\nХТШ, чрез своята информационна агенция „Иба“, съобщи, че членовете на групировката „Файлак аш-Шам“ са откраднали тленните останки на майора и са ги предали тайно на Турция. „Цариград“ отбелязва, че част от бойците на тази групировка взимат участие в провежданата от турската армия операция „Маслинова клонка“ в кюрдския район Африн. Разчиталата да замени тялото срещу взети в плен свои бойци, ХТШ обвини „Файлак аш-Шам“ в предателство, наричайки я турски агент и заплашвайки да заведе дело срещу нея в шариатския съд. Да предотврати предаването на тялото се е опитала и „Ахрар аш-Шам“, която наравно с ХТШ води въоръжена борба против сирийското правителство.\r\nВ същото време, „ан-нусровци“ разпространиха информация по други канали, че при тях се намират телата на петима други руски летци. Те, както предава каналът, следящ дейността на терористите Terrormonitor, са публикували в мрежата снимки с личните вещи на Филипов: паспорт, портмоне и други предмети.\r\nРусия, пише авторът на материала, продължава да разследва трагичната смърт на Филипов. Министерството на отбраната вече е изпратило искане за оказване на съдействие до Анкара, с цел да получи отломките от сваления Су-25 и най-вече двигателят на машината. Това е необходимо, за да се изясни мястото на производство и канала на доставка на ПЗРК, с който е свален щурмовикът.\r\nИнтересното, според „Цариград“ е, че към момента турските информационни агенция разказват много оскъдно за обстоятелствата около предаването на тялото на пилота на Русия. Свързано ли е това с „военна тайна“ или е преднамерено прикриване на информация? Главният редактор на „МК Турция“ Яшар Ниязбаев констатира, че турските медии от самото начало не са се впускали в подробности за свалянето на Су-25.\r\n„В първите минути не беше ясно кой е свалил руския самолет. В материалите имаше пояснения, че не се знае кой го е свалил – опозицията или терористите. Любопитно е, че и след това практически не е писано нищо за това, как тялото на руския пилот се оказва в Турция. И информациите за това, че Турция е помогнала на Русия, турските медии съобщаваха с позоваване на руски източници. Очевидно, причината е, че Анкара не иска вътре в страната да се повдига дебат за това, как Турция е успяла да получи тялото на руския пилот от ХТШ, с която Анкара също се намира в конфликтни отношения и я смята за терористична организация“, разказа Ниязбаев.\r\nЕкспертът добави, че със засилването на цензурата в Турция след опита за държавен преврат, местните медии са крайно внимателни в оценките си, не желаейки да „Попаднат под тежката ръка на турския дворец“.\r\nВ заключение редакцията на „Цариград“ отбелязва, че сред най-важните причини за гореизложеното може да се причисли и стремежа на Анкара да съхрани нормализираните си след свалянето на Су-24 контакти с Москва. Но разкриването на всякакви контакти с терористите, с които Башар Асад, с поддръжката на руските Въздушно-космически сили, води боеве в Идлиб, може да нанесе непоправими щети на руско-турските отношения.\r\nПревод и редакция:", "date": "2018.02.08", "title": "„Цариград“ (Русия): Турция премълчава детайли за предаването на тялото на пилота на Су-25 на Русия"}
{"url": "http://www.focus-news.net/news/2018/02/08/2486221/plovdiv-301-bebeta-sa-se-rodili-v-oblastta-prez-mesets-yanuari.html", "text": "301 бебета са се родили в Пловдивска област през месец януари. Това сочи справка на Радио „Фокус“ – Пловдив в Информационната система на ражданията на Министерство на здравеопазването. За същият период на миналата 2017 година в областта са регистрирани 541 новородени, което е с 240 повече. От началото на месец февруари са проплакали 76 бебета. Към днешна дата Пловдивска област остава на второ място по раждаемост в страната. На първо място е столицата София с 680 новородени от началото на годината, на трето място е Бургас с 211 бебета, на четвърто – Сливен с 208 новородени, а на пето е Пазарджишка област със 159 бебета от януари до 7 февруари.\r\nПрез цялата 2017 година в Пловдивско са родени общо 6 516 бебета.", "date": "2018.02.08", "title": "Пловдив: 301 бебета са се родили в областта през месец януари"}
{"url": "http://www.focus-news.net/news/2018/02/08/2486210/kyustendil-tridnevna-muzeyna-rabotilnitsa-shte-zapoznae-detsata-ot-grada-s-rabotata-na-arheologa-i-restavratora.html", "text": "Тридневна музейна работилница ще запознае децата от града с работата на археолога и реставратора. Това съобщи за Радио „Фокус” – Кюстендил Мирослава Таскова, експерт в Регионален исторически музей – Кюстендил. Детската музейна работилница ще започне от 14.00 часа в зала „Асклепий” и ще продължи до 10 февруари, включително. Поводът за темата на февруарската музейна работилница за деца е Деня на археолога – 14 февруари, а нейната цел е запознаване с една от основните дейности на музея – проучване и опазване на културно-историческото наследство. „Заниманията предлагат разнообразни дейности, провокиращи детското любопитство: търсене и откриване на предмети, свързани с различни исторически епохи; обработване и анализиране на откритите материали чрез рисуване на керамични фрагменти и артефакти, направа на картонено 3D изображение на кана от сива глина с релефна украса от античния град Пауталия”, каза Мирослава Таскова. По думите ѝ заниманията включват и разглеждане на музейната археологическа експозиция по забавен начин чрез специална карта, която поставя децата в ролята на търсачи на съкровища. „Така те разкриват 20 на брой експонати и тяхната употреба отпреди хиляди години”, каза Таскова.\r\nВенцеслав ИЛЧЕВ", "date": "2018.02.08", "title": "Кюстендил: Тридневна музейна работилница ще запознае децата от града с работата на археолога и реставратора"}
{"url": "http://www.focus-news.net/news/2018/02/08/2486217/anadolu-agency-obshto-27-istoricheski-dzhamii-v-balgariya-ochakvat-restavratsiya.html", "text": "Българските власти блокират реставрацията на 27 исторически джамии, предава турската държавна информационна агенция Anadolu Agency, като се позовава на местни мюсюлмански официални лица.\r\nУточнява се, че джамиите се нуждаят от реставрация, тъй като техните минарета, стени и врати са рухнали или са претърпели значителни щети. Но местните мюсюлмански власти се оплакват, че българските длъжностни лица не позволяват възстановяване на джамиите, които вече нямат минарета, обявени поради тази причина за „исторически обекти\". По данни на Главното мюфтийство в България, това възпрепятства не само възстановяване на обектите, но и използването им от поклонници.\r\nАгенцията припомня, че на територията на България има редица джамии, исторически турски бани (хамами) и други исторически обекти, които се нуждаят от възстановяване.Тереза Герова", "date": "2018.02.08", "title": "Anadolu Agency: Общо 27 исторически джамии в България очакват реставрация"}
{"url": "http://www.focus-news.net/news/2018/02/08/2486222/sofiya-180-dushi-sa-noshtuvali-v-krizisniya-tsentar-za-nastanyavane-na-bezdomni-v-stolitsata.html", "text": "180 души са нощували в Кризисния център за настаняване на бездомни в София. Това съобщи за Агенция „Фокус“ директорът на Кризисния център за настаняване на бездомни лица в столицата - Пепи Джуренов. Той обясни, че здравословното състояние на настанените е било добро и не е имало проблеми през нощта. „Единствено предната вечер един човек почина в съня си“, уточни Джуренов.\r\nЦветилена Симеонова", "date": "2018.02.08", "title": "София: 180 души са нощували в Кризисния център за настаняване на бездомни в столицата"}
{"url": "http://www.focus-news.net/news/2018/02/08/2486218/sofiyska-voda-vremenno-shte-prekasne-vodosnabdyavaneto-v-chast-ot-tsentara-na-stolitsata-na-9-fevruari.html", "text": "„Софийска вода” временно ще прекъсне водоснабдяването в част от центъра на столицата на 9 февруари. Това съобщиха от пресцентъра на дружеството.\r\nВъв връзка с подмяна на уличен водопровод на ул. „Тракия“, Център, община „Оборище“ се налага спиране на водоподаването от 9:00 до 19:00 часа на клиентите на „Софийска вода”, живеещи в района на: ул. „Тракия“ от бул. „Княз Александър Дондуков“ до ул. „Силистра“ и ул. „Победа“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Тракия“ ъгъла с ул. „Силистра“.\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2018.02.08", "title": "„Софийска вода” временно ще прекъсне водоснабдяването в част от центъра на столицата на 9 февруари"}
{"url": "http://www.focus-news.net/news/2018/02/08/2486216/vidin-normalno-se-osashtestvyava-preminavaneto-na-avtomobili-prez-granichen-punkt-dunav-most-2-vidimostta-e-namalena-zaradi-magla.html", "text": "Нормален е трафикът на граничен пункт „Дунав мост 2“. Това каза за Радио „Фокус“ – Видин дежурният служител в Гранична полиция. Той посочи, че няма натрупване на тежкотоварни автомобили на пункта на вход и на изход от страната. \"Гъста мъгла ограничава видимостта по пътя по моста, но преминаването става спокойно, без затруднения\", обясни дежурният служител. На двата гранични пункта във Видинска област със Сърбия – „Връшка чука“ и „Брегово“ трафикът е спокоен, няма струпване на автомобили, нормално се преминава и от двете страни на границата.\r\nАнна ЛОЗАНОВА", "date": "2018.02.08", "title": "Видин: Нормално се осъществява преминаването на автомобили през граничен пункт „Дунав мост 2“, видимостта е намалена заради мъгла"}
{"url": "http://www.focus-news.net/news/2018/02/08/2486223/rumen-gechev-bsp-balgariya-e-1-po-koruptsiya-v-es-i-izvan-nego.html", "text": "България е номер 1 по корупция. Това сочи изследване на МВФ за 31 страни от Европа. Лошата новина за нас е, че в него се отбелязва, че страната ни е първа по корупция в Европа с 29.6 от БВП. Турция е на второ място. Това заяви пред БНТ проф. Румен Гечев, депутат от ПГ на „БСП за България”, съобщиха от пресцентъра на НС на БСП. Той добави, че средното ниво за ЕС е 15%. Той показа и още едно изследване на Global Financial Integrity, публикувано през декември миналата година. „Първото им изречение от изследването им за ЕС е, че България е не е само най-бедната страна в ЕС, но и най-корумпираната”, каза той и добави, че не опозицията, а международни организации констатират това. Професорът се позова и на данни от доклада на Агенция „Митници”, публикуван само дни след гласуването на вота на недоверие. В него се вижда, че обложените с акцизи цигари sса за 13,7 млрд. за 2017 г., а през 2008 г., преди кризата, са били 22 млрд. къса. На предположението на водещия, че много хора са отказали да пушат цигари, Гечев се усъмни, че половината пушачи у нас са ги спрели заради кризата. По отношение на заловения тютюн, данните в митническия доклад са идентични. „През 2017 г. са заловени само 16 тона тютюн, срещу 51 тона през 2016 г. Данните на доклада на Агенция „Митници” сочат, че България е №1 по корупция и сива икономика и в ЕС, и извън него”, отсече Гечев. Той уточни, че малко по-големите приходи от акциза на горивата идват заради повишената цена на петрола на международните пазари. „В доклада пише, че повишени цените на суровия петрол за 2017 г. са с 23.4%  спрямо предходната”, посочи професорът, но поясни, че въпреки сериозния скок на цената на суровия петрол, събраните пари от ДДС за двете години е почти един и същ. Той показа и доклада на ДАНС за системата БАЦИС, в който пише, че с една парола се е влизало от всички митнически пунктове в цялата страна и че системата е изградена така, че да не се оставят следи от това- кой е влизал в нея.\r\n„Бойко Борисов бодряшки ни подканяше да обръщаме и кофите за боклук и ако не намерим цигари без бандерол, то значи, че сме преборили корупцията и контрабандата. Пред МС сигурно няма кутии без бандерол в кофите за боклук, но около пазарите и други места не е така\", заяви пред БТВ Христо Проданов, депутат от ПГ на „БСП за България”. Той посочи, че в доклада на Агенция за „Митници” ясно е посочено, че  има неизпълнение в събрания акциз от цигари в размер на 50 млн. лева за 2017 г.", "date": "2018.02.08", "title": "Румен Гечев, БСП: България е №1 по корупция в ЕС и извън него"}
{"url": "http://www.focus-news.net/news/2018/02/08/2486225/blagoevgrad-mokri-i-hlazgavi-sa-patnite-nastilki-na-teritoriyata-na-oblastta-na-mesta-vidimostta-e-namalena-zaradi-magla.html", "text": "Мокри и хлъзгави са пътните настилки на територията на областта. Повишена опасност от падащи камъни има в Кресненското дефиле и в района на прохода Предел. Това съобщиха за Радио „Фокус“ – Пирин от Областно пътно управление – Благоевград. Необходимо е шофьорите да карат внимателно в тези участъци, за да бъдат избегнати инциденти. В началото на деня по усойните и планински райони има частично заледени и обработени участъци, а в някои части е намалена видимостта от мъгла. Няма допълнително въведени ограничения за движението на леки и товарни автомобили в област Благоевград. Трафикът по автомагистрала „Струма“ и главен път Е-79 е интензивен. Натоварено е и движението по пътя от и за Банско. През нощта няма регистрирани тежки пътни инциденти.\r\nЛора КАЛЧЕВА", "date": "2018.02.08", "title": "Благоевград: Мокри и хлъзгави са пътните настилки на територията на областта, на места видимостта е намалена заради мъгла"}
{"url": "http://www.focus-news.net/news/2018/02/08/2486226/ekathimerini-posolstvoto-na-sasht-v-atina-organizira-initsiativa-za-podpomagane-na-balkanskite-npo.html", "text": "Дипломатическото представителство на САЩ в Гърция организира инициатива за подпомагане на неправителствените организации в страните от Балканския полуостров, съобщава електронното издание Ekathimerini.\r\nПредставители на 43 неправителствени организации от България, Румъния, Сърбия и Македония неотдавна се събраха на четиридневна среща в Гърция, в рамките на която бе проведено обучение за това как цифровите им медии да бъдат максимално полезни.\r\nСерията семинари, озаглавена „Технологичен лагер: Инструменти в гражданското общество в Гърция и Балканите\", е инициатива на образователната секция на американското посолство в Атина, проведена в сътрудничество с неправителствената организация HIGGS, специализирана в укрепването на гражданското общество чрез образование.\r\nНПО се борят с повече или по-малко същите проблеми: неадекватни държавни структури и услуги, ограничени ресурси и скептицизъм от голяма част от обществото. „Избираме страни, чиито „екосистеми\" се нуждаят от тласък\", обясни директорът на HIGGS Сотирис Петропулос, като добави, че участниците са насърчавани да препоръчват собствени решения, както и да общуват и да се възползват от програмите на Европейския съюз за междурегионално сътрудничество.Тереза Герова", "date": "2018.02.08", "title": "Ekathimerini: Посолството на САЩ в Атина организира инициатива за подпомагане на балканските НПО"}
{"url": "http://www.focus-news.net/news/2018/02/08/2486228/kyustendil-domat-za-hora-s-fizicheski-uvrezhdaniya-otbelyaza-godishnina-ot-svoeto-sazdavane.html", "text": "Домът за хора с физически увреждания в Кюстендил отбеляза годишнина от своето създаване. Това съобщи за Радио „Фокус” – Кюстендил Анелия Велинова, директор на Дом „Ильо Войвода” Анелия Велинова. По думите ѝ годишнината е отбелязана подобаващо в залата за свободно време, където са се събрали не само живеещите в този дом, но и работещите в него. „Рожден ден на една социална институция, която е устойчива във времето, има своята дългогодишна история и свои традиции, които се изпълняват с все повече мотивирани работещи хора и домуващи”, каза Анелия Велинова. Пред присъстващите са представени историята на социалната институция, извършените подобрения. Създадено е дърво на пожеланията – всяко листо е пожелание от сърце да бъде социалната институция гостоприемна, грижовна и справедлива. За празника е организиран концерт на Веселина Сиракова. Социалната институция е разкрита като старопиталище през 1896 година. На 4 февруари 1971 година е открита и новата сграда на институцията.\r\nВенцеслав ИЛЧЕВ", "date": "2018.02.08", "title": "Кюстендил: Домът за хора с физически увреждания отбеляза годишнина от своето създаване"}
{"url": "http://www.focus-news.net/news/2018/02/08/2486227/veliko-tarnovo-izlozhba-na-skulpturi-ot-shokolad-shte-bade-predstavena-v-grada.html", "text": "Изложба на скулптури от шоколад ще бъде представена във Велико Търново. Осемте сладки експоната са подредени в търговския център в началото на града в посока София. Поводът за гостуването на експозицията е наближаващия Празник на любовта и виното – 14 февруари, каза за Радио „Фокус“ – Велико Търново Светла Атанасова, една от организаторките. Скулпторите, някои, от които са с височина до 1.60 метра, представят класически произведения на изкуството като Венера Милоска, древна римлянка, жени с кошница, делва и стомни, момченце и ангел, сътворен изцяло от шоколад по рецепта на майстори-сладкари. Изложбата е подредена на третия етаж и ще останат там до 14-ти. Освен това от 18.00 часа днес организаторите са подготвили семинар-дискусия, по време на който ще бъдат представени истории и интересни факти за шоколада.\r\nНа 10 и 11 февруари за децата ще имаме кът за рисуване с шоколад и шоко пастели. А там цветовете ще бъдат бял, млечен и натурален, естествено шоколад.\r\nНа 13 и 14 февруари от 17.30 до 19.30 часа ще има дегустация, за да се определи кой е любимият шоколад на великотърновци.\r\nЛуиза ТРАНЧЕВА", "date": "2018.02.08", "title": "Велико Търново: Изложба на скулптури от шоколад ще бъде представена в града"}
{"url": "http://www.focus-news.net/news/2018/02/08/2486205/faz-v-severna-koreya-zapochna-mashtaben-voenen-parad.html", "text": "Само ден преди откриването на Зимните олимпийски игри в Пьончан в Южна Корея, северният й съсед организира мащабен военен парад, припомня германският национален ежедневник Die Frankfurter Allgemeine Zeitung.\r\nОт редакцията съобщават, че в социалната мрежа „Туитър“ събитието може да бъде проследено на живо. От разпространените кадри може да се видят десетки военни превозни средства и войници в конвой. \r\nСъбитието в Пхенян е свързано с отбелязването на 70-годишнината от създаването на въоръжените сили на изолираната комунистическа държава. В мащабния военен парад са задействани около 12 000 войници, артилерия и други оръжия. Той се провежда на летище в близост до столицата, съобщиха по-рано медии, позоваващи се на  източници от правителствените кръгове в Сеул. .Тереза Герова", "date": "2018.02.08", "title": "FAZ: В Северна Корея започна мащабен военен парад"}
{"url": "http://www.focus-news.net/news/2018/02/08/2486229/ali-alendar-kmet-na-selo-alendarova-kartofoproizvodstvoto-e-osnoven-pominak-za-zhitelite-na-seloto.html", "text": "Картофопроизводството е основен поминък за жителите на велинградското село Алендарова. Това съобщи за Радио „Фокус” – Пазарджик Али Алендар, кмет на населеното място. По думите му малка част от земеделските производители отглеждат по-големи площи, а масово хората отглеждат по 1 - 2 декара за битови нужди. „Животновъдството също е начин за препитание при нас. Най-големите стада от крави обаче не надхвърлят 10 животни. Почти всяко домакинство има по една – две крави, от чието мляко се приготвят сирене, масло и кашкавал”, уточни Алендар. Той каза още, че безработицата в населеното място е голяма. Само малка част от жените в селото работят в шивашкия цех в село Света Петка. Мъжете за заети предимно в строителството, а младите хора са емигрирали в чужбина. Село Алендерова се намира на 15 км от Велинград.\r\nАлбена ЖИЛЕКОВА", "date": "2018.02.08", "title": "Али Алендар, кмет на село Алендарова: Картофопроизводството е основен поминък за жителите на селото"}
{"url": "http://www.focus-news.net/news/2018/02/08/2486232/sliven-v-srok-se-izvarshvat-deynostite-po-proekta-za-blagoustroyavane-po-porechieto-na-reka-asenovska-predstoi-da-bade-otkrit-nov-park.html", "text": "В срок се извършват дейностите по проекта за благоустрояване по поречието на река Асеновска. Това каза кметът Стефан Радев, съобщиха от пресцентъра на Общината. Проектът е в рамките на Инвестиционната програма на Община Сливен и се реализира изцяло със средства от Оперативна програма „Региони в растеж“. Проектът е част от политиката на кмета Стефан Радев за подобряване на градската среда и условията за живот на сливенските граждани.\r\nЩе се създаде нов парк за отдих и туризъм от двете страни на река Асеновска, в участъка между улиците „Димитър Пехливанов“ и „Шести септември“ в Сливен. Предвижда се изграждане на многофункционално спортно игрище за волейбол и баскетбол и площадка за фитнес на открито. Ще се изграждат още детска площадка с люлки и въртележки и детска площадка с комбинирано съоръжение за игра. В парка ще се формират нови пешеходни алеи, кътове за отдих и велоалеи, които ще бъдат свързани с 10-километровата мрежа от велосипедни алеи по Проекта за интегриран градски транспорт. Срокът за приключване на дейностите по проекта е до средата на месец януари 2019 г.", "date": "2018.02.08", "title": "Сливен: В срок се извършват дейностите по проекта за благоустрояване по поречието на река Асеновска, предстои да бъде открит нов парк"}
{"url": "http://www.focus-news.net/news/2018/02/08/2486224/darzhavata-shte-predostavya-imushtestvo-na-nkzhi-s-reshenie-na-ministerski-savet.html", "text": "Парламентът прие окончателни промени в Закона за железопътния транспорт, с които държавата ще предоставя на Националната компания \"Железопътна инфраструктура\" имущество с решение на Министерски съвет, предаде репортер на Агенция „Фокус“. Както досега Националната компания \"Железопътна инфраструктура\" ще управлява предоставеното й имущество - публична и частна държавна собственост.\r\nБиляна ИВАНОВА", "date": "2018.02.08", "title": "Държавата ще предоставя имущество на НКЖИ с решение на Министерски съвет"}
{"url": "http://www.focus-news.net/news/2018/02/08/2486234/veliko-tarnovo-s-16-sm-se-e-povishilo-nivoto-na-reka-dunav-kray-svishtov-prez-izminaloto-denonoshtie.html", "text": "С 16 см се е повишило нивото на река Дунав при Свищов за изминалото денонощие, съобщиха от Хидрометеорологичната станция в града. Водният стоеж на реката е 391 см. Температурата на водата e 4.6 градуса. Над българския участък на Дунав днес преди обяд ще е предимно облачно. Разкъсвания на облачността се очакват в следобедните часове. Ще духа слаб до умерен вятър от запад. Максималните температури ще са предимно между 7° и 12°.", "date": "2018.02.08", "title": "Велико Търново: С 16 см се е повишило нивото на река Дунав край Свищов през изминалото денонощие"}
{"url": "http://www.focus-news.net/news/2018/02/08/2486233/iha-razgoreshteni-debati-v-balgarskoto-narodno-sabranie-za-dvoynoto-grazhdanstvo.html", "text": "Предложение за признаване на двойно гражданство на роднините на изселили се от България в Турция лица, предизвика остри дебати в българския парламент, предаде информационната агенция Ихляс хабер ажансъ (ИХА). На вчерашното заседание на Нарочното събрание бе внесено за гласуване подобно предложение от ДПС, преобладаващата част от членовете на която са турците в тази страна. Останалите политически партии реагираха изключително остро, а техните депутати гласуваха „против”.\r\nДПС иска да бъде извършена промяна на Закона за българското гражданство (в сила от 20.02.1999 год. – бел. на „Фокус”). ДПС настоява повторно да бъде дадено българско гражданство на родените в България турци, който са се преселили в Турция по силата на двустранните изселнически спогодби преди 1990 год., посочва още ИХА. Георги Димов", "date": "2018.02.08", "title": "ИХА: Разгорещени дебати в българското Народно събрание за двойното гражданство"}
{"url": "http://www.focus-news.net/news/2018/02/08/2486230/upravitelite-na-zhelezopatni-predpriyatiya-shte-mogat-da-razsledvat-proizshestviya-i-intsidenti.html", "text": "Парламентът прие окончателни промени в Закона за железопътния транспорт, с които разследването на произшествия и инциденти ще се възлагат на управителя на железопътна инфраструктура и железопътните предприятия, предаде репортер на Агенция „Фокус“. Сега задължението за разследване се изпълнява от Изпълнителна агенция „Железопътна администрация“. Управителите ще изготвят годишен доклад със статистически данни за общите показатели за безопасност, свързани с железопътните произшествия, инциденти и предпоставки за произшествия или инциденти.\r\nИзпълнителната агенция \"Железопътна администрация\" ще упражнява контрол върху дейността по разследването на произшествия, инциденти и ситуации, близки до инциденти. Служителите й ще имат право да изискват документи, свързани с разследването. Разследванията на железопътни произшествия и инциденти, като този в Хитрино, ще се довършват по досегашния ред.\r\nБиляна ИВАНОВА", "date": "2018.02.08", "title": "Управителите на железопътни предприятия ще могат да разследват произшествия и инциденти"}
{"url": "http://www.focus-news.net/news/2018/02/08/2486240/silistra-izlozhbata-lyubov-i-vino-vino-i-zheni-shte-bade-predstavena-v-istoricheskiya-muzey-v-tutrakan-na-12-fevruari.html", "text": "Изложбата „Любов и вино, вино и жени“ ще бъде показана в Историческия музей в Тутракан. Това съобщиха от музея. Експозицията е на русенски художници. Изложбата ще бъде открита на 12 февруари от 17.30 часа в Изложбената зала на музея.", "date": "2018.02.08", "title": "Силистра: Изложбата „Любов и вино, вино и жени“ ще бъде представена в Историческия музей в Тутракан на 12 февруари"}
{"url": "http://www.focus-news.net/news/2018/02/08/2486237/sofiya-ogranicheno-e-dvizhenieto-po-pat-iii-822-ihtiman-samokov-pri-novo-selo-poradi-patnotransportno-proizshestvie.html", "text": "Ограничено е движението по път III-822 Ихтиман - Самоков при Ново село  поради пътнотранспортно произшествие. Това съобщиха от пресцентъра на Агенция \"Пътна инфраструктура\". Движението се извършва по обходен маршрут: път Самоков - Гуцал - Долна Баня - Костенец.", "date": "2018.02.08", "title": "София: Ограничено е движението по път III-822 Ихтиман - Самоков при Ново село  поради пътнотранспортно произшествие"}
{"url": "http://www.focus-news.net/news/2018/02/08/2486236/parlamentat-reshi-na-parvo-chetene-stranata-ni-da-obmenya-klasifitsirana-informatsiya-s-drugi-darzhavi-bez-nalichieto-na-dogovor-za-zashtitata-.html", "text": "Парламентът гласува на първо четене промени в Закона за защита на класифицираната информация, отнасящи се до предоставянето и обмена на класифицирана информация между България и друга държава или международна организация, предаде репортер на Агенция „Фокус”. Съгласно сега действащата нормативна уредба страната ни предоставя или обменя класифицирана информация само с държави или международни организации, с които има влезли в сила международни договори за защита на класифицирана информация, но предлаганите промени предвиждат това да става и без наличието на такъв документ. Вносителите на законопроекта мотивират предложението си с факта, че страната ни няма влезли в сила подобни международни договори с редица държави, с които поддържа дипломатически отношения, като Кралство Белгия, Холандия, Швейцария и др., а липсата им препятства обмена на информация.\r\nИван ЛАЗАРОВ", "date": "2018.02.08", "title": "Парламентът реши на първо четене страната ни да обменя класифицирана информация с други държави без наличието на договор за защитата ѝ"}
{"url": "http://www.focus-news.net/news/2018/02/08/2486238/po-povod-139-godini-ot-uchreditelnoto-sabranie-parlamentat-shte-provede-den-na-otvorenite-vrati-na-10-fevruari.html", "text": "По повод 139 години от Учредителното събрание парламентът ще отвори врати за посетители на 10 февруари 2018 г. Това съобщиха от пресцентъра на Народното събрание. Гостите на парламента ще могат да видят оригиналите на Търновската конституция и на „Сребърната конституция” – издадена поради приети промени в основния закон на 9 юли 1911 г. и наричана така за това, че нейната корица е от ковано сребро с позлата. \r\nВ Клуба на народния представител посетителите ще имат възможност да разгледат и документалната изложба „Основите на българския парламентаризъм“. Експозицията е организирана в сътрудничество с Държавна агенция „Архиви”. \r\nПредседателят на Народното събрание ще посрещне първите гости в 10.00 часа. Денят на отворени врати ще започне в 10.00 часа и ще продължи до 16.00 часа. \r\nПосетителите ще могат да разгледат пленарната зала на Народното събрание, както и постоянната експозиция, свързана с историята на законодателната институция.", "date": "2018.02.08", "title": "По повод 139 години от Учредителното събрание парламентът ще проведе Ден на отворените врати на 10 февруари"}
{"url": "http://www.focus-news.net/news/2018/02/08/2486243/veliko-tarnovo-v-grada-otnovo-zapochva-proektat-moyata-gradinka-posveten-na-oblagorodyavaneto-na-obshtestveni-prostranstva-i-tereni-na-chastni-imoti.html", "text": "За шеста поредна година в града стартира общинският проект „Моята градинка“. Това съобщиха от пресцентъра на Община Велико Търново. Чрез програмата жителите на Велико Търново могат да превърнат пространствата край домовете си в красиви цветни и зелени кътове. Единственото, което е необходимо, е гражданите да депозират заявления за участие до деловодството на Общината, в които да посочат избрания за облагородяване терен и предпочитаните видове растения. Посадъчният материал ще им бъде осигурен безвъзмездно.\r\nМолбите за залесяване ще се приемат от 1 до 31 март. Участие могат да вземат всички собственици на имоти в града, включително и представители на етажната собственост, избрани по установения според нормативните изисквания ред.\r\nПриложени следва да бъдат документ за собственост на даден имот, а ако сградата е в режим на етажна собственост - протокол от общото събрание на собствениците, с който те избират представител.\r\nЕксперти от Община Велико Търново ще огледат пространствата край сградите, за да преценят дали поисканите от гражданите растителни видове са подходящи за засаждане на избраните места. Ако становището е отрицателно, дръвчетата, храстите и цветята ще бъдат заменени с други.\r\nПроектът за създаването на малки цветни и зелени площи „Моята градинка” стартира през 2013 г. През миналата година бяха одобрени 27 заявления за облагородяване на междублокови пространства. На територията на града са засадени 21 дръвчета и 809 броя храстовидна растителност - Форзиция, Вайгела, Хибискус, Спирея, Тамарикс, Цидония, Люляк и др., както и 232 броя многогодишни растения.\r\nДопълнителна информация гражданите могат да получат от общинския отдел „Околна среда”, на телефон 062/619-502.", "date": "2018.02.08", "title": "Велико Търново: В града отново започва проектът „Моята градинка”, посветен на облагородяването на обществени пространства и терени на частни имоти"}
{"url": "http://www.focus-news.net/news/2018/02/08/2486245/afp-turtsiya-rusiya-i-iran-shte-provedat-sreshta-na-varha-v-istanbul.html", "text": "Президентът на Турция Реджеп Тайип Ердоган и руският държавен глава Владимир Путин се договориха в четвъртък да проведат среща в Истанбул заедно с иранския им колега Хасан Роухани с цел съживяване на мирния процес в Сирия, предава AFP, като се позовава на източник от Анкара.\r\nПутин вече бе домакин на подобна среща на високо равнище с колегите му от Турция и Иран. Тя бе организирана през ноември миналата година в черноморския курорт Сочи. Източникът на агенцията подчерта, че точната дата на събитието ще бъде конкретизирана на по-късен етап.Тереза Герова", "date": "2018.02.08", "title": "AFP: Турция, Русия и Иран ще проведат среща на върха в Истанбул"}
{"url": "http://www.focus-news.net/news/2018/02/08/2486244/sofiyska-rayonna-prokuratura-vnese-obvinitelen-akt-sreshtu-zhena-za-izvarshena-telefonna-izmama-za-blizo-25-500-lv.html", "text": "Софийска районна прокуратура внесе обвинителен акт срещу жена за извършена телефонна измама за близо 25 500 лв. Това съобщиха от пресцентъра на Прокуратура на Република България. С внесен от Софийска районна прокуратура обвинителен акт, Теменужка Попова е обвинена в това, че: за времето от 11.50 часа на 20 юли 2017 г. до 10.28 часа на 21 юли 2017 г. в София, при условията на продължавано престъпление и в съучастие като помагач с неустановено по делото лице (извършител), с цел да набави за себе си и за другиго (за неустановения извършител на деянието), имотна облага, умишлено улеснила извършването на престъпление от неустановеното по делото лице; последното от своя страна възбудило у лице с инициали Г. А. заблуждение, представяйки се за инспектор Лазаров от 07 РУ – СДВР, че същата съдейства на полицейските органи за залавянето на телефонни измамници чрез предаването на парични суми. Попова от своя страна взела паричните суми, предмет на престъплението, и съдействала те да достигнат до извършителя на деянието. С действията на двамата на Г. А. била причинена имотна вреда в общ размер на 25 479.15 лева.\r\nПредстои делото срещу Попова да бъде насрочено за разглеждане в Софийски районен съд.", "date": "2018.02.08", "title": "Софийска районна прокуратура внесе обвинителен акт срещу жена за извършена телефонна измама за близо 25 500 лв."}
{"url": "http://www.focus-news.net/news/2018/02/08/2486242/razgrad-3-600-leva-sa-otkradnati-ot-kashta-v-samuil.html", "text": "3 600 лева и 100 евро изчезнали от къща в Самуил. Това съобщиха от ОДМВР - Разград. Сигнал за кражбата е подаден на 7 февруари от 39-годишна жена, която обяснила, че парите на свекърва ѝ били съхранявани в дюшек под матрака на спалнята. По данни на потърпевшите деянието е извършено между 29 януари и 5 февруари. По случая е започнато досъдебно производство.", "date": "2018.02.08", "title": "Разград: 3 600 лева са откраднати от къща в Самуил"}
{"url": "http://www.focus-news.net/news/2018/02/08/2486239/blagoevgrad-na-balgaro-gratskata-granitsa-trafikat-e-normalen-na-vsichki-granichni-kontrolno-propuskatelni-punktove.html", "text": "На българо-гръцката граница трафикът е нормален на всички гранични контролно-пропускателни пунктове. Това съобщиха за Радио „Фокус“ – Пирин от ГКПП „Кулата“.\r\nЛора КАЛЧЕВА", "date": "2018.02.08", "title": "Благоевград: На българо-гръцката граница трафикът е нормален на всички гранични контролно-пропускателни пунктове"}
{"url": "http://www.focus-news.net/news/2018/02/08/2486246/pregled-na-osnovnite-temi-v-pazardzhishkiya-pechat.html", "text": "Вестник „Пазарджишка Марица“ излиза с водещо заглавие днес „Свирили пред папата, идват за 3 март“. Иде нашенската музика! Италианци!! На мегдана в Лесичово на 3 март ще свири Националният музикален бенд на Асоциацията на карабинерите от регион Лацио. Водеща на двучасовия концерт ще бъде звездата на телевизия РАИ Александра Канале. За тържеството по случай Националния празник на България е поканен и посланикът на Италия у нас Стефано Балди. И докато се чака потвърждение от дипломата, става ясно, че е сигурно присъствието на Маурицио Ферери – председател на Асоциацията на италианските предприемачи в България. Бендът на карабинерите е цяла филхармония – в оркестъра свирят 75 бивши и настоящи полицаи и пожарникари, обединени от любовта си към музиката.\r\n„Хакери се правят на банкери, точат данни и пари“, информира на втора страница изданието. Поне три имена на финансови институции са замесени в нова вълна от фишинг съобщения, заливащи електронните пощи. Повечето са лесни за разпознаване. Новост е, че администраторите на масово ползваната е-поща abv.bg са взели мерки срещу опасните писма. Поне част от тях излизат с известие в червено: „Писмото, което сте отворили, съдържа линкове към сайт за „фишинг“. Препоръчваме да не отваряте тези линкове!“. По-умело подготвените „въдици“ са от името на системата за електронни плащания ePay, като най-отгоре е поставено и логото. Но изпращачът е x@uvh.cg.lv и логично няма нищо общо с институцията, чието наименование използва.\r\n„Житни посеви пожълтяха“ е заглавие от трета страница на вестника. Оптимистични са прогнозите на специалистите за развитието на житните култури тази година. Заради меката зима никъде в Пазарджишко няма опасност от измръзване на посевите, според директора на Опитната станция по поливно земеделие Христина Георгиева. Тя припомня, че в областта има доста площи с ечемик, които измръзват в по-суровите зими, когато няма снежна покривка. Тази година обаче няма такава опасност. Христина Георгиева коментира проблем, който по-силно е изразен в района на Пловдив и Чирпан и частично в Пазарджишко. Става дума за пожълтяване на посевите, в резултат  на което добивите може да са много слаби.", "date": "2018.02.08", "title": "Преглед на основните теми в пазарджишкия печат"}
{"url": "http://www.focus-news.net/news/2018/02/08/2486247/veliko-tarnovo-s-anonimna-zhalba-v-obshtinskata-izbiratelna-komisiya-na-svishtov-e-poiskana-ostavkata-na-kmeta-na-obshtinata-uvedomlenieto-e-scheteno-za-neosnovatelno.html", "text": "С анонимна жалба в Общинската избирателна комисия е поискана оставката на кмета на Свищов Генчо Генчев. Уведомлението е счетено за неоснователно. Сигналът е постъпил на 31 януари с подател Мария Атанасова от Свищов, съобщиха за Радио „Фокус“ – Велико Търново от Общинската избирателна комисия в Свищов.\r\nВ уведомлението се твърди, че на последното заседание на Общински съвет – Свищов, проведено на 26 януари, е взето неправомерно решение. Става въпрос за точка 11 от дневния ред, относно представителната власт на МБАЛ „Д-р Димитър Павлович“ и възложените правомощия на кмета на Община Свищов Генчо Генчев, които, според жалбата, са в нарушение на Закона за местната власт и самоуправление. Според подателя, резултат от констатираните нередности, трябва да е прекратяване на мандата на кмета. Жалбоподателят изисква това да се случи в тридневен срок.\r\nКъм уведомлението са приложени предложение от кмета на Община Свищов до Общински съвет и доклад от постоянната комисия с предложение за решение на Общински съвет Свищов от 25 януари. Приложени са и публикации в регионални и национални медии.\r\nСлед постъпване на уведомлението в ОИК - Свищов е установено, че подателят не е посочил ЕГН и адрес за кореспонденция, нито други контакти или индивидуализиращи лицето белези. Адресът, който е написан на плика, също не е пълен. След проверка е установено, че в Свищов не живее жена с имена Мария Георгиева Атанасова. Това прави сигнала анонимен, тъй като не може по никакъв начин да се индивидуализира подателят на уведомлението. Приложените документи са фото копия, от които не става ясно дали предложенията, които те показват, са приети от общинските съветници. По тази причина Общинската избирателна комисия е изискала документите от заседанието, както и такива, касаещи управлението на болницата. След като е извършен обстоен оглед е взето решение, за отхвърляне  като неоснователни твърденията, посочени в уведомлението. Искането за оставката на кмета също е отхвърлено. Решението е от 6 февруари и може да бъде обжалвано в 7-дневен срок.\r\nЛуиза ТРАНЧЕВА", "date": "2018.02.08", "title": "Велико Търново: С анонимна жалба в Общинската избирателна комисия на Свищов е поискана оставката на кмета на Общината, уведомлението е счетено за неоснователно"}
{"url": "http://www.focus-news.net/news/2018/02/08/2486231/afp-po-danni-na-sochp-pri-udarite-na-mezhdunarodnata-koalitsiya-v-siriya-sa-zaginali-20-propravitelstveni-boytsi.html", "text": "В операцията, извършена в отговор на нападение срещу кюрдски военни части, водената от САЩ международна коалиция е убила най-малко 20 войници на сирийския режим и негови съюзници, предава AFP, като се позовава на данни от Сирийската обсерватория за човешките права.\r\nОперацията е проведена на територията на източната провинция Дейр ез-Зор, след като сирийски и проправителствени единици са щурмували позиции, контролирани от Сирийските демократични сили (СДС), поясниха от базираната в Лондон правозащитна организация.\r\nПо-рано медии съобщиха, че повече от стотина членове на сили, свързани със сирийския президент Башар Асад, са загинали, след като местни единици, подкрепени от водената от САЩ международна коалиция срещу „Ислямска държава“, са осуетили мащабна координирана атака в ранните часове на четвъртък.Тереза Герова", "date": "2018.02.08", "title": "AFP: По данни на СОЧП при ударите на международната коалиция в Сирия са загинали 20 проправителствени бойци"}
{"url": "http://www.focus-news.net/news/2018/02/08/2486251/pregled-na-nyakoi-ot-osnovnite-temi-v-evropeyskiya-pechat-agentsiya-fokus.html", "text": "*** Само ден след пробива в коалиционните преговори между Съюза (ХДС/ХСС) и Германската социалдемократическа партия (ГСДП) започва кампания, насочена срещу новата голяма коалиция в Берлин, пише водещото издание Der Spiegel.\r\nВ  четвъртък, 8 февруари, председателят на Младежката организация на социалдемократите (Юсос) Кевин Кюнерт започва национално турне срещу голяма коалиция под ръководството на Ангела Меркел. \r\nВеднага след приключването на коалиционните преговори в сряда Кюнерт изрази недоволството си от резултата и по-конкретно от демонстрирания „политически стил“. Той разкритикува постигнатото споразумение и обявените промени в ръководството на ГСДП. От редакцията припомнят, че лидерът на ГСДП Мартин Шулц ще замени Зигмар Габриел на поста министър на външните работи, а на негово място ще застане Андреа Налес, досегашният вицепредседател на социалдемократите. \r\nКюнерт се опасява, че разместванията на върха на партията изместват вниманието на дебата, който трябва да бъде проведен в следващите седмици. Изданието припомня, че до 4 март 440 хил. членове на ГСДП трябва да гласуват за влизането на партията в новата голяма коалиция. Ако постигнатото коалиционно споразумение бъде одобрено от тях, новото германско правителство може да встъпи в длъжност до Великден.\r\nОще в началото на миналия декември Младежката организация на Германската социалдемократическа партия (ГСДП) застана начело в кампанията срещу съставянето на нова голяма коалиция с партията, водена от канцлера Ангела Меркел – Съюза (ХДС/ХСС).\r\nМладите социалдемократи публикуваха на интернет страницата си петиция под мотото #NoGroko, в които призоват всички членове на партията да се подкрепят съпротивата им. \r\nВ текста бе казано: „Ние оставаме на позицията, че оттеглянето на ГСДП от голямата коалиция е наложително и правилно“. По-нататък в документа пише, че липсата на противопоставяне между отделните политически партии в страната е допринесло за укрепването на десните популисти в Германия. \r\n„Демокрацията живее от конфронтацията на политическите лагери - и този конфликт трудно се осъществява в голяма коалиция\", пише Младежката организация на ГСДП. Ефектът от това може да се наблюдава и в други европейски страни, убедени са младите социалдемократи.\r\nПрез последните години стана ясно, че в големите коалиции „постигат малък напредък, но не взимат важните решения“. Преразпределението на богатството, инвестициите в бъдещето, борбата срещу детската бедност, по-нататъшното развитие на европейската интеграция и много други проекти изискват спешни действия, предупредиха от Младежката организация на ГСДП.\r\n*** Дипломатическото представителство на САЩ в Гърция организира инициатива за подпомагане на неправителствените организации в страните от Балканския полуостров, съобщава електронното издание Ekathimerini.\r\nПредставители на 43 неправителствени организации от България, Румъния, Сърбия и Македония неотдавна се събраха на четиридневна среща в Гърция, в рамките на която бе проведено обучение за това как цифровите им медии да бъдат максимално полезни.\r\nСерията семинари, озаглавена „Технологичен лагер: Инструменти в гражданското общество в Гърция и Балканите\", е инициатива на образователната секция на американското посолство в Атина, проведена в сътрудничество с неправителствената организация HIGGS, специализирана в укрепването на гражданското общество чрез образование.\r\nНПО се борят с повече или по-малко същите проблеми: неадекватни държавни структури и услуги, ограничени ресурси и скептицизъм от голяма част от обществото. „Избираме страни, чиито „екосистеми\" се нуждаят от тласък\", обясни директорът на HIGGS Сотирис Петропулос, като добави, че участниците са насърчавани да препоръчват собствени решения, както и да общуват и да се възползват от програмите на Европейския съюз за междурегионално сътрудничество.\r\n*** Германският канцлер и лидер на Християндемократическия съюз (ХДС) Ангела Меркел се изложи на остри критики от собствената си партия, след като направи отчаяни компромиси, за да прекрати четиримесечния период на политическа несигурност в Германия, постигайки коалиционно споразумение на цената на увеличаване на ролята на Германската социалдемократическа партия (ГСДП) в правителството, пише британското левичарско издание The Guardian.\r\nСлед маратон от среднощни преговорни сесии и няколко изпуснати крайни срока, Съюза (ХДС/ХСС) на Меркел се съгласи в сряда на условията на ГСДП за сключване на ново коалиционно споразумение, като членовете на социалдемократическата партия ще имат последната дума за сделката.\r\nНо цената на новата „голяма коалиция“, пише британското издание, е предаването на няколко ключови министерства на младшия коалиционен партньор.\r\nGuardian пише, че лидерът на ГСДП Мартин Шулц може да е сигурен, че ще получи подкрепа за нов мандат в правителството, след като е осигурил три трофейни министерства. Проектоспоразумението предвижда лявоцентристката партия да вземе финансовото, външното и трудовото министерства, както и тези на околната среда, правосъдието и семействата. Шулц ще поеме външното ведомство и ще предаде лидерството на ГСДП в ръцете на бившия министър на труда Андреа Налес.\r\nКметът социалдемократ на Хамбург Олаф Шолц, който според изданието е прагматичен центрист от либералното крило на партията, ще наследи могъщия Волфганг Шойбле във финансовото министерство, играещо ключова роля за бъдещето на еврозоната.\r\nЛевичарското издание коментира, че в проектоспоразумението се намеква за отказване от твърдия фокус на Шойбле върху балансираните бюджети, като се обещава „солидарно споделяне на отговорностите“ и готовност за увеличаване на германския принос към европейския бюджет.\r\n***", "date": "2018.02.08", "title": "Преглед на някои от основните теми в европейския печат (Агенция „Фокус“)"}
{"url": "http://www.focus-news.net/news/2018/02/08/2486252/pazardzhik-pet-opita-za-telefonni-izmami-na-vazrastni-hora-sa-registrirani-prez-poslednite-24-chasa-v-oblastta.html", "text": "Продължават опитите за телефонни измами на възрастни хора на територията на областта, съобщи за Радио „Фокус“ – Пазарджик Мирослав Стоянов, говорител на ОДМВР - Пазарджик. По думите му през последните 24 часа са регистрирани 5 подобни опита на територията на Пазарджик и Панагюрище. „В тази връзка директорът на ОДМВР - Пазарджик старши комисар Йордан Рогачев разпореди на служителите от „Охранителна полиция“ да възобновят активната си информационна кампания свързана с превенцията на телефонните измами. Тя включва разлепване на информационни брошури на обществени места, посещение на възрастни и самотно живеещи хора в малките населени места, срещи с граждани в пенсионерските клубове“, уточни Стоянов. Той припомни, че измамниците използват класически сюжет. „Използва се класическата схема за пострадал близък или роднина в резултат при пътен инцидент и се нуждае от спешна операция или от парична сума за плащане на неговата гаранция за излизане от ареста. Гласът отсреща се представя за лекар, полицай, следовател, адвокат и съобщава, че за лечението или паричната гаранция ще бъде необходима немалка сума пари. Гражданите да бъдат особено внимателни и при тегленето на пенсиите си от районите на банкомати. Възможно е да бъдат направени опити са измама от непознати, представящи се за служители на банкова институция или на полицията. Те съобщават на бъдещите си жертви, че парите, които току що са изтеглили от банкомата или банковия клон, са фалшиви. Измамниците предлагат услугите си да заменят „фалшивите пари” и изчезват заедно с пенсиите на хората“, каза също Стоянов. От полицията съветват хората да бъдат бдителни, да не се доверяват на непознати, да не предоставят данни за спестяванията си и домашен адрес на никого. „Не давайте пари на непознати под каквато и да била форма или предлог“, призова Стоянов.\r\nАлбена ЖИЛЕКОВА", "date": "2018.02.08", "title": "Пазарджик: Пет опита за телефонни измами на възрастни хора са регистрирани през последните 24 часа в областта"}
{"url": "http://www.focus-news.net/news/2018/02/08/2486250/varna-katastrofa-e-stanala-na-382-km-na-avtomagistrala-hemus-v-posoka-varna-obrazuvala-se-e-kolona-ot-tovarni-avtomobili.html", "text": "Катастрофа е станала на 382 км на автомагистрала „Хемус“ в посока Варна, съобщи слушател на Радио „Фокус“. Образували са се колони от товарни автомобили.", "date": "2018.02.08", "title": "Варна: Катастрофа е станала на 382 км на автомагистрала „Хемус“ в посока Варна, образувала се е колона от товарни автомобили"}
{"url": "http://www.focus-news.net/news/2018/02/08/2486248/api-vremenno-e-ogranicheno-dvizhenieto-po-am-hemus-pri-km-382-v-posoka-varna.html", "text": "Временно е ограничено движението по АМ \"Хемус\" при км 382 в посока Варна, поради ПТП. Това съобщиха от пресцентъра на Агенция \"Пътна инфраструктура\" (АПИ) Обходен маршрут: п.в. Невша - път I-2 - п.в. Ветрино.", "date": "2018.02.08", "title": "АПИ: Временно е ограничено движението по АМ \"Хемус\" при км 382 в посока Варна"}
{"url": "http://www.focus-news.net/news/2018/02/08/2486249/kyustendil-trafikat-na-gkpp-gyueshevo-e-s-normalna-intenzivnost-nyama-koloni-ot-izchakvashti-avtomobili.html", "text": "Трафикът на ГКПП „Гюешево” е с нормална интензивност. Това съобщи за Радио „Фокус” – Кюстендил дежурният на българо-македонския пункт. Потокът от автомобили към този час на деня е нормален, преминаването се извършва без големи изчаквания. Пътят от и за граничния пункт е проходим при зимни условия.\r\nВенцеслав ИЛЧЕВ", "date": "2018.02.08", "title": "Кюстендил: Трафикът на ГКПП „Гюешево” е с нормална интензивност, няма колони от изчакващи автомобили"}
{"url": "http://www.focus-news.net/news/2018/02/08/2486254/blagoevgrad-zadarzhani-sa-dvama-mazhe-predlagashti-falshivi-stikeri-za-godishen-tehnicheski-pregled-na-avtomobili.html", "text": "ОДМВР - Благоевград. На 29 септември 2017 г. е извършена проверка в офис на фирма в Благоевград, в хода на която са установени и иззети 25 броя неистински комплекта стикери за периодичен годишен технически преглед за ППС, 19 броя неистински непопълнени бланки на удостоверения за техническа изправност на ППС, 1 брой компютърна конфигурация и 2 броя мултифункционални устройства. Фирмата не е лицензирана да извършва годишни технически прегледи на ППС. Със заповед за задържане до 24 часа са задържани лица с инициали Д. С. (на 45 г.) и К. Ч. (на 45 г.) и двамата от Благоевград. По случая е образувано досъдебно производство.", "date": "2018.02.08", "title": "Благоевград: Задържани са двама мъже, предлагащи фалшиви стикери за годишен технически преглед на автомобили"}
{"url": "http://www.focus-news.net/news/2018/02/08/2486241/der-spiegel-predsedatelyat-na-mladezhkata-organizatsiya-na-gsdp-startira-natsionalno-turne-sreshtu-golyamata-koalitsiya.html", "text": "Само ден след пробива в коалиционните преговори между Съюза (ХДС/ХСС) и Германската социалдемократическа партия (ГСДП) започва кампания, насочена срещу новата голяма коалиция в Берлин, пише водещото издание Der Spiegel.\r\nВ  четвъртък, 8 февруари, председателят на Младежката организация на социалдемократите (Юсос) Кевин Кюнерт започва национално турне срещу голяма коалиция под ръководството на Ангела Меркел. \r\nВеднага след приключването на коалиционните преговори в сряда Кюнерт изрази недоволството си от резултата и по-конкретно от демонстрирания „политически стил“. Той разкритикува постигнатото споразумение и обявените промени в ръководството на ГСДП. От редакцията припомнят, че лидерът на ГСДП Мартин Шулц ще замени Зигмар Габриел на поста министър на външните работи, а на негово място ще застане Андреа Налес, досегашният вицепредседател на социалдемократите. \r\nКюнерт се опасява, че разместванията на върха на партията изместват вниманието на дебата, който трябва да бъде проведен в следващите седмици. Изданието припомня, че до 4 март 440 хил. членове на ГСДП трябва да гласуват за влизането на партията в новата голяма коалиция. Ако постигнатото коалиционно споразумение бъде одобрено от тях, новото германско правителство може да встъпи в длъжност до Великден.Агенция „Фокус“ припомня: \r\nОще в началото на миналия декември Младежката организация на Германската социалдемократическа партия (ГСДП) застана начело в кампанията срещу съставянето на нова голяма коалиция с партията, водена от канцлера Ангела Меркел – Съюза (ХДС/ХСС).\r\nМладите социалдемократи публикуваха на интернет страницата си петиция под мотото #NoGroko, в които призоват всички членове на партията да се подкрепят съпротивата им. \r\nВ текста бе казано: „Ние оставаме на позицията, че оттеглянето на ГСДП от голямата коалиция е наложително и правилно“. По-нататък в документа пише, че липсата на противопоставяне между отделните политически партии в страната е допринесло за укрепването на десните популисти в Германия. \r\n„Демокрацията живее от конфронтацията на политическите лагери - и този конфликт трудно се осъществява в голяма коалиция\", пише Младежката организация на ГСДП. Ефектът от това може да се наблюдава и в други европейски страни, убедени са младите социалдемократи.\r\nПрез последните години стана ясно, че в големите коалиции „постигат малък напредък, но не взимат важните решения“. Преразпределението на богатството, инвестициите в бъдещето, борбата срещу детската бедност, по-нататъшното развитие на европейската интеграция и много други проекти изискват спешни действия, предупредиха от Младежката организация на ГСДП. Тереза Герова", "date": "2018.02.08", "title": "Der Spiegel: Председателят на Младежката организация на ГСДП стартира национално турне срещу голямата коалиция"}
{"url": "http://www.focus-news.net/news/2018/02/08/2486256/plovdiv-27-rabotnitsi-ot-zavod-za-osvetitelni-tela-poluchiha-hranosmilatelni-razstroystva-ot-piteynata-voda-koyato-sa-konsumirali-na-rabotnoto-si-myasto.html", "text": "27 работници от завод за осветителни тела край Пловдив получиха храносмилателни разстройства от питейната вода, която са консумирали на работното си място. Това съобщи за Радио „Фокус” - Пловдив директорът на РЗИ д-р Ваня Танчева. „Тези хора са били с разстройство и повръщане, но без температура и са излизали в болнични в продължение на месец. Само една жена е била настанена в Инфекциозна клиника, но нейните резултати не показват патологични микроорганизми”, каза д-р Танчева. Според нея в случая става дума за нарушено качество на водата в завода в резултат на технически проблем в един от резервоарите с питейна вода. Кранът на резервоара е пропускал по-малко от началото на месец януари, като в средата на месеца се е скъсал окончателно. По този начин е била нарушена органолептиката на водата, като по-престояла вода се е смесила с другата. Именно тогава много от работниците в завода са усетили неприятния вкус на водата и са отказали да ходят на работа. „С категоричност няма вливане на фекални води в питейната, няма и епидемия, или опасност от хепатит”, посочи д-р Танчева.\r\nОт понеделник РЗИ започва изследване на всички работници, които са били с храносмилателни разстройства. Това могат да направят и всички други, които желаят.\r\nИзчакват се и резултатите от анализите на водата, които също се извършват в РЗИ.\r\nМеждувременно ръководството на завода е преустановило работата му и са пуснали работниците в отпуск.\r\nЦветана ТОНЧЕВА", "date": "2018.02.08", "title": "Пловдив: 27 работници от завод за осветителни тела получиха храносмилателни разстройства от питейната вода, която са консумирали на работното си място"}
{"url": "http://www.focus-news.net/news/2018/02/08/2486257/vratsa-62-godishen-mazh-e-postradal-pri-sbivane-v-zavedenie-v-selo-popitsa-zadarzhani-sa-dvama-dushi.html", "text": "Враца: 62-годишен мъж е пострадал при сбиване в заведение в село Попица, задържани са двама души. Това съобщиха от ОДМВР - Враца. На 7 февруари 2018 г., около 22.55 часа в РУ - Бяла Слатина е получено съобщение за побой между три лица в заведение в село Попица. Пострадал е 62-годишен мъж. В РУ - Бяла Слатина са задържани лица с инициали М. Й. (на 42 г.) и Й. Й. (на 59 г.) от село Попица.", "date": "2018.02.08", "title": "Враца: 62-годишен мъж е пострадал при сбиване в заведение в село Попица, задържани са двама души"}
{"url": "http://www.focus-news.net/news/2018/02/08/2486235/bsp-poiska-izslushvane-na-predsedatelya-na-dans-vav-vrazka-s-otkritite-v-kmeta-na-septemvri-spravki-kasaeshti-mestnite-izbori-prez-2015-g.html", "text": "БСП отправя искане за изслушване на председателя на ДАНС в парламентарната Комисия за контрол на службите за сигурност. Това стана ясно от думите на народния представител от „БСП за България” Славчо Велков, предаде репортер на Агенция „Фокус”. Повод за искането е оповестената информация от разследващите органи, че в нощното шкафче на арестувания кмет на Септември Марин Рачев са открити справки на ДАНС, касаещи местните избори през 2015 г. „Как такъв материал, който съдържа такава информация и би трябвало да се съхранява в духа и изискванията на закона, се озовава в нощното шкафче на един кмет? Ще разширим въпроса – дали тази информация е била предназначена за този кмет или за всички останали в областта? Това е чувствителна информация, касаеща изборите в един определен период”, аргументира предложението Славчо Велков от парламентарната трибуна.\r\nИван ЛАЗАРОВ", "date": "2018.02.08", "title": "БСП поиска изслушване на председателя на ДАНС във връзка с откритите в кмета на Септември справки, касаещи местните избори през 2015 г."}
{"url": "http://www.focus-news.net/news/2018/02/08/2486259/parlamentat-reshi-na-parvo-chetene-selskostopanskata-akademiya-da-ima-samostoyatelen-byudzhet-i-da-se-namali-chislenostta-na-upravitelniya-y-savet.html", "text": "Народните представители приеха на първо четене промени в Закона за Селскостопанската академия, предаде репортер на Агенция „Фокус“. Предлага се академията да има самостоятелен бюджет като част от консолидираната фискална програма. Дава се възможност академията да набира допълнителни приходи от помощи и други безвъзмездно получени средства. Предвидено е Селскостопанската академия да разработи Стратегия за научноизследователска дейност в областта на аграрния сектор, която ще се актуализира на всеки 3 години. С промените се намалява числеността и се променя съставът на Управителния съвет на академията. Председателят й ще се назначава от премиера по предложение на земеделския министър. УС ще се състои от председател и 8 членове - хабилитирани учени. Председателят на Селскостопанската академия ще е и председател на Управителния съвет. Промените предвиждат 15 до 19-те държавни предприятия, бивши опитни станции, да бъдат обединени в едно държавно предприятие. Част от държавните предприятия, чиито функции са уникални, да се запазят като научни центрове със статут на институти. \r\nБиляна ИВАНОВА", "date": "2018.02.08", "title": "Парламентът реши на първо четене Селскостопанската академия да има самостоятелен бюджет и да се намали числеността на Управителния й съвет"}
{"url": "http://www.focus-news.net/news/2018/02/08/2486261/kyustendil-kniga-za-rolyata-na-grada-v-parvata-svetovna-voyna-shte-bade-predstavena-v-stolitsata.html", "text": "Книгата за ролята на Кюстендил в Първата световна война ще бъде представена в столицата. Това съобщи за Радио „Фокус” – Кюстендил доцент д-р Ангел Джонев. Той е автор на книгата “Кюстендил – Военната столица на България през Първата световна война”. Тя ще бъде представена от 18.00 часа в Централния военен клуб в град София, “Тази книга е от 440 страници, на които се разказва и показва със снимки ролята на кюстендилци и кюстендилския край във въоръжения конфликт от 1915 - 1918 година”, каза Ангел Джонев. По думите му Кюстендил има ключово значение в най-продължителния и кървав военен конфликт, в който участва България. В тези години, градът се посещава от редица международни делегации, със знакови лица на съюзниците на България в  Първата световна война.\r\nВенцеслав ИЛЧЕВ", "date": "2018.02.08", "title": "Кюстендил: Книга за ролята на града в Първата световна война ще бъде представена в столицата"}
{"url": "http://www.focus-news.net/news/2018/02/08/2486262/dha-ikonomicheskiyat-ministar-na-turtsiya-kam-boyko-borisov-razchitame-na-balgariya-za-mitnicheskiya-sayuz-s-es-toy-e-saglasen.html", "text": "Министърът на икономиката на Турция Нихат Зейбекчи посети България, която е временният председателстващ Съвета на ЕС през първото полугодие на годината, предаде информационната агенция Догу хабер ажансъ (ДХА). По време на визитата турският министър се срещна с премиера Бойко Борисов, с вицепремиера и министър на външните работи Екатерина Захариева, както и с министъра на икономиката Емил Караниколов. Турският министър подчерта, че е бил приет „изключително сърдечно и искрено от Бойко Борисов”. Мнението му е, че „въпросното временно председателство на България е един уникален шанс по-специално за актуализиране на Митническия съюз между Турция и ЕС”. Стана известно също така, че Бойко Борисов е дал 100%-ова подкрепа за това актуализиране. От своя страна турският министър Нихат Зейбекчи е казал на Бойко Борисов, че съдбата на  Митническия съюз между Турция и ЕС ще бъде решена на 27 февруари в София. Тогава ще бъде проведена среща на министрите на икономиката и на митниците на страните-членки на ЕС, на която е поканен и самият Бойко Борисов, посочва още ДХА. Георги Димов", "date": "2018.02.08", "title": "ДХА: Икономическият министър на Турция към Бойко Борисов: Разчитаме на България за Митническия съюз с ЕС – той е съгласен"}
{"url": "http://www.focus-news.net/news/2018/02/08/2486260/burgas-pchelari-iskat-strandzhanskiyat-tsveten-prashets-da-stane-zashtiteno-naimenovanie-za-proizhod.html", "text": "Пчелари искат странджанският цветен прашец да стане защитено наименование за произход. Това каза за Радио „Фокус“ - Бургас Манол Тодоров, председател на пчеларско сдружение „Странджански манов мед“. По думите му продуктът е уникален поради няколко причини. Първо, прашецът се събира от пчелите от диворастящи дървесни видове. Второ, има много ясно очертани маркери - богатство от витамини, микроелементи, ензими, аминокиселини, растителни хормони и още много други. Съдържа редица микроелементи и всички незаменими аминокиселини. Тодоров добави, че се очаква и решение на Европейската комисия за регистрация на странджанския манов мед като защитено наименования за произход. „Това е първият продукт в страната, който ще вземе това лого, което е много важно, защото ще се продава с висока добавена стойност“, каза Тодоров.\r\nОт 27 до 29 юли в Царево ще се проведе Международен симпозиум на мановия мед с два основни панела. Първият ще бъде „Мановият мед - теория и практика“, а вторият - „Опрашване, опрашители и екосиситемни услуги“. Тодоров каза, че пчеларите ще подготвят и изпратят обобщена информация за проблемите им до европейските институции. Една от причините е, че през първия и втория програмен период за пчеларите не е предвидено нищо. „Всички трябва да разберат, че екосистемните услуги трябва да се плащат, защото пчелите поддържат екологичното равновесие и биоразнообразие“, каза Тодоров. По думите му не може да се каже какво количество мед ще се произведе през 2018 година, но отбеляза, че няма висока смъртност на пчелните семейства.\r\nМария РУСЕВА", "date": "2018.02.08", "title": "Бургас: Пчелари искат странджанският цветен прашец да стане защитено наименование за произход"}
{"url": "http://www.focus-news.net/news/2018/02/08/2486253/sofiya-aktsiya-na-zhandarmeriyata-se-provezhda-v-tsiganskata-mahala-v-ihtiman.html", "text": "Акция на жандармерия и и полиция се провежда в циганската махала в Ихтиман, съобщава Нова телевизия.  По непотвърдена информация се издирват четирима младежи от махалата. Жители на квартала твърдят, че тази сутрин един човек е починал. Здравословното състояние на 64-годишния мъж се е влошило, след като служителите на реда са влезли в дома му, обясняват хората от ромската махала. \r\nЗасиленото присъствие на органите на реда идва след създалото се напрежение и нанесен побой на полицаи. Двама души от махалата все още са в ареста заради насенени удари спрямо двама служители на реда.", "date": "2018.02.08", "title": "София: Акция на жандармерията се провежда в циганската махала в Ихтиман"}
{"url": "http://www.focus-news.net/news/2018/02/08/2486264/sport-zografski-otkriva-balgarskoto-uchastie-v-pyonchan-dnes.html", "text": "Владимир Зографски ще даде тон за българското участие на олимпиадата в Пьончан днес. Състезателят ни в ски скока ще застане на старт в квалификациите в своята дисциплина, които ще започнат в 14:30 часа българско време. 24-годишният българин даде много добри резултати на тренировките вчера, които показват готовността му да намери място в голямото състезание.  \r\nЗографски постигна най-добрия си скок на първото занимание, което се проведе сутринта. Той получи пета оценка за преодолените 104 метра, донесли му 60,8 точки.\r\nАко преодолее квалификациите днес, българинът ще стартира в основната надпревара, която ще се проведе в събота от 14:35 часа българско време.", "date": "2018.02.08", "title": "Спорт: Зографски открива българското участие в Пьончан днес"}
{"url": "http://www.focus-news.net/news/2018/02/08/2486255/pazardzhik-obshtinskiyat-savet-v-septemvri-opredeli-stoilka-kachakova-za-vremenen-kmet-na-selo-semchinovo-sled-kato-byaha-prekrateni-palnomoshtiyata-na-bivshiya-kmet-plamen-temelkov.html", "text": "На свое заседание Общинският съвет в град Септември определи Стоилка Качакова за временно изпълняващ длъжността кмет на село Семчиново до провеждането на частични местни избори за кмет на населеното място. Това съобщиха за Радио „Фокус“ – Пазарджик от Общинския съвет. Стоилка Качакова, старши специалист „Административно-правно обслужване на населението“ в кметството. До избора на временен кмет се стигна, след като Върховният административен съд потвърди решението на Общинската избирателна комисия в град Септември, с което предсрочно бяха прекратени пълномощията на досегашния кмет на селото Пламен Темелков.\r\nВаня НИКОЛОВА", "date": "2018.02.08", "title": "Пазарджик: Общинският съвет в Септември определи Стоилка Качакова за временен кмет на село Семчиново, след като бяха прекратени пълномощията на бившия кмет Пламен Темелков"}
{"url": "http://www.focus-news.net/news/2018/02/08/2486268/plovdiv-dvizhenieto-se-osashtestvyava-v-edna-lenta-po-avtomagistrala-trakiya-pri-km-106-v-posoka-sofiya-poradi-avarien-remont-na-ogranichitelna-sistema.html", "text": "Движението се осъществява в една лента по автомагистрала \"Тракия\", при км 106 в посока София, поради авариен ремонт на ограничителна система (средна мантинела). Това съобщиха от пресцентъра на Агенция \"Пътна инфраструктура\". Движението се извършва само активната лента.", "date": "2018.02.08", "title": "Пловдив: Движението се осъществява в една лента по автомагистрала \"Тракия\", при км 106 в посока София, поради авариен ремонт на ограничителна система"}
{"url": "http://www.focus-news.net/news/2018/02/08/2486265/blagoevgrad-52-godishna-zhena-e-blasnata-ot-lek-avtomobil-na-peshehodna-pateka-v-petrich.html", "text": "52-годишна жена е блъсната от лек автомобил на пешеходна пътека в Петрич. Това съобщиха от ОДМВР - Благоевград. Инцидентът е станал на 7 февруари 2018 г. около 20.15 часа, на пешеходна пътека на ул. \"Солунска\" в град Петрич, правоспособният водач с инициали Т. Г. (на 40 г.) от град Петрич, с предно ляво странично огледало на автомобила си „Дачия Сандеро“ блъска пресичаща жена с инициали Н. А. (52 г.) от град Петрич. Пострадалата пешеходка е настанена с охлузни рани на десния крак в МБАЛ „Свети Врач“ град Петрич, без опасност за живота.", "date": "2018.02.08", "title": "Благоевград: 52-годишна жена е блъсната от лек автомобил на пешеходна пътека в Петрич"}
{"url": "http://www.focus-news.net/news/2018/02/08/2486267/blagoevgrad-izvarshva-se-planov-remont-na-vodoprovodnata-mrezha-v-zhk-elenovo-i-zhk-alen-mak.html", "text": "Извършва се планов ремонт на водопроводната мрежа в жк. „Еленово” и жк. „Ален мак“. Това съобщи за Радио „Фокус“ - Пирин Зоя Драгова, технически секретар във ВиК – Благоевград. „До 17.00 часа е възможно да бъде преустановено водоподаването в тези два жилищни квартали. Дружеството се извинява на своите клиенти за причиненото временно неудобство“, каза Драгова.\r\nЛора КАЛЧЕВА", "date": "2018.02.08", "title": "Благоевград: Извършва се планов ремонт на водопроводната мрежа в жк. „Еленово” и жк. „Ален мак“"}
{"url": "http://www.focus-news.net/news/2018/02/08/2486269/pregled-na-nyakoi-ot-osnovnite-temi-v-germanskiya-pechat-agentsiya-fokus.html", "text": "Само ден преди откриването на Зимните олимпийски игри в Пьончан в Южна Корея, северният й съсед организира мащабен военен парад, припомня германският национален ежедневник Die Frankfurter Allgemeine Zeitung.\r\nОт редакцията съобщават, че в социалната мрежа „Туитър“ събитието може да бъде проследено на живо. От разпространените кадри може да се видят десетки военни превозни средства и войници в конвой. \r\nСъбитието в Пхенян е свързано с отбелязването на 70-годишнината от създаването на въоръжените сили на изолираната комунистическа държава. В мащабния военен парад са задействани около 12 000 войници, артилерия и други оръжия. Той се провежда на летище в близост до столицата, съобщиха по-рано медии, позоваващи се на  източници от правителствените кръгове в Сеул.\r\n*** Само ден след пробива в коалиционните преговори между Съюза (ХДС/ХСС) и Германската социалдемократическа партия (ГСДП) започва кампания, насочена срещу новата голяма коалиция в Берлин, пише водещото издание Der Spiegel.\r\nВ  четвъртък, 8 февруари, председателят на Младежката организация на социалдемократите (Юсос) Кевин Кюнерт започва национално турне срещу голяма коалиция под ръководството на Ангела Меркел. \r\nВеднага след приключването на коалиционните преговори в сряда Кюнерт изрази недоволството си от резултата и по-конкретно от демонстрирания „политически стил“. Той разкритикува постигнатото споразумение и обявените промени в ръководството на ГСДП. От редакцията припомнят, че лидерът на ГСДП Мартин Шулц ще замени Зигмар Габриел на поста министър на външните работи, а на негово място ще застане Андреа Налес, досегашният вицепредседател на социалдемократите. \r\nКюнерт се опасява, че разместванията на върха на партията изместват вниманието на дебата, който трябва да бъде проведен в следващите седмици. Изданието припомня, че до 4 март 440 хил. членове на ГСДП трябва да гласуват за влизането на партията в новата голяма коалиция. Ако постигнатото коалиционно споразумение бъде одобрено от тях, новото германско правителство може да встъпи в длъжност до Великден.\r\nОще в началото на миналия декември Младежката организация на Германската социалдемократическа партия (ГСДП) застана начело в кампанията срещу съставянето на нова голяма коалиция с партията, водена от канцлера Ангела Меркел – Съюза (ХДС/ХСС).\r\nМладите социалдемократи публикуваха на интернет страницата си петиция под мотото #NoGroko, в които призоват всички членове на партията да се подкрепят съпротивата им. \r\nВ текста бе казано: „Ние оставаме на позицията, че оттеглянето на ГСДП от голямата коалиция е наложително и правилно“. По-нататък в документа пише, че липсата на противопоставяне между отделните политически партии в страната е допринесло за укрепването на десните популисти в Германия. \r\n„Демокрацията живее от конфронтацията на политическите лагери - и този конфликт трудно се осъществява в голяма коалиция\", пише Младежката организация на ГСДП. Ефектът от това може да се наблюдава и в други европейски страни, убедени са младите социалдемократи.\r\nПрез последните години стана ясно, че в големите коалиции „постигат малък напредък, но не взимат важните решения“. Преразпределението на богатството, инвестициите в бъдещето, борбата срещу детската бедност, по-нататъшното развитие на европейската интеграция и много други проекти изискват спешни действия, предупредиха от Младежката организация на ГСДП.\r\n*** Може ли НАТО да реагира достатъчно бързо на атака на Русия? От вътрешни документи на Алианса става ясно, че съюзниците имат съмнения в положителния отговор на този въпрос. Затова следва да се предприемат мерки за модернизацията на отбранителния съюз на Запада. Помощ предлага Германия, пише баварският ежедневник  Der Münchner Merkur.\r\nБундесверът вероятно ще изгради нов център за планиране и управление за бързо транспортиране на войски и материали. Според информация от медиите, съюзниците са постигнали принципно съгласие да приемат предложението, отправено от германския министър на отбраната Урсула фон дер Лайен. Уточнява се обаче, че няма други кандидати за изграждането на центъра. \r\nОфициалното решение трябва да бъде обявено на среща на министрите на отбраната на НАТО, която ще се проведе следващата седмица. Новият център за планиране и управление може да бъде изграден в региона Кьолн-Бон. Там вече има армейската база и щаб на Бундесвера. \r\nВтори нов команден център на НАТО ще бъде изграден на територията на САЩ. Той ще отговаря за въздушните и морските връзки между Северна Америка и Европа през Атлантическия океан. \r\nЧрез укрепването на командната структура и структурата на силите НАТО реагира на агресивните политики на Русия. През последните десетилетия структурите на Алианса бяха редуцирани значително. От десетки щабове към настоящия момент са останали само седем. Персоналът пък е намален от 20 хил. до 10 хил. служители, подчертават от редакцията.\r\n***", "date": "2018.02.08", "title": "Преглед на някои от основните теми в германския печат (Агенция „Фокус“)"}
{"url": "http://www.focus-news.net/news/2018/02/08/2486263/varna-trima-dushi-sa-zaginali-pri-katastrofata-na-382-km-ot-am-hemus.html", "text": "Трима души са загинали при катастрофата на 382 км от АМ „Хемус“ . Това съобщиха от пресцентъра на МВР. Сигнал за тежкия пътен инцидент е подаден малко преди 10.00 часа. По първоначални данни на АМ „Хемус“, в района на села  Невша в посока Варна, лек автомобил  е застигнал камион с ремарке и се е врязал  в него. От удара трима души от колата са починали на място. Извършва се оглед. Образувано е досъдебно производство. Работата по установяване на причините за инцидента продължава. \r\nВременно е затворена автомагистралата от Нови пазар до Ветрено. въведен е обходен маршрут: пътен възел Невша - път I-2 – пътен възел Ветрино", "date": "2018.02.08", "title": "Варна: Трима души са загинали при катастрофата на 382 км от АМ „Хемус“"}
{"url": "http://www.focus-news.net/news/2018/02/08/2486270/predsedatelyat-na-pg-na-gerb-tsvetan-tsvetanov-provede-rabotna-sreshta-s-kongresmena-ot-shtata-ilinoys-pitar-roskam.html", "text": "В рамките на работното си посещение във Вашингтон (САЩ), председателят на ПГ на ГЕРБ и председател на Комисията по вътрешна сигурност и обществен ред Цветан Цветанов разговаря с конгресмена от щата Илинойс Питър Роскъм. Това съобщиха от пресцентъра на ПП ГЕРБ. Двамата се срещнаха в сградата на американския Конгрес във Вашингтон. Цветанов и Роскъм обсъдиха аспекти на регионалната сигурност през призмата на българското председателство на Съвета на Европейския съюз и специфичните заплахи за региона. Конгресменът е съпредседател на 20-членната двупартийна Комисия за демократично партньорство към Камарата на представителите на американския Конгрес, развиваща интерпарламентарни отношения с държави от Балканския регион. Цветанов информира американската страна за приоритетите на европредседателството и по специално за основния такъв – очертаването на ясна европейска перспектива пред Западните Балкани. Питър Роскъм изказа специално задоволство от вчерашната новина от Брюксел за включването на тези приоритети в Стратегията за Западните Балкани. \r\nКонгресмен Роскъм сподели задоволството си от възможността да бъде проведена подобна среща, както и от факта, че на територията на неговия избирателен район живеят много българи. Цветан Цветанов изрази надежда, че неговият колега ще задълбочи сътрудничеството с българската диаспора в Илинойс, в насока разширяване на българската културна среда в Средния Запад на САЩ. Двете страни изразиха увереност, че в бъдеще ще бъдат проведени конкретни съвместни събития за популяризиране на българската култура и традиции.\r\nПо-късно през деня Цветан Цветанов проведе срещи с ръководители на вашингтонския офис на Американския еврейски комитет, както и с главния изпълнителен директор на Международната асоциация на полицейските началници — IACP Винсент Талучи. IACP е най-старата правоохранителна професионална организация в света, създадена е през 1893 г. и от тогава до днес е базирана в Александрия (Вирджиния). \r\nПо време на срещата в IACP Цветан Цветанов представи предстоящото парламентарно измерение на българското европредседателство. Беше припомнено и доброто сътрудничество с българските правоохранителни органи през годините. Цветанов отправи покана към Винсент Талучи и неговия заместник Терънс Кънингам да посетят България в удобно за тях време. Американската страна изказа благодарност за доброто сътрудничество до този момент и изрази убеденост, че тези контакти ще продължат и в бъдеще. \r\nЦветан Цветанов е във Вашингтон за молитвената закуска при президента на САЩ Доналд Тръмп.", "date": "2018.02.08", "title": "Председателят на ПГ на ГЕРБ Цветан Цветанов проведе работна среща с конгресмена от щата Илинойс Питър Роскъм"}
{"url": "http://www.focus-news.net/news/2018/02/08/2486273/sofiyska-rayonna-prokuratura-vnese-obvinitelen-akt-sreshtu-mazh-za-proyava-na-agresiya-pri-shofirane-v-tsentara-na-stolitsata.html", "text": "Софийска районна прокуратура внесе обвинителен акт срещу мъж за проява на агресия при шофиране в центъра на столицата. Това съобщиха от пресцентъра на Прокуратура на Република България. На 11 август 2017 г. около 10.40 часа свидетелят А. Т. управлявал автомобил марка „БМВ“, модел „Х6“ в София по бул. „Витоша“ в посока НДК. След кръстовището с бул. „България“ той се пристроил от дясна към лява пътна лента и подал мигач. В този момент усетил удар в задната част на автомобила си, поради което включил аварийни светлини и спрял. Автомобилът, който му нанесъл удар, бил управляван от обвиняемият Гаши Шчипран; той минал покрай него и също спрял. Обв. Шчипран излязъл от превозното средство и започнал да дърпа дръжката на вратата и да удря с юмруци по стъклото на колата на Т. От тези действия на обвиняемия, лявото странично огледало на управлявания от Т. автомобил се счупило. В същото време Т. сигнализирал на тел. 112 и заснел с мобилния си телефон ударите, нанесени от Шчипран. Последният от своя страна продължил да обикаля около колата на Т., ритайки с крак предната ѝ част. Малко по-късно пристигнали служители на 04 РУ-СДВР и задържали обв. Шчипран, а по случая било образувано досъдебно производство под ръководството и надзора на СРП. В хода на производството на Шчипран е повдигнато обвинение. Разследването е приключено, като днес (8 февруари 2018 г.) е внесен обвинителен акт срещу Шчипран за описаното по-горе деяние.\r\nПредстои делото да бъде насрочено за разглеждане в Софийски районен съд.", "date": "2018.02.08", "title": "Софийска районна прокуратура внесе обвинителен акт срещу мъж за проява на агресия при шофиране в центъра на столицата"}
{"url": "http://www.focus-news.net/news/2018/02/08/2486266/aktsiyata-v-ihtiman-politseyski-sluzhiteli-izdirvat-litsa-ot-kriminalniya-kontingent.html", "text": "В полицейска операция, която се провежда на територията на Ихтиман, участват служители на РУ – Ихтиман и на Дирекция „Жандармерия“. Това съобщиха от пресцентъра на МВР. Предварително планираните действия са насочени срещу криминалния контингент, както и с цел недопускане на ескалация на напрежение в района. Те са стартирали в 06.30 часа тази сутрин. И в момента полицейските служители издирват лица от криминалния контингент. \r\nМинути преди 08.00 часа днес е получен сигнал , че на адрес, който не е бил обект на полицейски действия, е починал  65-годишен мъж. Смъртта му е констатирана от пристигналия на място медицински екип. Извършва се оглед. По случая е образувано следствено дело.", "date": "2018.02.08", "title": "Акцията в Ихтиман: Полицейски служители издирват лица от криминалния контингент"}
{"url": "http://www.focus-news.net/news/2018/02/08/2486275/nad-6-500-studenti-ot-49-visshi-uchilishta-sa-klasirani-i-shte-poluchat-evropeyski-stipendii-za-uspeh-i-za-spetsialni-postizheniya.html", "text": "Над 6 500 студенти от 49 висши училища са класирани и ще получат стипендии за успех и за специални постижения за зимния семестър на настоящата академична година. Това съобщиха от пресцентъра на Министерството на образованието и науката. Средствата ще се изплатят наведнъж до 9 март 2018 г., като ще бъдат разпределени общо 4.4 млн. лв. Те са осигурени по проект „Студентски стипендии – фаза 1“, финансиран от Европейските структурни и инвестиционни фондове чрез Оперативна програма „Наука и образование за интелигентен растеж“. Класирането е обявено на страницата на проекта .\r\nСтипендии за успех се дават на студенти, обучаващи се по специалности от приоритетните професионални направления. Целта е да бъде стимулирано обучението на специалисти, за които има или се очаква недостиг на кадри за пазара на труда. Стипендията е в размер на 150 лв. месечно и се изплаща за пет месеца в рамките на семестъра. Средният успех е отличен (5.61), а броят на класираните студенти е 4492. Най-много са обучаващите се в „Предучилищна и начална училищна педагогика“ – 133 младежи, „Компютърни системи и технологии“ – 126, и „Архитектура“ – 111.\r\n2 158 възпитаници на висшите училища в страната ще получат еднократни стипендии за специални постижения в размер на 300 лв. Те се присъждат за участие в научни, изследователски или практически разработки, като един студент може да получи до три такива. По тази причина броят на предоставените стипендии за зимния семестър е 3 521. Целта им е да стимулират младежите да развиват практическия и творческия си потенциал извън задължителните задачи през учебното време. Средният успех за този вид стипендия е отличен (5.67), а най-много класирани има от направленията „Медицина“ – 381, „Право“ – 195, и „Финанси“ – 97.\r\nПроект „Студентски стипендии – фаза 1“ се изпълнява от Министерството на образованието и науката по Оперативна програма „Наука и образование за интелигентен растеж“ 2014-2020. Той допълва съществуващите възможности, създадени от националното законодателство, за отпускане на стипендии и награди на студентите със средства от държавния бюджет и дава възможност такива да бъдат отпускани и на обучаващите се в частните висши училища.", "date": "2018.02.08", "title": "Над 6 500 студенти от 49 висши училища са класирани и ще получат европейски стипендии за успех и за специални постижения"}
{"url": "http://www.focus-news.net/news/2018/02/08/2486271/montana-vazstanoveno-e-dvizhenieto-po-glaven-pat-e-79-v-uchastaka-smolyanovtsi-belotintsi.html", "text": "Възстановено е движението по път I-1 (E-79) Видин - Монтана в участъка Смоляновци – Белотинци. Това съобщиха от пресцентъра на Агенция \"Пътна инфраструктура\".", "date": "2018.02.08", "title": "Монтана: Възстановено е движението по главен път Е-79 в участъка Смоляновци – Белотинци"}
{"url": "http://www.focus-news.net/news/2018/02/08/2486274/tass-mezhdunarodnata-koalitsiya-e-ustanovila-kontakt-s-ruskite-voenni-pri-otrazyavaneto-na-atakata-sreshtu-shtaba-na-sds.html", "text": "Представители на водената от САЩ международна коалиция срещу „Ислямска държава“ са се свързали с руски военни при отразяването на нападението срещу проправителствени части на Дамаск срещу щаба на Сирийските демократични сили (СДС) в провинция Дейр ез-Зор, предава TACC. Съответната информация бе разпространена от медии, позоваващи се на източници от щаба на операция „Непоколебима решителност“.\r\n„Официални лица на коалицията поддържаше връзка с руската страна преди, по време и след отразяването на атаката на проправителствените сили на Сирия. Руските официални лица са уверили представителите на коалицията, че няма да предприемат никакви действия срещу тях в конкретния район“, се казва в разпространено заявление. Агенция „Фокус“ припомня: \r\nВодената от САЩ коалиция за борба с терористичната групировка „Ислямска държава“ съобщи, че проправителствени въоръжени формирования са нападнали щаб на Сирийските демократични сили (СДС), в който са се намирали американски съветници, след което е бил нанесен ответен удар по сирийските военни.\r\n„Сирийските проправителствени сили инициираха непровокирано нападение срещу щаба на СДС  на 7 февруари. Военнослужещи от коалицията са се намирали там в качеството на съветници, помощници и съпровождащи силите заедно с партньорите от СДС по време на нападението, случило се на осем километра източно от съгласуваната линия за предотвратяване на конфликтите на река Ефрат“, се казва в съобщение от командването на коалицията.\r\n„За защита на коалиционните и партньорските сили, коалицията нанесе удари по атакуващите сили, с цел да отрази тяхната агресия по отношение на нашите партньори, участващи в борбата с групировката „Ислямска държава““, се отбелязва още в заявлението..Тереза Герова", "date": "2018.02.08", "title": "ТАСС: Международната коалиция е установила контакт с руските военни при отразяването на атаката срещу щаба на СДС"}
{"url": "http://www.focus-news.net/news/2018/02/08/2486272/hristian-mitev-nfsb-i-bez-istanbulskata-konventsiya-mozhem-da-zashtitavame-zakonodatelno-zhenite-ot-nasilie.html", "text": "Продължавам да смятам, че не е необходимо да се ратифицира Истанбулската конвенция, за да се осигури защитата на жените от домашно насилие. Ние имаме Закон за защита от домашното насилие,  приет през 2005 г., както и текстове в Наказателния кодекс, с които се осъществява наказателноправната защита на лицата, потърпевши от домашно насилие. Това заяви депутатът от НФСБ Христиан Митев след като заедно с колегата си от „Обединени патриоти“ Искрен Веселинов отправи питане към правосъдния министър Цецка Цачева относно политиката на правителството за това как се прилагат мерките за защита от домашно насилие. Това съобщиха от пресцентъра на НФСБ.\r\nПозовавайки се на това, че у нас вече съществуват законодателни разпоредби в тази насока, вносителите на питането изразяват категорично становище, че предложената за ратификация т.н Истанбулска конвенция съдържа минималните стандарти за защита от домашно насилие, които отдавна са част от българското законодателство и успешно се прилагат от органите на изпълнителната власт. „В тази връзка отправихме питането направена ли е оценка на въздействието, включително на ефективността и ефикасността , на прилаганите към този момент мерки за защита от домашното насилие в нормативната уредба на страната и какви са резултатите от подобен анализ, ако такъв е извършен“, посочи Христиан Митев. \r\nТой изрази задоволство от факта, че министър Цачева е отговорила -  анализ и оценка у нас са правени и от тях е станало ясно, че законът от 2005 г. и текстовете в Наказателния кодекс, мака и подобрявани, не са достатъчни, тъй като в България липсва цялостна правна рамка, каквато е Истанбулската конвенция. \r\nТук обаче депутатът от НФСБ изрази несъгласие. „Както заявих в началото, продължавам да смятам, че у нас има законодателство в посока на защита на жените от домашно насилие и въпросът е в неговото ефективно прилагане, не в ратифицирането на Истанбулската конвенция“, каза Христиан Митев.", "date": "2018.02.08", "title": "Христиан Митев, НФСБ: И без Истанбулската конвенция можем да защитаваме законодателно жените от насилие"}
{"url": "http://www.focus-news.net/news/2018/02/08/2486276/kyustendil-blizo-20-svobodni-mesta-se-predlagat-v-dupnitsa-po-shemata-za-mladezhka-zaetost.html", "text": "Близо 20 свободни места се предлагат в Дупница по схемата за младежка заетост. Това каза за Радио „Фокус“ – Кюстендил директорът на Дирекция „Бюро по труда” – Дупница Наташа Илиева. По думите ѝ става въпрос за работодатели от Дупница и Благоевград, които участват по схемата и са предложили работни места за младежи. Сред свободните позиции са управител на търговски обект, счетоводител, касиер, счетоводител и отчетник. За ангажиралите се по тези професии младежи се осигурява и стажуване. Други работодатели предлагат наемане на младежи и осигуряване на тяхното обучение. Става въпрос за шивачи на дамско и на мъжко облекло, продавачи, готвач, касиер, монтьор на оборудване.\r\nВенцеслав ИЛЧЕВ", "date": "2018.02.08", "title": "Кюстендил: Близо 20 свободни места се предлагат в Дупница по схемата за младежка заетост"}
{"url": "http://www.focus-news.net/news/2018/02/08/2486277/ministar-predsedatelyat-boyko-borisov-ne-e-hospitaliziran-vav-vma-postaveni-sa-mu-nyakolko-inzhektsii.html", "text": "Министър-председателят Бойко Борисов не е хоспитализиран във ВМА. Това съобщиха от пресцентъра на ВМА във връзка с постъпили запитвания за това дали премиерът е бил настанен в болницата. От лечебното заведение уточняват, че по-рано днес, вследствие на множеството травми, които има, са му били направени две инжекции на колената за укрепване на хрущяла, и две - на глезените, след което е освободен.", "date": "2018.02.08", "title": "Министър-председателят Бойко Борисов не е хоспитализиран във ВМА, поставени са му няколко инжекции"}
{"url": "http://www.focus-news.net/news/2018/02/08/2486279/nsi-prez-dekemvri-2017-g-indeksat-na-promishlenoto-proizvodstvo-narastva-s-07-v-sravnenie-s-noemvri-2017-godina.html", "text": "По предварителни данни през декември 2017 г. индексът на промишленото производство, изчислен от сезонно изгладените данни, нараства с 0.7% в сравнение с ноември 2017 година. Това сочи статистика на Националния статистически институт (НСИ).\r\nПрез декември 2017 г. при календарно изгладения индекс на промишленото производство е регистриран ръст от 2.0% спрямо съответния месец на 2016 година.\r\nПрез декември 2017 г. увеличение спрямо предходния месец е регистрирано в преработващата промишленост - с 1.5%, и в добивната промишленост - с 0.7%, а намаление е отчетено в производството и разпределението на електрическа и топлоенергия и газ - с 0.2%. \r\nПо-значителен ръст в преработващата промишленост се наблюдава при: производството на мебели - с 9.9%, ремонта и инсталирането на машини и оборудване - с 9.0%, обработката на кожи; производството на обувки и други изделия от обработени кожи без косъм - със 7.7%, производството на дървен материал и изделия от него, без мебели - с 4.7%. Спад е регистриран при: производството на превозни средства, без автомобили - с 20.5%, производството на тютюневи изделия - с 10.9%, производството на хартия, картон и изделия от хартия и картон - с 6.6%, производството на компютърна и комуникационна техника, електронни и оптични продукти - с 5.4%. \r\nНа годишна база ръст на промишленото производство, изчислен от календарно изгладените данни, е отчетен в преработващата промишленост - с 5.2%, а спад е регистриран в добивната промишленост - с 5.2%, и в производството и разпределението на електрическа и топлоенергия и газ - с 5.1%.\r\nПо-значително увеличение в преработващата промишленост спрямо предходната година се наблюдава при: производството на основни метали - с 26.0%, производството на химични продукти - с 24.2%, производството на лекарствени вещества и продукти - с 19.4%, производството на компютърна и комуникационна техника, електронни и оптични продукти - с 16.3%. Намаление е отчетено при: производството на тютюневи изделия - с 35.8%, производството на метални изделия, без машини и оборудване - с 12.7%, производството на хартия, картон и изделия от хартия и картон - с 8.6%, производството на напитки - с 6.1%.", "date": "2018.02.08", "title": "НСИ: През декември 2017 г. индексът на промишленото производство нараства с 0.7% в сравнение с ноември 2017 година"}
{"url": "http://www.focus-news.net/news/2018/02/08/2486281/varna-mokri-i-hlazgavi-sa-patnite-nastilki-na-teritoriyata-na-oblastta.html", "text": "Мокри и хлъзгави са пътните настилки на територията на Варна и областта заради валежите от дъжд по-рано днес, предаде репортер на Радио „Фокус“ – Варна. Движението във Варна е частично натоварено по основните булеварди „Цар Освободител“, „Вл. Варненчик“, „Сливница“, „Република“ и „Хр. Смирненски“, както и по крайезерния път. Работи се по изграждането на бул. „Васил Левски“ в участъка от ул. „Подвис“ до ул. „Девня“, ремонти се извършват и на територията на район Аспарухово. Във връзка със строително-ремонтни работи и подмяна на подземна инфраструктура е преустановено движението на автомобили по бул. „Цар Освободител“ в отсечката от бул. „Приморски“ до бул. „Княз Борис I“, както и по бул. „Приморски” в обхвата от ул. „Ст. Стамболов” до бул. „Цар Освободител”, съобщиха от дирекция „Инженерна инфраструктура и благоустрояване“. В тази връзка ще има промяна и в обслужването на линиите на градския транспорт, като са въведени двупосочно маршрутни промени за автобусни линии 17 А, 20 и 39. Временна организация на движение е въведена и заради ремонта на бул. “Първи май“ в кв. „Аспарухово“, като в участъка от ул. “Св. св. Кирил и Методий“ до ул. “Георги Стаматов“ за движение е затворено едното платно – от страната на жилищната зона, а трафикът се осъществява двупосочно в другото платно -от страната на парка. Затворен за влизане на автомобили е бул. „Народни будители“ от кръстовището с бул. „Мара Тасева“. Движението в посока център и кв. „Галата“ се осъществява двупосочно по новоизграденото северно платно на булеварда. По трасето на бул. ”Мара Тасева“ са предвидени временни автобусна спирка в двете посоки, които ще заместват сп. „Народни будители“.\r\nВъв връзка с изграждането на бул. „Левски“, в участъка от ул. „Подвис“ до ул. „Девня“, през нощта на 8 срещу 9 февруари ще бъде затворено за движение платното на бул. „Владислав Варненчик“ в посока център при кръстовището с ул. „Акад. Андрей Сахаров“ (Автогара). Временната организация на движението ще бъде за една нощ. Движението към централната част ще се пренасочи по ул. „Акад. Андрей Сахаров“.\r\nМарияна ВАЛЕНТИНОВА", "date": "2018.02.08", "title": "Варна: Мокри и хлъзгави са пътните настилки на територията на областта"}
{"url": "http://www.focus-news.net/news/2018/02/08/2486284/veliko-tarnovo-v-starata-chast-na-grada-se-izgrazhda-nova-tehnicheska-infrastruktura-po-proekt-na-obshtinata-za-razvitie-na-gradskata-sreda.html", "text": "Старата част на Велико Търново ще стане още по-красива и атрактивна за туристите, и още по-добра за живеене с новата техническа инфраструктура, по чието изграждане вече се работи. Това съобщиха от пресцентъра на Община Велико Търново. Строителните дейности са по големия проект на Общината „Привлекателна и съхранена автентична градска среда в град Велико Търново“, финансиран по Оперативна програма „Региони в растеж“ 2014-2020. \r\n36 улици и площадни пространства в старата градска част ще бъдат обновени по одобреното инвестиционно намерение. На много места строителната техника и работниците на изпълнителите вече работят. По уличната мрежа, където се налагат аварийни и неотложни ремонти на ВиК-съоръжения, дейностите по проекта все още не се изпълняват. Финансирането на подмяната на ВиК инфраструктурата е осигурено  от републиканския бюджет и не е част от реализацията на европейския проект. \r\nИнвестиционното намерение „Привлекателна и съхранена автентична градска среда в град Велико Търново“ включва следните дейности - подмяна и обновяване на уличните настилки, тротоарите, пешеходните алеи, стълбищата, елементите на градското обзавеждане (парапети, пейки, кошчета за смет), озеленяване, монтаж на енергоспестяващо улично осветление. Автентичният вид на настилките в квартал „Варуша“ ще бъде запазен. \r\nЧетири от обособените позиции по проекта обхващат градска инфраструктура в Старо Търново. Тук влизат улиците „Независимост“, „Стефан Стамболов“, „Велчо Джамджията“, „Иван Вазов“, „Читалищна“, „Михаил Кефалов“, „Георги Сава Раковски“, площад „Самоводски пазар“. В тази част е и обновяването на изгледните площадки на ул. „Стефан Стамболов“. Заложено е обновяване и на улиците „Генерал Гурко“, „Колю Фичето“, „10-ти февруари“, „Пролет“, „Митрополит Панарет Рашев“, „Александър Добринов“, „Ефрем Попхристов“, „Д-р Алберт Лонг“, „Максим Райкович“, „Тунел“, „Шейново“, „Силвестър Пенов“. Същото ще се случи на ул. „Крайбрежна“, ул. „Йордан Инджето“, ул. „Христо Ив. Войводата“, ул. „Петър Богданов“, ул. „Киро Тулешков“, ул. „8-ма дружина“, ул. „Цани Гинчев“, ул. „Капитан Дядо Никола“, ул. „Драгоман“, ул. „Медникарска“, ул. „Кирил и Методий“, ул. „Поборническа“, ул.„П. Р.  Славейков“, ул. „Георги Мамарчев“, ул. „Поп Матей Преображенски“, ул.„Въстаническа“.\r\nВторият акцент е поставен върху подобряването на градската среда в други жилищни райони, а фокусът пада върху квартал „Чолаковци“ и пешеходната връзка с квартал „Бузлуджа“. Така се постига надграждане на вече реализирани проекти за градска, спечелили европейско финансиране в предния програмен период. \r\nОбщата стойност на цялото инвестиционно намерение възлиза на над 10 милиона лева с ДДС.", "date": "2018.02.08", "title": "Велико Търново: В старата част на града се изгражда нова техническа инфраструктура по проект на Общината за развитие на градската среда"}
{"url": "http://www.focus-news.net/news/2018/02/08/2486283/plovdiv-zhitelite-na-shest-sela-ot-oblastta-sa-s-narusheno-vodopodavane-zaradi-avarii.html", "text": "Жителите на шест села в Пловдивска област са с частично нарушено водоподаване заради аварии. Това съобщиха за Радио „Фокус“ – Пловдив от пресцентъра на водоснабдителното дружество, обслужващо областта. Без вода до отстраняване на авариите ще бъдат голяма част от домакинствата в населените места Богдан, Васил Левски, Белащица, Брестник, Крумово и Старо Железаре.\r\nЕкипите работят и по остраняването на авария в пловдивския квартал „Тракия“. До 16.30 часа живущите в блокове №157, 158, 159 и 160, както и в района в близост, ще бъдат без вода. С нарушено водоподаване днес са и живущите в района на улица „Константин Нунков“ в града.\r\nТони МИХАЙЛОВ", "date": "2018.02.08", "title": "Пловдив: Жителите на шест села от областта са с нарушено водоподаване заради аварии"}
{"url": "http://www.focus-news.net/news/2018/02/08/2486280/zam-kmetat-todor-chobanov-vnesli-sme-reshenie-podzemieto-na-bivshiya-mavzoley-da-se-prevarne-v-galeriya-za-savremenno-izkustvo.html", "text": "Внесли сме решение подземието на бившия мавзолей да се превърне в галерия за съвременно изкуство. Това каза заместник-кметът по направление “Култура, образование, спорт и превенция на зависимости” към Столична община доц. д-р Тодор Чобанов, предаде репортер на Агенция „Фокус“. „Още през 2013-2014 г. започна подготовката за конкурсна процедура за „Зона-3“ – това е зона, която обхваща цялата градина, площадното пространство пред Царския дворец и съседни територии. Търси се цялостно решение, което да доведе до подобряване на градската среда и в контекста на този конкурс много сериозен проблем се оказа подземното пространство под бившия мавзолей, което никак не е малко като площ. Още тогава се оказа, че останките от подземните нива на мавзолея не съществуват в правния мир и започнахме сложен процес по издирване на информация, но нищо не можа да се открие. Тогава изпратихме запитвания до всички институции дали имат претенции към този обект, но те казаха, че нямат и тогава общината изготви акт за собственост“, каза още той.\r\nДоц. д-р Чобанов обясни, че това е най-добрата съдба на този обект с оглед на това, че от едната му страна се намира Националната художествена галерия, а от другата - Софийска градска художествена галерия. „Смятаме, че по този начин по естествен път в идеалния център на София се е оформил музеен квартал. И това изисква там да се появи и място, което по-сериозно да бъде ангажирано със съвременно изкуство. И с оглед на това стигнахме до извода, че особено подходящо е това подземно място. Внесли сме такова решение, то е съгласувано и с Министерството на културата. Идеята се приема много добре от художествената общественост – хората, които ще бъдат двигателите на процеса. По този начин ще засилим и туристическия интерес към идеалния център на София“, каза още той и уточни, че на този етап все още не е ясна стойността на проекта.\r\nЦветилена СИМЕОНОВА", "date": "2018.02.08", "title": "Зам.-кметът Тодор Чобанов: Внесли сме решение подземието на бившия мавзолей да се превърне в галерия за съвременно изкуство"}
{"url": "http://www.focus-news.net/news/2018/02/08/2486278/varna-pod-rakovodstvoto-na-okrazhnata-prokuratura-se-izvarshva-ogled-na-tezhkata-katastrofa-na-avtomagistrala-hemus-pri-koyato-zaginaha-trima-dushi.html", "text": "Служители на сектор \"Пътна полиция при\" ОДМВР - Варна извършват оглед на тежко пътнотранспортно произшествие, при което загинаха трима души. Това съобщи Радослав Лазаров, говорител на Окръжна прокуратура – Варна. По-рано днес на автомагистрала „Хемус“ в района на село Ветрино лек автомобил с русенска регистрация се е блъснал в спрял в аварийната лента ТИР. Загинали са трима души.\r\nУстановяват се причините и обстоятелствата, при които е настъпил инцидентът, като неотложните действия по разследването протичат под прякото наблюдение на дежурен прокурор при Окръжна прокуратура - Варна.", "date": "2018.02.08", "title": "Варна: Под ръководството на Окръжната прокуратура се извършва оглед на тежката катастрофа на автомагистрала „Хемус”, при която загинаха трима души"}
{"url": "http://www.focus-news.net/news/2018/02/08/2486285/pregled-na-osnovnite-temi-vav-varnenskiya-pechat.html", "text": "„Затварят едното платно на бул. „Владислав“ е заглавие от първа страница в днешния брой на варненския вестник „Черно море“. Във връзка с изграждането на бул. „Левски“ – в участъка от ул. „Подвис“ до ул. „Девня“, през нощта на 8 срещу 9 февруари ще бъде затворено за движение платното на бул. „Владислав Варненчик“ в посока центъра при кръстовището с ул. „Акад. Андрей Сахаров“ (автогарата). Временната организация на движението ще бъде за една нощ. Движението към централната част ще се пренасочи по ул. „Акад. Андрей Сахаров“. „Варна отбеляза Деня на дипломатическия работник“ е друго заглавие в броя. Венци и цветя бяха положени пред паметника на граф Игнатиев в градинката до ДТ „Стоян Бъчваров“ и на паметната плоча на Александър Рачински по повод Деня на дипломатическия работник на Руската федерация. Организатор на тържествата отново беше Генералното консулство на Русия във Варна. „Бургас изпревари Варна по броя на разрешителните за строеж“, допълва изданието. През четвъртото тримесечие на 2017 г. местните администрации в област Варна са издали разрешителни за строеж на 116 жилищни сгради с 697 жилища в тях и 101 147 кв. м разгъната застроена площ (РЗП) на 5 административни сгради офиси с 3453 кв. м РЗП и на 77 други сгради с 64 628 кв. м РЗП. Това съобщиха от Териториалното статистическо бюро – Североизток. „Започва ремонтът на виадукт „Звездица“ на АМ „Черно море“, информира вестникът. Подписан е договорът за ремонта на виадукт „Звездица“ при втори километър на АМ „Черно море“ в района на град Варна. В съоръжението ще бъдат инвестирани близо 3 млн. лв. от бюджета на Агенция „Пътна инфраструктура“. „Д-р Янита Михайлова: Здравната култура на българина се повишава!“, четем още в броя. Здравната култура на българина в последните години се повишава, отбеляза в студиото на сутрешния блок на телевизия „Черно море“ „Утро в нашия град“, с водещ Иван Барбов, дерматологът д-р Янита Михайлова. Негативната практика обаче е да се търси лекарска помощ едва когато проблемът стане сериозен. „Често, когато става въпрос за кожен дискомфорт, хората идват в кабинета, когато се появи сърбеж или болка. Преди това опитват да се самолекуват, като се мажат с различни неща или неглижират промените, които настъпват. Това понякога ни поставя в критични ситуации, особено ако се касае за проблем с бенка“, каза д-р Янита Михайлова. „Военни операции и контрол на границата по море отработваха ВМС“, посочва изданието. Поддържане на изградените и придобиване на нови способности за защитата на морския суверенитет на страната бяха сред основните приоритети на Военно- морските сили през 2017 г., съобщиха от пресцентъра на флота. На 5 февруари в щаба на ВМС се проведе годишен анализ на постигнатото от флота през миналата година. Присъстваха заместник – началникът на отбраната вицеадмирал Емил Ефтимов, командирът на ВМС контраадмирал Митко Петев, командирът на Флотилия бойни и спомагателни кораби флотилен адмирал Мален Чубенков, началниците на отдели и сектори от командването на ВМС и командирите на военни формирования.", "date": "2018.02.08", "title": "Преглед на основните теми във варненския печат"}
{"url": "http://www.focus-news.net/news/2018/02/08/2486282/dzheyms-stavridis-bivsh-komandvasht-na-nato-imiyakardak-sa-gratski-i-shte-ostanat-takiva-zavinagi.html", "text": "В ексклузивно интервю за Greek Reporter бившият главнокомандващ на Обединените въоръжени сили на НАТО в Европа в периода 2009 - 2013 г., адмирал Джеймс Ставридис заяви, че егейската островна група Имия/Кардак, чийто суверенитет се оспорва от Турция, са „гръцки и ще останат такива завинаги“. \r\nВ рамките на конференция в Маями, проведена през предходния уикенд, адмиралът от гръцко-американски произход призна, че напрежението в Егейско море е „много реално\". Поради тази причина Ставридис призова Запада да работи и с двете държави, за да бъде намалена опасността от избухване на конфликт. При това той подчерта, че инициативата трябва да бъде предприета, като „продължаваме да подкрепяме факта, че това са гръцки острови“. \r\nНапрежението около Имия/Кардак се засили, след изказването на старши старши съветник на турския лидер Реджеп Тайип Ердоган, който заплаши да „счупи ръцете и краката на всеки външен политически или военен служител, който стъпи на Имия/Кардак\".\r\nСтавридис също отхвърли обвиненията на Атина, че Гърция не е получила подкрепата, от която се нуждае от НАТО в Егейско море.\r\n„Като върховен командващ често говорех с турския началник на отбраната и му казвах – това, което правите в Егейско море, не е полезно за Алианса“, увери Ставридис. \r\nСъщевременно той подчерта: „Ако НАТО не съществува и Турция беше извън него, ситуацията щеше да бъде много по-опасна за Гърция“. .Тереза Герова", "date": "2018.02.08", "title": "Джеймс Ставридис, бивш командващ на НАТО: Имия/Кардак са гръцки и ще останат такива завинаги"}
{"url": "http://www.focus-news.net/news/2018/02/08/2486286/kyustendil-kmetstvoto-v-selo-resilovo-e-razrabotilo-proekt-za-blagoustroyavane-na-zelenite-ploshti-i-izgrazhdane-na-detska-ploshtadka-i-kat.html", "text": "Кметството в село Ресилово е разработило проект „Вълшебният свят на децата”. Това каза пред Радио „Фокус” – Кюстендил кметът на населеното място Силвия Гладникова. Проектът ще бъде представен за финансиране по кампанията „Чиста околна среда”. Включените дейности касаят благоустрояване на зелени площи и изграждане на детска площадка и кът. В дейностите е заложено изграждането на ограда на целия обект, монтиране на голямо комплексно детско съоръжение и обособяване на пясъчник. Предвидено е още затревяване, засаждане на различни дървета и цветя. Стойността на проекта е 10 хиляди лева.\r\nВенцеслав ИЛЧЕВ", "date": "2018.02.08", "title": "Кюстендил: Кметството в село Ресилово е разработило проект за благоустрояване на зелените площи и изграждане на детска площадка и кът"}
{"url": "http://www.focus-news.net/news/2018/02/08/2486289/kaloyan-pargov-bsp-sofiya-kategorichno-sme-protiv-provezhdaneto-na-lukovmarsh-nyama-da-dopusnem-sofiya-da-stane-stolitsa-na-fashizma-v-evropa.html", "text": "Категорично сме против провеждането на Луковмарш, няма да допуснем София да стане столица на фашизма в Европа. Това каза лидерът на БСП – София и член на Изпълнителното бюро на БСП Калоян Паргов по време на днешното заседание на Столичния общински съвет, предаде репортер на Агенция „Фокус“. Паргов прочете декларация от името на групата на „БСП – Лява България“ в Столичния общински съвет, с която общинските съветници се противопоставят на провеждането на Луковмарш в София.\r\n„Историята показва, че България и българските граждани никога не са проявявали търпимост и толерантност към подобни демонстрации на такава мракобесна идеология, каквато е „кафявата чума“. Доказателство за това е и отбелязването с редица събития през 2018-а на 75-ата годишнина от онзи исторически момент, в който България спасява българските евреи от лагерите на смъртта. Въпреки това у нас вече се подготвя следващият парад на омразата Луковмарш. Ние, съветниците от групата на БСП, сме убедени, че е огромна грешка Столична община да допусне шествие с участието на поддръжници на личност и идеология, която символизира най-мрачните моменти от европейската история от 20-и век – времена, които в действителност създадоха нуждата от Обединена Европа като гарант катастрофата да не се повтори. Ето защо настояваме кметът на София Йорданка Фандъкова ясно да заяви позицията си по темата „Луковмарш“ и да положи необходимите ефективни усилия за възпрепятстване на плановете за провеждане на парада на омразата. Предлагаме Столичният общински съвет да приеме и декларация, в която категорично се противопоставя на провеждането на Луковмарш в столицата и осъжда всички профашистки и националистки прояви на територията на София. С това наше действие категорично ще заявим, че няма да допуснем София да стане столица на фашизма в Европа“, се посочва в декларацията. \r\nЦветилена СИМЕОНОВА", "date": "2018.02.08", "title": "Калоян Паргов, БСП – София: Категорично сме против провеждането на Луковмарш, няма да допуснем София да стане столица на фашизма в Европа"}
{"url": "http://www.focus-news.net/news/2018/02/08/2486287/nsi-prez-dekemvri-2017-g-oborotat-pri-targoviyata-na-drebno-narastva-s-05-spryamo-predhodniya-mesets.html", "text": "По предварителни сезонно изгладени данни през декември 2017 г. оборотът в раздел „Търговия на дребно, без търговията с автомобили и мотоциклети“ по съпоставими цени нараства с 0.5% спрямо предходния месец. Това сочи статистика на Националния статистически институт (НСИ). През декември 2017 г. оборотът в търговията на дребно, изчислен въз основа на календарно изгладени данни, бележи ръст от 4.9% в сравнение със същия месец на предходната година.\r\nПрез декември 2017 г. се наблюдава по-значително увеличение на оборота спрямо предходния месец при: търговията на дребно с компютърна и комуникационна техника - с 2.1%, и търговията на дребно с фармацевтични и медицински стоки - с 0.7%. Намаление е отбелязано при търговията на дребно с автомобилни горива и смазочни материали и при търговията на дребно с битова техника, мебели и други стоки за бита - по 0.1%.\r\nПрез декември 2017 г. в сравнение със същия месец на 2016 г. оборотът нараства по-значително при: търговията на дребно с разнообразни стоки - с 12.6%, търговията на дребно с хранителни стоки, напитки и тютюневи изделия - с 8.4%, търговията на дребно с битова техника, мебели и други стоки за бита - със 7.5%, търговията на дребно с текстил, облекло, обувки и кожени изделия - със 7.3%, и търговията на дребно с компютърна и комуникационна техника - със 7.0%. Спад е регистриран само при търговията на дребно с автомобилни горива и смазочни материали - с 12.5%.", "date": "2018.02.08", "title": "НСИ: През декември 2017 г. оборотът при търговията на дребно нараства с 0.5% спрямо предходния месец"}
{"url": "http://www.focus-news.net/news/2018/02/08/2486290/nsi-prez-dekemvri-2017-g-indeksat-na-produktsiyata-v-sektor-stroitelstvo-e-s-30-pod-ravnishteto-ot-predhodniya-mesets.html", "text": "По предварителни данни през декември 2017 г. индексът на продукцията в сектор „Строителство“, изчислен въз основа на сезонно изгладени данни, е с 3.0% под равнището от предходния месец. Това сочи статистика на Националния статистически институт (НСИ).\r\nКалендарно изгладените данни показват намаление от 4.1% на строителната продукция през декември 2017 г. в сравнение със същия месец на 2016 година.\r\nПрез декември 2017 г. индексът на произведената строителна продукция, изчислен от сезонно изгладени данни, е под равнището от предходния месец, като намалението на продукцията от гражданското/инженерното строителство е с 3.8%, а от сградното строителство - с 2.3%. \r\nНа годишна база понижението на строителната продукция през декември 2017 г., изчислено от календарно изгладени данни, се определя от отрицателния темп при гражданското/инженерното строителство, където спадът е с 8.9%, докато при сградното строителство не се наблюдава промяна.", "date": "2018.02.08", "title": "НСИ: През декември 2017 г. индексът на продукцията в сектор „Строителство“ е с 3.0% под равнището от предходния месец"}
{"url": "http://www.focus-news.net/news/2018/02/08/2486292/d-r-krasimir-kulinski-obshtopraktikuvasht-lekar-vinagi-tryabva-da-se-tarsi-vrazkata-mezhdu-psihologicheskoto-sastoyanie-na-patsienta-i-negoviyat-zdravosloven-problem.html", "text": "Общопрактукуващият лекар винаги трябва да търси връзката между психологическото състояние на пациента и неговият здравословен проблем. Това каза за Радио „Фокус” – Пазарджик д-р Красимир Кулински, председател на Съюза на общопрактикуващите лекари в Пазарджишко. По думите му повечето заболявания са провокирани от стрес и емоционални проблеми. „Над 60% от пациентите съобщават за срив в нервната система, който провокира някакво физическо заболяване. Мозъкът управлява целия организъм на човека и когато той страда по някаква причина, страда и тялото. Всички силни емоции, независимо негативни или позитивни, влияят зле на организма ни, затова всичко, което е извън нормите, не е здравословно“, уточни д-р Кулински. Той добави, че стресовите състояние ни удрят там, където е най-уязвимият ни орган. Спортуването, разходките на чист въздух, споделяне с приятели и правилното хранене са ключът към нашата психическа и физическа кондиция.\r\nАлбена ЖИЛЕКОВА", "date": "2018.02.08", "title": "Д-р Красимир Кулински, общопрактикуващ лекар: Винаги трябва да се търси връзката между психологическото състояние на пациента и неговият здравословен проблем"}
{"url": "http://www.focus-news.net/news/2018/02/08/2486293/plovdiv-8-820-sa-otpusnatite-bezplatni-vinetki-ot-direktsiya-sotsialno-podpomagane.html", "text": "8 820 са отпуснатите безплатни винетки в Пловдив. Това каза за Радио „Фокус“ – Пловдив Надя Танева, директор на Дирекция „Социално подпомагане“. По думите ѝ подадените заявления за декември миналата година и януари тази година са 120 000. „Новото за тази година е, че винетките ще важат от датата на закупуването ѝ“, каза Танева. Право на безплатни винетки имат лицата с 50 и над 50% намалена работоспособност и семейства с деца с увреждания при положение, че в талона на автомобила е вписано името на детето и лицата или семействата, отглеждащи деца с трайни увреждания до 18-годишна възраст и до завършване на средно образование, но не по-късно от 20-годишна възраст.\r\nВесела КРЪСТЕВА", "date": "2018.02.08", "title": "Пловдив: 8 820 са отпуснатите безплатни винетки от Дирекция „Социално подпомагане“"}
{"url": "http://www.focus-news.net/news/2018/02/08/2486288/afp-damask-opredeli-kato-agresiya-poslednite-udari-na-vodenata-ot-sasht-mezhdunarodna-koalitsiya.html", "text": "Държавните медии в Сирия потвърдиха, че десетки бойци са били убити при удари на международната коалиция, ръководена от САЩ, но отрекоха да има жертви сред военнослужещите на режима в Дамаск, предава AFP.\r\n„В нова агресия и в опит да подкрепят тероризма, коалиционните сили се насочиха към народните сили\" в източната провинция Дейр ез-Зор, съобщи държавната телевизия, визирайки паравоенни групи, свързани с режима.\r\nСпоред американски военен офицер най-малко 100 членове на формациите са убити в това, което Централното командване на САЩ определи като ответен удар на атака. .Тереза Герова", "date": "2018.02.08", "title": "AFP: Дамаск определи като „агресия“ последните удари на водената от САЩ международна коалиция"}
{"url": "http://www.focus-news.net/news/2018/02/08/2486294/stara-zagora-44-godishen-mazh-poluchi-prisada-ot-2-godini-uslovno-s-4-godishen-izpitatelen-srok-za-ukrivane-na-skapi-avtomobili.html", "text": "44-годишен мъж получи присъда от 2 години условно с 4-годишен изпитателен срок за укриване на скъпи автомобили. Това съобщиха от пресцентъра на Апелативна прокуратура - Пловдив. По споразумение на Районна прокуратура - Стара Загора е осъден Димо Д., на 44 г., за това, че за времето от месец януари 2016 г. до 25 октомври 2017 г. в град Стара Загора, в условията на продължавано престъпление, с цел да набави за себе си имотна облага укрил чужда движима вещ – лек автомобил марка „Нисан – Х Трейл“, собственост на дружество със седалище в гр. София,  на стойност 58 793 лева, и спомогнал да бъдат отчуждени чужди движими вещи - лек автомобил марка „Ленд Ровер“, собственост на украински гражданин, на стойност 54 350 лева, лек  автомобил марка „Ауди“  А4”, собственост на неустановено по делото лице , на стойност 44 420 лева, лек автомобил марка „Мазда CХ-5“, собственост на дружество със седалище в град София, на стойност 50 553 лева, като всички автомобили на обща стойност 208 116 лева, за които знаел, че са придобити от другиго чрез престъпление, като укривателството е в големи размери.\r\nПо споразумение, постигнато между прокурор от Районна прокуратура - Стара Загора и защитникът на обвиняемия, одобрено от Районен съд - Стара Загора, на Димо Д. е наложено наказание „лишаване от свобода“ за срок от две години условно с четири години изпитателен срок. Веществените доказателства по делото – 4 броя леки автомобили е постановено да бъдат върнати на правоимащите физически и юридически лица. Автомобилът, чийто собственик не е установен ще бъде отнет в полза на държавата, ако в 5-годишен срок от изземването му не бъде потърсен. \r\nОпределението на съда има характер на влязла в сила присъда и не подлежи на обжалване.", "date": "2018.02.08", "title": "Стара Загора: 44-годишен мъж получи присъда от 2 години условно с 4-годишен изпитателен срок за укриване на скъпи автомобили"}
{"url": "http://www.focus-news.net/news/2018/02/08/2486296/kyustendil-klubat-na-hora-sas-zritelni-uvrezhdaniya-shte-uchastva-v-darzhavno-parvenstvo-po-shahmat.html", "text": "Клубът на хора със зрителни увреждания от Кюстендил ще участва в държавно първенство по шахмат. Това съобщи пред Радио „Фокус” – Кюстендил Кънка Витова, председател на клуб „Пауталия спорт”. По думите ѝ общо 7 състезатели ща вземат участие в държавното първенство. „Състезанието се провежда в две групи. Тази година имаме един представител в група А, а останалите са в група Б. Целта ни е заемане на възможно най-челни места”, каза Кънка Витова. По думите ѝ в момента състезателите се подготвят усилено и провеждат постоянни занимания. От 16 до 18 февруари Кънка Витова ще участва в обучение по адаптиране и специализация на спортове за хора със зрителни увреждания в Пловдив.\r\nВенцеслав ИЛЧЕВ", "date": "2018.02.08", "title": "Кюстендил: Клубът на хора със зрителни увреждания ще участва в държавно първенство по шахмат"}
{"url": "http://www.focus-news.net/news/2018/02/08/2486298/evrodeputatat-georgi-pirinski-za-preodolyavane-na-neravenstvata-es-tryabva-da-se-transformira-v-sotsialen-sayuz.html", "text": "На 7 февруари по предложение на Групата на социалистите в Европейския парламент се проведе ключов дебат на тема „Последиците за европейските граждани от растящите социално-икономически неравенства“. В изказването си евродепутатът социалист Георги Пирински посочи, че данните за драстичните неравенства, които вече надхвърлят всякакви предели на допустимост, са достатъчно добре известни, съобщиха от пресофиса на евродепутата. Въпросът обаче е какви са причините и необходимите отговори. \r\nОтносно причините Пирински подчерта, че наложилият се корпоративен модел на максимални краткосрочни печалби води до отбягване плащането на данъци, до нарушаване на социалните и екологични норми, както и до натиск за понижаване на заплатите на работниците и нарушения на трудовите права. В резултат корпорациите придобиват все по-голяма политическа власт - базата на политиките, които съхраняват и защитават сегашната система. \r\nПо-нататък евродепутатът припомни, че основният инструмент, с който ЕС разполага за намаляване на неравенствата между страните членки и вътре в тях е кохезионната политика, която следва да получи необходима политическа подкрепа, човешки ресурси и финансови средства, като се превърне във водещия приоритет на Многогодишната финансова рамка за периода след 2020 г. За целта средствата за кохезионната политика следва да бъдат увеличени и тя да бъде насочена преди всичко към най-изостаналите региони. Необходимо е също да се осигури приоритет на социалните инвестиции, националното съфинансиране да не се отчита като бюджетен дефицит по Пакта за стабилност и растеж, а грантовете да останат основната форма за реализация на кохезионните проекти. \r\nВ заключение Пирински изтъкна, че от ключово значение е хората активно да се ангажират във формирането на политиките, определящи за техния живот. Това означава да бъде спечелена подкрепата на гражданите в полза на трансформирането на ЕС в пълноценен Социален съюз - Съюз на хората, от хората и за хората.", "date": "2018.02.08", "title": "Евродепутатът Георги Пирински: За преодоляване на неравенствата ЕС трябва да се трансформира в Социален съюз"}
{"url": "http://www.focus-news.net/news/2018/02/08/2486299/varna-okrazhniyat-sledstven-otdel-razsledva-intsident-pri-koyto-bik-e-ubil-pastir.html", "text": "Окръжният следствен отдел при Окръжна прокуратура – Варна разследва инцидент, при който бик е умъртвил пастир. Това съобщи Радослав Лазаров, говорител на Окръжна прокуратура – Варна. С неотложни следствени действия е започнало досъдебно производство за установяване причините за смъртта на пастир в село Ягнило, община Провадия. На 7 февруари, докато водел на паша стадо овце, човекът бил нападнат смъртоносно от намиращия се в близост бик, собственост на местен животновъд. Местопроизшествието незабавно е посетено от дежурен следовател, който извършил оглед и необходимите съпътстващи го действия. Установени са свидетели, чиито разпит предстои в рамките на настоящия ден. Назначена е аутопсия за установяване точната причина за настъпилата смърт. Действията на следователя са били извършвани под прякото ръководство на дежурен прокурор при Окръжната прокуратура във Варна. Делото се води с оглед престъпление за причиняване на смърт поради професионална непредпазливост. Разследването продължава.", "date": "2018.02.08", "title": "Варна: Окръжният следствен отдел разследва инцидент, при който бик е убил пастир"}
{"url": "http://www.focus-news.net/news/2018/02/08/2486302/desislava-kuzmanova-obshtina-blagoevgrad-chetvartoto-izdanie-na-blagoevgrad-blues-jazz-2018-obeshtava-da-bade-zapomnyashto-se-i-nosi-bogatstvoto-na-blus-i-dzhaz-muzikata.html", "text": "Четвъртото издание на „Blagoevgrad Blues & Jazz” 2018 обещава да бъде запомнящо се и носи богатството на блус и джаз музиката. Това каза за Радио „Фокус“ - Пирин Десислава Кузманова, директор на Общинско дружество „Благоевград фест“ ЕООД. На 30 и 31 март в зала „Яворов“ в Благоевград на една сцена ще излязат Милчо Левиев, Йълдъз Ибрахимова, блус дивата Кели Ръкър, Васко Кръпката, София Блус бенд, Биг Бенд на Българското национално радио, Биг Бенд- Благоевград, Лъчезар Кацарски. Хедлайнер на тазгодишното издание е Влатко Стефановски. Едва ли има почитател на двата стила музика, който ще остане безразличен към палитрата от изпълнители и музиканти, които са подготвили непреходни хитове, както и нови компилации“, каза Кузманова. По думите ѝ българският джаз музикант, композитор, аранжор и пианист Милчо Левиев е удостоен с едни от най-големите отличия за заслуги в музикалното изкуство. Той е автор на симфонии и камерна музика. Създава композиции за Симфоничен оркестър, камерна музика, клавирна музика, музика за филми, някои от които ще прозвучат в Благоевград. „Един от най- популярните женски гласове на джаз музиката Йълдъз Ибрахимова ще представи една уникална палитра от песни. Влатко Стефановски ще поднесе един уникален проект с музикантите от Биг Бенд на Българското национално радио, който се нарича „Sound Bridges”, каза Кузманова. Васил Георгиев, познат като Васко Кръпката е подготвил много новости за своите почитатели. Младaтa надеждa на блус и джаз музиката Лъчезар Кацарски неведнъж е доказвал своите богати гласови данни, но този път ще излезе на сцената с индивидуален бенд. Биг Бенд - Благоевград ще изненадат благоевградската публика със съвместен проект с Йълдъз Ибрахимова. Не на последно място е блус-дивата от Калифорния. Тя притежава неповторим саунд на своята “Lee Oscar” хармоника и много силен и завладяващ дрезгав “блуси” глас.\r\nЛора КАЛЧЕВА", "date": "2018.02.08", "title": "Десислава Кузманова, Община Благоевград: Четвъртото издание на „Blagoevgrad Blues & Jazz” 2018 обещава да бъде запомнящо се и носи богатството на блус и джаз музиката"}
{"url": "http://www.focus-news.net/news/2018/02/08/2486300/afp-za-chetvarti-poreden-den-silite-na-rezhima-v-damask-nanesoha-udari-v-iztochna-guta-saobshtava-se-za-nay-malko-devetima-zaginali.html", "text": "За четвърти пореден ден силите на режима в Дамаск нанесоха удари в контролирания от опозиционни сили на Башар Асад анклав в Източна Гута, в резултат на които са загинали най-малко деветима цивилни, предава AFP.\r\nПо данни на базираната в Лондон Сирийска обсерватория за човешките права, въздушните удари са нанесени срещу най-малко шест различни локации в обсадената област.Тереза Герова", "date": "2018.02.08", "title": "AFP: За четвърти пореден ден силите на режима в Дамаск нанесоха удари в Източна Гута, съобщава се за най-малко деветима загинали"}
{"url": "http://www.focus-news.net/news/2018/02/08/2486304/pregled-na-nyakoi-ot-osnovnite-temi-v-balkanskiya-pechat-agentsiya-fokus.html", "text": "Убийството на един от лидерите на косовските сърби Оливер Иванович и Специализираният съд за военни престъпления на Армията за освобождение на Косово (АОК) бяха централни теми на заседанието на Съвета за сигурност на ООН в сряда. В рамките му Западът предложи постепенното съкращаване и закриване на Временна администрация на ООН в Косово (ЮНМИК) – инициатива, на която Русия, Китай, Сърбия и Казахстан се противопоставиха, отбелязва скопското електронно издание „Вечер“.\r\nНовият план, който предвижда мандатът на ЮНМИК постепенно да бъде намален и след това – прекратен, бе представен от нидерландския посланик в Хърватия Чарлс Остер. Той предвижда промяна и формата на заседанията на Съвета за сигурност на ООН за Косово, съгласно която в бъдеще вместо заседания, ще бъдат провеждани консултации за Косово. \r\nДържавите от Съвета за сигурност на ООН призоваха също Белград и Прищина да продължат преговорите за нормализиране на двустранните отношения.\r\n*** Източниците на електронното издание Gazeta Express  от Косовската разузнавателна агенция (КИА) и полицията разкриха, че е известно името на убиеца на председателя на Гражданското движение „Свобода, демокрация, справедливост“ Оливер Ивановски, застрелян на 16 януари 2018 г. в Косовска Митровица. \r\n„КИА и косовската полиция разполагат с информация за това кой е натиснал спусъка и мотивите му това убийство\", разкрива източник, който редакцията определя като „надежден“. \r\n„Може би те не разполагат с цялата информация, за да разпоредят ареста на предполагаемите извършители, но имат следа. Много е вероятно институциите за сигурност да са информирали политическите лидери, както в Косово, така и в Сърбия, за техните констатации\", подчерта източникът. \r\nОт редакцията припомнят, че Оливер Иванович бе убит на 16 януари пред централата на партията си. Само дни преди да бъде застрелян с шест куршума от неизвестни извършители, Иванович призна пред медиите в Белград, че не се чувства в безопасност. Отношенията на Иванович с правителството в Белград и сръбския президент Александър Вучич бяха напрегнати. На изборите от 2017 г. Белград открито подкрепи партията „Сръбска листа“, но не и другите политически сили на етническите сърби в Косово. Медиите в Сърбия съобщиха, че само дни преди убийството на Иванович той изпратил SMS до президента Вучич, но той не получил отговор на него.\r\n*** Дипломатическото представителство на САЩ в Гърция организира инициатива за подпомагане на неправителствените организации в страните от Балканския полуостров, съобщава електронното издание Ekathimerini.\r\nПредставители на 43 неправителствени организации от България, Румъния, Сърбия и Македония неотдавна се събраха на четиридневна среща в Гърция, в рамките на която бе проведено обучение за това как цифровите им медии да бъдат максимално полезни.\r\nСерията семинари, озаглавена „Технологичен лагер: Инструменти в гражданското общество в Гърция и Балканите\", е инициатива на образователната секция на американското посолство в Атина, проведена в сътрудничество с неправителствената организация HIGGS, специализирана в укрепването на гражданското общество чрез образование.\r\nНПО се борят с повече или по-малко същите проблеми: неадекватни държавни структури и услуги, ограничени ресурси и скептицизъм от голяма част от обществото. „Избираме страни, чиито „екосистеми\" се нуждаят от тласък\", обясни директорът на HIGGS Сотирис Петропулос, като добави, че участниците са насърчавани да препоръчват собствени решения, както и да общуват и да се възползват от програмите на Европейския съюз за междурегионално сътрудничество.\r\n*** Официална Анкара, чийто отношения с ЕС са напълно задръстени заради арестите на голям брой журналисти и противници на режима, най- накрая връчи на Брюксел „пътна карта”, включваща 7 точки, пише вестник „Джумхуриет”. Това се очакваше в продължение на повече от една година. Сега управляващата Партия на справедливостта и развитието (ПСР) обещава на Брюксел да включи в Закона за борба с тероризма специален текст, че „изразяването на мнения, които не надхвърлят границите на журналистиката и имат характеристиките на критика, вече няма да се считат за престъпление”. Заедно с това Анкара официално уведоми, че ще претвори в живота Спогодбата за обратно приемане на незаконно пребиваващи лица (т.нар. реадмисия), подписана с ЕС през декември 2013 год., в замяна на въвеждането на визова либерализация за турски граждани. За отпадането на визите за турски граждани досега Анкара е изпълнила 65 от всичките необходими 72 условия (критерии). За останалите 7 критерия Турция дълго време се съпротивляваше, но вече връчи т.нар. „работен документ” за стъпките, които може да предприеме. Това е извършено вчера от постоянния представител на Турция в ЕС Фарук Каймакчъ на зам.-председателя на Европейската комисия (ЕК) Франс Тимерманс. Сега ЕК ще оценява тази „пътна карта” и ще даде някакъв отговор на Анкара. Вече е договорено на 26 март във Варна турският президент Реджеп Тайип Ердоган да се срещне с председателя на Съвета на ЕС Доналд Туск, с председателя на ЕК Жан Клод Юнкер и с българския премиер Бойко Борисов, чиято страна е временен председателстващ Съвета на ЕС, посочва още „Джумхуриет”.\r\n***", "date": "2018.02.08", "title": "Преглед на някои от основните теми в балканския печат (Агенция „Фокус“)"}
{"url": "http://www.focus-news.net/news/2018/02/08/2486291/gazeta-express-razuznavatelnite-sluzhbi-i-politsiyata-na-kosovo-znayat-koy-e-izvarshil-ubiystvoto-na-oliver-ivanovski.html", "text": "Източниците на електронното издание Gazeta Express  от Косовската разузнавателна агенция (КИА) и полицията разкриха, че е известно името на убиеца на председателя на Гражданското движение „Свобода, демокрация, справедливост“ Оливер Ивановски, застрелян на 16 януари 2018 г. в Косовска Митровица. \r\n„КИА и косовската полиция разполагат с информация за това кой е натиснал спусъка и мотивите му това убийство\", разкрива източник, който редакцията определя като „надежден“. \r\n „Може би те не разполагат с цялата информация, за да разпоредят ареста на предполагаемите извършители, но имат следа. Много е вероятно институциите за сигурност да са информирали политическите лидери, както в Косово, така и в Сърбия, за техните констатации\", подчерта източникът. \r\nОт редакцията припомнят, че Оливер Иванович бе убит на 16 януари пред централата на партията си. Само дни преди да бъде застрелян с шест куршума от неизвестни извършители, Иванович призна пред медиите в Белград, че не се чувства в безопасност. Отношенията на Иванович с правителството в Белград и сръбския президент Александър Вучич бяха напрегнати. На изборите от 2017 г. Белград открито подкрепи партията „Сръбска листа“, но не и другите политически сили на етническите сърби в Косово. Медиите в Сърбия съобщиха, че само дни преди убийството на Иванович той изпратил SMS до президента Вучич, но той не получил отговор на него. Тереза Герова", "date": "2018.02.08", "title": "Gazeta Express: Разузнавателните служби и полицията на Косово знаят кой е извършил убийството на Оливер Ивановски"}
{"url": "http://www.focus-news.net/news/2018/02/08/2486301/korneliya-ninova-bsp-darzhaven-sluzhitel-e-uvolnen-ot-sluzhba-zashtoto-e-chlen-na-bsp.html", "text": "Член на БСП, който е бил държавен служител, е уволнен от служба заради това, че е бил член на БСП. Това каза на брифинг в Народното събрание лидерът на БСП Корнелия Нинова, предаде репортер на Агенция „Фокус“. „Не се спират дотук, образуват проверка и го обвиняват, че е нарушил закона, който казва, че държавният служител не може да бъде член на ръководен орган на партията“, посочи тя. „Нашият ръководен орган е Националният съвет, а този човек не е бил член“, уточни лидерът на БСП. „Заобикаляйки закона, нарушавайки го, започва цялото ровене в партията в Шумен и в София, защото е изпратено писмо до нас. Изискват се всички списъци на членове, на общи събрания, на гласуване да се предоставят на Прокуратура“, коментира Корнелия Нинова. Тя посочи, че БСП не очаква от министъра на вътрешните работи сериозна реакция, защото е политическо лице и изпълнява политически поръчки на партията, която го е излъчила. „От главния прокурор очакваме сериозна намеса, проверка на действията на Прокуратурата в Шумен и отговор имало ли е изпълнение на политическа поръчка“, заяви Корнелия Нинова. „Не може държавна машина и независими органи да бъдат ангажирани с мачкане на политическия опонент и с репресии и натиск върху български граждани, независимо от коя политическа сила са. Ще срещнат категоричната ни съпротива за всички тези действия“, изтъкна лидерът на БСП.\r\nБиляна ИВАНОВА", "date": "2018.02.08", "title": "Корнелия Нинова, БСП: Държавен служител е уволнен от служба, защото е член на БСП"}
{"url": "http://www.focus-news.net/news/2018/02/08/2486297/bsp-nastoyava-glavniyat-prokuror-da-proveri-dali-rayonnata-prokuratura-v-shumen-e-izpolzvana-za-politicheska-porachka.html", "text": "Обръщаме се към главния прокурор Сотир Цацаров с искане да назначи вътрешна проверка в Районната прокуратура в Шумен. Това каза на брифинг в Народното събрание лидерът на БСП Корнелия Нинова, предаде репортер на Агенция „Фокус“. „Питаме на какво основание Районната прокуратура е разпоредила на ОДМВР-Шумен за противодействие на икономическата престъпност да води разследване и да изисква от Общопартийната контролна комисия на БСП информация за това кои лица са присъствали на делегатски събрания на БСП. Кои са участвали в общински съвети, на какво основание искат информация за членство на хора в БСП“, попита тя. „Питаме Сотир Цацаров използвана ли е в този случай Районната прокуратура за политическа поръчка“, коментира Корнелия Нинова. „Към министъра на вътрешните работи - откога противодействие на икономическа престъпност не се занимава с корупция, а с това кой е член на БСП“, посочи тя. „Вчера излезе доклада на Международния валутен фонд, че сме на първо място по сива икономика. Вместо икономическа полиция да се занимава с това, прави цяло разследване кои са членове на БСП и кой е участвал в нейни партийни форуми“, заяви лидерът на БСП. „Последните години се упражнява натиск и репресии над граждани, изнудване и натиск над малък и среден бизнес, над инакомислещи. Ако кажеш нещо срещу властта върху теб се изсипва цялата държавна машина, уволняват те от работа, пращат ти НАП, митници“, коментира Корнелия Нинова. „В сърцето на Европа по време на Председателството цари беззаконие и диктатура“, категорична бе тя.\r\nБиляна ИВАНОВА", "date": "2018.02.08", "title": "БСП настоява главният прокурор да провери дали Районната прокуратура в Шумен е използвана за политическа поръчка"}
{"url": "http://www.focus-news.net/news/2018/02/08/2486306/korneliya-ninova-bsp-ikonomicheska-politsiya-da-iziskva-ot-partiya-kopiya-ot-protokoli-ot-zasedaniya-na-obshtinski-savet-tova-e-pretsedent-i-minava-vsyakakvi-granitsi.html", "text": "Икономическа полиция е изискала от нас копие на протоколи от Общинския съвет на БСП в Шумен от проведени заседания през периода 1 февруари 2017 година- 31 декември 2017 година. Копие от протокол от делегатско събрание, на което е взето решение да бъде заменен делегат на Общинския съвет, както и копие от присъствалите във връзка с провежданите събрания. Това каза на брифинг в Народното събрание лидерът на БСП Корнелия Нинова, предаде репортер на Агенция „Фокус“. „Това е прецедент, такова нещо не е имало в българското правораздаване. Минава всякакви граници“, заяви тя. „Уволненият член на БСП е бил обикновен служител в Комисията по конфликт на интереси. Тъй като е бил член на БСП е уволнен, а изискването е да не си член на ръководен орган на партията и да си държавен служител“, обясни Корнелия Нинова. „Да изискваш от партията целия този набор от документи, членувал ли е той, кога е членувал, кога е освободен, каква е била ролята му в партията, списъци на хората - какво е това“, попита тя. „Искаме проверка на Районната прокуратура в Шумен, защо си е превишила правомощията, на какво законово основание иска всички тези документи от политическа партия“, попита лидерът на БСП и настоя ако районният прокурор е превишил правомощията си да се вземат мерки. „Смятаме, че това е първият такъв случай от общопартийната контролна комисия на една партия да се изискват списъците на членовете, на събранията, кой е присъствал, кога е изключен от партията“, обясни Корнелия Нинова. „Икономическа полиция иска документацията на една партия, занимава се с членство в партия- това е стряскащо“, каза още тя.\r\nБиляна ИВАНОВА", "date": "2018.02.08", "title": "Корнелия Нинова, БСП: Икономическа полиция да изисква от партия копия от протоколи от заседания на Общински съвет- това е прецедент и минава всякакви граници"}
{"url": "http://www.focus-news.net/news/2018/02/08/2486307/pazardzhik-zabranyava-se-pashata-na-zhivotni-v-reglamentirani-gorski-tereni-v-obshtina-sarnitsa.html", "text": "Община Сърница регламентира местата, забранени за паша на селскостопански животни, съобщиха за Радио „Фокус“ – Пазарджик от Общината. Забранява се пашата на добитък в горски територии без пастир, в поройните и ерозираните горски територии, дендрариумите и горските разсадници, пашата в горските култури и младите насаждения от семенен произход, както и нощната паша в горските територии. Общата забранена площ за паша за територията на община Сърница е 55 075 дка. Контролът ще се осъществява от отдел „Екология” при Община Сърница.", "date": "2018.02.08", "title": "Пазарджик: Забранява се пашата на животни в регламентирани горски терени в община Сърница"}
{"url": "http://www.focus-news.net/news/2018/02/08/2486305/plovdiv-vazstanoveno-e-dvizhenieto-po-avtomagistrala-trakiya-pri-km-106-v-posoka-sofiya-v-posoka-burgas-dvizhenieto-se-osashtestvyava-v-edna-lenta.html", "text": "Възстановено е движението по автомагистрала \"Тракия\" при км 106 в посока София. Това съобщиха от пресцентъра на Агенция \"Пътна инфраструктура\". Движението по автомагистрала \"Тракия\" при км 106 се осъществява в една лента в посока Бургас поради авариен ремонт на ограничителна система (средна мантинела). Движението се извършва в активната лента.", "date": "2018.02.08", "title": "Пловдив: Възстановено е движението по автомагистрала \"Тракия\" при км 106 в посока София, в посока Бургас движението се осъществява в една лента"}
{"url": "http://www.focus-news.net/news/2018/02/08/2486309/varna-izlozhbata-prouchvaniyata-na-hermin-shkorpil-e-predstavena-v-park-muzey-na-boynata-druzhba-vladislav-varnenchik.html", "text": "Изложба „Проучванията на Хермин Шкорпил” е представена в Парк-музей на бойната дружба „Владислав Варненчик” във Варна. Това каза за Радио „Фокус“ – Варна директорът на Парк-музей на бойната дружба „Владислав Варненчик” Марин Костов. Изложбата, която ще бъде открита официално днес от 13.00 часа, е посветена на 160 години от рождението на чешкия изследовател на българските старини.\r\n„Хермин Шкорпил е един от известните двама братя – Карел и Хермин Шкорпил, основоположници на българската археология. Това са хора от ренесансов тип, занимаващи се с най-различни направления в науката. Тази година се навършват 160 години от рождението на Херменгилд Шкорпил, решихме да отбележим тази годишнина в нашия музей, тъй като братята Шкорпил имат изключителен принос относно проучванията, свързани с битката при Варна и най-вече с търсенето на гроба на крал Владислав Варненчик“, добави Марин Костов.\r\nМарияна ВАЛЕНТИНОВА", "date": "2018.02.08", "title": "Варна: Изложбата „Проучванията на Хермин Шкорпил” е представена в Парк-музей на бойната дружба „Владислав Варненчик”"}
{"url": "http://www.focus-news.net/news/2018/02/08/2486312/babh-shte-odobryava-obektite-v-koito-se-izvarshva-prechistvane-na-furazhi-ot-nezhelani-veshtestva.html", "text": "Парламентът прие на второ четене промените в Закона за фуражите, предаде репортер на Агенция „Фокус”. Съгласно промените за обектите, в които се извършва детоксикация на фуражи по отношение на нежелани вещества, ще се изисква одобрение от Българската агенция по безопасност на храните (БАБХ). Към заявлението за одобрение ще се прилага декларация за използвания метод за детоксикация и научна оценка на метода от Европейския орган за безопасност на храните.\r\nПромените въвеждат забрана за храненето на преживни животни с преработени животински протеини и със странични животински продукти. Заявления за получаване на разрешение за пускане на пазара на генетично модифициран фураж или на генетично модифицирани организми като фураж ще може да се подава освен в Министерството на земеделието, храните и горите и до национален компетентен орган на друга държава членка. Първично произведени фуражни суровини ще следва да се придружават от декларация за произход и съответствие при пускане на пазара, като операторите трябва да имат сключен договор с отговорното за обекта лице.\r\nВъвежда се задължително обучение по въпросите на хигиената и безопасността на фуражите за наетия от операторите във фуражния сектор персонал. Обучението следва да бъде поне веднъж на три години. При установени несъответствия с максимално допустимите граници за остатъчни вещества от пестициди във фуражите е предвидено да бъдат извършвани проверки, А инспекторите и официалните ветеринарни лекари от БАБХ ще могат да издават актове за забрана при осъществяване на своите правомощия.\r\nДепутатите измениха и срока, в който Министерството на земеделието, храните и горите, следва да предоставя на БАБХ информация относно регистрираните земеделски стопани.\r\nИван ЛАЗАРОВ", "date": "2018.02.08", "title": "БАБХ ще одобрява обектите, в които се извършва пречистване на фуражи от нежелани вещества"}
{"url": "http://www.focus-news.net/news/2018/02/08/2486310/dzhumhuriet-upravlyavashtata-partiya-v-turtsiya-nay-nakraya-se-zadeystva-dava-novi-obeshtaniya-na-es-za-da-otpadnat-vizite.html", "text": "Официална Анкара, чийто отношения с ЕС са напълно задръстени заради арестите на голям брой журналисти и противници на режима, най- накрая връчи на Брюксел „пътна карта”, включваща 7 точки, пише вестник „Джумхуриет”. Това се очакваше в продължение на повече от една година. Сега управляващата Партия на справедливостта и развитието (ПСР) обещава на Брюксел да включи в Закона за борба с тероризма специален текст, че „изразяването на мнения, които не надхвърлят границите на журналистиката и имат характеристиките на критика, вече няма да се считат за престъпление”. Заедно с това Анкара официално уведоми, че ще претвори в живота Спогодбата за обратно приемане на незаконно пребиваващи лица (т.нар. реадмисия), подписана с ЕС през декември 2013 год., в замяна на въвеждането на визова либерализация за турски граждани. За отпадането на визите за турски граждани досега Анкара е изпълнила 65 от всичките необходими 72 условия (критерии). За останалите 7 критерия Турция дълго време се съпротивляваше, но вече връчи т.нар. „работен документ” за стъпките, които може да предприеме. Това е извършено вчера от постоянния представител на Турция в ЕС Фарук Каймакчъ на зам.-председателя на Европейската комисия (ЕК) Франс Тимерманс. Сега ЕК ще оценява тази „пътна карта” и ще даде някакъв отговор на Анкара. Вече е договорено на 26 март във Варна турският президент Реджеп Тайип Ердоган да се срещне с председателя на Съвета на ЕС Доналд Туск, с председателя на ЕК Жан Клод Юнкер и с българския премиер Бойко Борисов, чиято страна е временен председателстващ Съвета на ЕС, посочва още „Джумхуриет”. Георги Димов", "date": "2018.02.08", "title": "Джумхуриет: Управляващата партия в Турция най-накрая се задейства: Дава нови обещания на ЕС – за да отпаднат визите"}
{"url": "http://www.focus-news.net/news/2018/02/08/2486303/vecher-makedoniya-zapadat-nastoya-za-prekratyavane-na-mandata-na-yumnik-v-kosovo-rusiya-i-kitay-se-protivostaviha.html", "text": "Убийството на един от лидерите на косовските сърби Оливер Иванович и Специализираният съд за военни престъпления на Армията за освобождение на Косово (АОК) бяха централни теми на заседанието на Съвета за сигурност на ООН в сряда. В рамките му Западът предложи постепенното съкращаване и закриване на Временна администрация на ООН в Косово (ЮНМИК) – инициатива, на която Русия, Китай, Сърбия и Казахстан се противопоставиха, отбелязва скопското електронно издание „Вечер“.\r\nНовият план, който предвижда мандатът на ЮНМИК постепенно да бъде намален и след това – прекратен, бе представен от нидерландския посланик в Хърватия Чарлс Остер. Той предвижда промяна и формата на заседанията на Съвета за сигурност на ООН за Косово, съгласно която в бъдеще вместо заседания, ще бъдат провеждани консултации за Косово. \r\nДържавите от Съвета за сигурност на ООН призоваха също Белград и Прищина да продължат преговорите за нормализиране на двустранните отношения.Тереза Герова", "date": "2018.02.08", "title": "„Вечер“ (Македония): Западът настоя за прекратяване на мандата на ЮМНИК в Косово, Русия и Китай се противоставиха"}
{"url": "http://www.focus-news.net/news/2018/02/08/2486313/plovdiv-sedem-dushi-sa-zadarzhani-vav-vrazka-s-krazhba-na-okolo-800-kilograma-kontaktni-provodnitsi-ot-zhelezopatnata-infrastruktura.html", "text": "Седем души са задържани във връзка с кражбата на около 800 килограма контактни проводници от железопътната инфраструктура. Това съобщиха от ОДМВР - Пловдив. Седемте души са задържани вчера в полицията в Раковски при специализирана операция, насочена срещу престъпления против собствеността. Съвместните действия били предприети от служители на районното управление и пловдивския сектор „Специализирани полицейски сили“ на територията на село Белозем, след получен сигнал за откраднати около 800 килограма контактни проводници от железопътната инфраструктура. Според първоначалната информация, посегателството било извършено в нощта срещу неделя от строително-ремонтна площадка край жп гарата. В хода на акцията са установени участниците – шестима мъже на възраст между 22 и 40 години и 50-годишна жена, всички жители на споменатото село. Част от отнетото количество кабели е намерено и иззето. Срещу извършителите е образувано досъдебно производство, взета им е 24-часова мярка за неотклонение. Работата по случая продължава под наблюдението на Районна прокуратура – Пловдив.", "date": "2018.02.08", "title": "Пловдив: Седем души са задържани във връзка с кражба на около 800 килограма контактни проводници от железопътната инфраструктура"}
{"url": "http://www.focus-news.net/news/2018/02/08/2486316/veliko-tarnovo-63-godishna-zhena-ot-selo-dobri-dyal-e-stanala-zhertva-na-poboy-e-doma-si-pri-opit-za-grabezh.html", "text": "63-годишна жена от село Добри дял е станала жертва на побой е дома си при опит за грабеж. Това съобщиха от ОДМВР – Велико Търново. Снощи в 20.45 часа в полицейското управление в Горна Оряховица е получен сигнал 63-годишна жена от село Добри дял, че е била нападната от непознат мъж в дома си. Изпратеният на мястото полицейски екип е установил, че същата вечер, след разбиване на входната врата непознат е влязъл в дома на потърпевшата, нанесъл ѝ е побой и поискал пари. След като станало ясно, че в жилището няма пари, нападателят си тръгнал. Жената е настанена във великотърновската болница с комоцио и без опасност за живота. На местопроизшествието е извършен оглед. По случая е започнато досъдебно производство.", "date": "2018.02.08", "title": "Велико Търново: 63-годишна жена от село Добри дял е станала жертва на побой е дома си при опит за грабеж"}
{"url": "http://www.focus-news.net/news/2018/02/08/2486315/temata-balgariya-v-balkanskite-medii-blokirane-na-restavratsiya-na-dzhamii-v-stranata-sreshta-kodzias-dimitrov-v-sofiya-i-razgoreshteni-debati-v-ns-za-dvoynoto-grazhdanstvo-na-izselilite-se-v-turtsiya-litsa-agentsiya-fokus.html", "text": "Министърът на икономиката на Турция Нихат Зейбекчи посети България, която е временният председателстващ Съвета на ЕС през първото полугодие на годината, предаде информационната агенция Догу хабер ажансъ (ДХА). По време на визитата турският министър се срещна с премиера Бойко Борисов, с вицепремиера и министър на външните работи Екатерина Захариева, както и с министъра на икономиката Емил Караниколов. Турският министър подчерта, че е бил приет „изключително сърдечно и искрено от Бойко Борисов”. Мнението му е, че „въпросното временно председателство на България е един уникален шанс по-специално за актуализиране на Митническия съюз между Турция и ЕС”. Стана известно също така, че Бойко Борисов е дал 100%-ова подкрепа за това актуализиране. От своя страна турският министър Нихат Зейбекчи е казал на Бойко Борисов, че съдбата на  Митническия съюз между Турция и ЕС ще бъде решена на 27 февруари в София. Тогава ще бъде проведена среща на министрите на икономиката и на митниците на страните-членки на ЕС, на която е поканен и самият Бойко Борисов, посочва още ДХА.\r\n*** Предложение за признаване на двойно гражданство на роднините на изселили се от България в Турция лица, предизвика остри дебати в българския парламент, предаде информационната агенция Ихляс хабер ажансъ (ИХА). На вчерашното заседание на Нарочното събрание бе внесено за гласуване подобно предложение от ДПС, преобладаващата част от членовете на която са турците в тази страна. Останалите политически партии реагираха изключително остро, а техните депутати гласуваха „против”.\r\nДПС иска да бъде извършена промяна на Закона за българското гражданство (в сила от 20.02.1999 год. – бел. на „Фокус”). ДПС настоява повторно да бъде дадено българско гражданство на родените в България турци, който са се преселили в Турция по силата на двустранните изселнически спогодби преди 1990 год., посочва още ИХА.\r\n*** Министрите на външните работи на Македония и Гърция – Никола Димитров и Никос Кодзиас, ще се срещнат в София на 15-16 февруари, предава Independent Balkan News Agency, като се позовава на български източници.\r\nРазговорът между първите дипломати на Скопие и Атина ще се състои в кулоарите на неформалната среща на европейските външни министри, която ще се проведе в българската столица в посочения период. Съобщението за срещата Димитров-Кодзиас  идва на фона на решението на Скопие да приеме включването на географско определение като част от името на страната в опит за разрешаване на спора с Атина. Очаква се двамата министри да обсъдят следващите стъпки, които двете държави ще предприемат за уреждане на проблема.\r\n*** Българските власти блокират реставрацията на 27 исторически джамии, предава турската държавна информационна агенция Anadolu Agency, като се позовава на местни мюсюлмански официални лица.\r\nУточнява се, че джамиите се нуждаят от реставрация, тъй като техните минарета, стени и врати са рухнали или са претърпели значителни щети. Но местните мюсюлмански власти се оплакват, че българските длъжностни лица не позволяват възстановяване на джамиите, които вече нямат минарета, обявени поради тази причина за „исторически обекти\". По данни на Главното мюфтийство в България, това възпрепятства не само възстановяване на обектите, но и използването им от поклонници.\r\nАгенцията припомня, че на територията на България има редица джамии, исторически турски бани (хамами) и други исторически обекти, които се нуждаят от възстановяване.\r\n*** Дипломатическото представителство на САЩ в Гърция организира инициатива за подпомагане на неправителствените организации в страните от Балканския полуостров, съобщава електронното издание Ekathimerini.\r\nПредставители на 43 неправителствени организации от България, Румъния, Сърбия и Македония неотдавна се събраха на четиридневна среща в Гърция, в рамките на която бе проведено обучение за това как цифровите им медии да бъдат максимално полезни.\r\nСерията семинари, озаглавена „Технологичен лагер: Инструменти в гражданското общество в Гърция и Балканите\", е инициатива на образователната секция на американското посолство в Атина, проведена в сътрудничество с неправителствената организация HIGGS, специализирана в укрепването на гражданското общество чрез образование.\r\nНПО се борят с повече или по-малко същите проблеми: неадекватни държавни структури и услуги, ограничени ресурси и скептицизъм от голяма част от обществото. „Избираме страни, чиито „екосистеми\" се нуждаят от тласък\", обясни директорът на HIGGS Сотирис Петропулос, като добави, че участниците са насърчавани да препоръчват собствени решения, както и да общуват и да се възползват от програмите на Европейския съюз за междурегионално сътрудничество.\r\n***", "date": "2018.02.08", "title": "Темата България в балканските медии – блокиране на реставрация на джамии в страната, среща Кодзиас-Димитров в София и разгорещени дебати в НС за двойното гражданство на изселилите се в Турция лица (Агенция „Фокус“)"}
{"url": "http://www.focus-news.net/news/2018/02/08/2486314/ministar-ekaterina-zaharieva-zaminava-na-rabotno-poseshtenie-vav-viena.html", "text": "Заместник-министър председателят и министър на външните работи Екатерина Захариева заминава днес на посещение в Австрия. Това съобщиха от пресцентъра на Министерството на външните работи. Във Виена първият ни дипломат ще се срещне с австрийския федерален министър по европейските въпроси, културата, изкуството и медиите Гернот Блюмел. \r\nЗахариева ще проведе работна вечеря с федералния министър за Европа, интеграция и външни работи на Република Австрия, д-р Карин Kнайсл, която бе неин гост в София преди по-малко от месец, на 18 януари. Двете ще обсъдят общите приоритети на настоящото Българско и бъдещото Австрийско председателство, както и ключови теми от европейския дневен ред. \r\nМинистър Захариева ще бъде и личен гост на своята австрийска колега на традиционния Бал в Държавната опера във Виена. Събитието е кулминацията на балния сезон в австрийската столица, който започва през ноември и по традиция се провежда под патронажа на федералния австрийски президент всяка година в последния четвъртък преди Великите пости. На тазгодишното издание ще присъстват федералният президент на Република Австрия Александър Ван дер Белен, канцлерът Себастиан Курц, министри от австрийското правителство и много гости от световния политически и културен елит.", "date": "2018.02.08", "title": "Министър Екатерина Захариева заминава на работно посещение във Виена"}
{"url": "http://www.focus-news.net/news/2018/02/08/2486311/razgrad-uchenitsite-v-oblastta-izlizat-v-gripna-vakantsiya-ot-9-fevruari.html", "text": "Учениците в област Разград излизат в грипна ваканция за дните 9 и 12 февруари. За Радио „Фокус“ - Шумен Ангел Петков, началник на Регионалното управление на образованието, посочи, че вече е изпратил доклад до Министерството на образованието. „Очакваме потвърждение, за да се пусне и заповедта“, заяви Петков. Предписанието за грипна ваканция е направено от Регионалната здравна инспекция, във връзка с увеличаване на заболеваемостта, отсъствие на над 30% от учащите, както и  с цел ограничаване на предаването и разпространението на острите респираторни заболявания.\r\nИвелина ИВАНОВА", "date": "2018.02.08", "title": "Разград: Учениците в областта излизат в грипна ваканция от 9 февруари"}
{"url": "http://www.focus-news.net/news/2018/02/08/2486317/sportgreysnot-ne-predvizhda-balgariya-da-specheli-medal-v-pyonchan.html", "text": "Компанията за статистически изследвания „Грейснот\" не предвижда България да спечели медал на зимната олимпиада в Пьончан, която започва утре. Прогнозата за броя на отличията е базирана на индивидуалните и отборни резултати на участниците от предишните олимпийски игри в Сочи, както и на други големи състезания като световни първенства и Световни купи. От „Грейснот\" изтъкват, че България е една от четирите държави заедно със Словения, Дания и Нова Зеландия, за които се предполага, че ще имат състезатели в „Топ 8“ в класирането на някои спортове, като при определени условия няма да бъде изненада, ако спортисти от тези четири страни все пак достигнат и до място на подиума.\r\nИзследванията сочат, че състезатели от 28 страни ще стигнат до отличията в Южна Корея, като в тройката поставят Германия с 14 златни, 1 1 сребърни и 14 бронзови отличия, пред Норвегия с 13 златни, 13 сребърни и 15 бронзови и САЩ с 11 златни, 6 сребърни и 12 бронзови.\r\nБиатлонистката Лаура Далмайер (Гер) е фаворитка да бъде най-голямата звезда в Пьончан, като прогнозата е, че тя може да спечели 6 златни медала.\r\nОчаквано другите звезди в биатлона ще бъдат Мартен Фуркад (Фр) и Йоханес Тингес Бьо (Hop). От компанията, която е базирана в Емеривил, Калифорния, твърдят, че Фуркад ще си тръгне с 6 отличия - 3 златни и 3 сребърни, а Бьо с 5 медала - 2 златни и 2 сребърни и 1 бронзов.\r\nПрипомняме, че през ноември същите хора от „Грейснот \" прогнозираха, че Радослав Янков ще спечели бронз в коронната си дисциплина паралелен гигантски слалом. Сезонът на чепелареца в Световната купа обаче не е никак успешен и може би и затова е настъпила корекции в прогнозите. За последно страната ни спечели медал от зимни олимпийски игри в Торино 2006. Тогава второ сребро в шорт-трека извоюва Евгения Раданова.", "date": "2018.02.08", "title": "Спорт:„Грейснот\" не предвижда България да спечели медал в Пьончан"}
{"url": "http://www.focus-news.net/news/2018/02/08/2486318/varna-nyakolko-mestnosti-v-obshtinata-sa-bez-voda-poradi-avariya-na-magistralen-vodoprovod.html", "text": "Поради авария на магистрален водопровод абонатите от местностите Евксиноград, Траката, Манастирски рид, Ален мак, к.к. “Чайка“ и кв. “Виница“ във Варна ще бъдат без вода до около 22.00 часа. Това съобщиха за Радио „Фокус“ – Варна от водоснабдителното дружество, обслужващо областта. До 15.00 часа без вода ще бъдат и абонатите в местност Средна Трака в района на поделението. От дружеството допълниха, че жителите на село Разделна ще бъдат с нарушено водоподаване до 14.00 часа днес, а абонатите от село Тополи и село Казашко – около 15.00 часа. Без вода до 14.00 часа ще бъдат домакинствата в кв. „Трошево“ – бл.16 и бл.25, а до 20.00 часа – абонатите в района на Морска градина.\r\nМарияна ВАЛЕНТИНОВА", "date": "2018.02.08", "title": "Варна: Няколко местности в общината са без вода поради авария на магистрален водопровод"}
{"url": "http://www.focus-news.net/news/2018/02/08/2486322/pencho-markishki-fizik-asteroid-s-razmeri-okolo-20-m-shte-premine-blizo-do-zemyata-na-9-fevruari.html", "text": "Астероид с размери около 20 м. ще премине близо до Земята на 9 февруари. Toва каза за Агенция „Фокус“ физикът в Института по астрономия с Национална астрономическа обсерватория при Българска академия на науките (БАН) Пенчо Маркишки. Той уточни, че това ще се случи около 3.00 часа българско време, като астероидът „2018 CB“ от тип Аполо ще се намира на дистанция около 70 000 км и ще се движи със скорост от 7.3 км/s.\r\n„Друго интересно предстоящо събитие по небето е частичното слънчево затъмнение, което ще се случи на 15 февруари и ще бъде видимо от Антарктида, включително и от българската полярна база на о-в Ливингстън“, каза още Маркишки.", "date": "2018.02.08", "title": "Пенчо Маркишки, физик: Астероид с размери около 20 м. ще премине близо до Земята на 9 февруари"}
{"url": "http://www.focus-news.net/news/2018/02/08/2486319/parlamentat-premahna-opredelenieto-invalid-ot-balgarskoto-zakonodatelstvo.html", "text": "Парламентът гласува на второ четене промени в Закона за държавните такси, предвиждащи изменение в 9 други законопроекта, с което се заличи определението „инвалид” от българското законодателство, предаде репортер на Агенция „Фокус”. В мотивите на законопроекта, внесен от народните представители от „БСП за България” Михаил Христов и Крум Зарков се посочва, че промените ще улеснят социалната интеграция на хората с увреждания и заличаването на определението \"инвалид\" от българското законодателство ще допринесе за преодоляването на стереотипното мислене за хората с увреждания. Терминът „инвалид” се заменя с „лице с увреждания”.\r\nИван ЛАЗАРОВ", "date": "2018.02.08", "title": "Парламентът премахна определението „инвалид” от българското законодателство"}
{"url": "http://www.focus-news.net/news/2018/02/08/2486321/marin-kostov-park-muzey-na-boynata-druzhba-varna-chrez-izlozhbata-prouchvaniyata-na-hermin-shkorpil-predstavyame-osnovnata-deynost-na-shkorpil-v-balgariya.html", "text": "Изложбата „Проучванията на Хермин Шкорпил”, подредена в Парк-музей на бойната дружба „Владислав Варненчик” във Варна, е фотодокументална. Това каза за Радио „Фокус“ – Варна директорът на Парк-музей на бойната дружба „Владислав Варненчик” във Варна Марин Костов. „Постарали сме се в рамките на няколко табла да представим основната дейност на Хермин Шкорпил в България. Във витрините са разположени документи – предимно писма на Хермин до брат му, негови записки и разработки относно темата за Битката при Варна и Владислав Варненчик. Има какво да види публиката в тази изложба“, добави Марин Костов.\r\nИзложбата, посветена на 160 години от рождението на чешкия изследовател на българските старини, е съвместна с Военноморския музей, РИМ – Варна и Държавен архив – Варна. В нея са включени документи и снимки, свързани с живота и дейността на Хермин Шкорпил. Сред експонатите са личния му компас, дневник, писма и снимки от местата, които са проучвали заедно с брат си Карел – Побитите камъни, Аладжа манастир, релефа и надписите на Мадарския конник, както и ранно-християнската църква в местността Джанавара. Изложбата ще остане подредена в музея до 7 март.\r\nМарияна ВАЛЕНТИНОВА", "date": "2018.02.08", "title": "Марин Костов, Парк-музей на бойната дружба – Варна: Чрез изложбата „Проучванията на Хермин Шкорпил” представяме основната дейност на Шкорпил в България"}
{"url": "http://www.focus-news.net/news/2018/02/08/2486320/vratsa-vremenno-dvizhenieto-se-izvarshva-dvuposochno-v-edna-lenta-po-pat--101-lilyache-krivodol-poradi-patnotransportno-proizshestvie.html", "text": "Временно движението се извършва двупосочно в една лента по път III-101 Лиляче - Криводол, поради пътнотранспортно произшествие. Това съобщиха от пресцентъра на Агенция \"Пътна инфраструктура\".", "date": "2018.02.08", "title": "Враца: Временно движението се извършва двупосочно в една лента по път III-101 Лиляче - Криводол, поради пътнотранспортно произшествие"}
{"url": "http://www.focus-news.net/news/2018/02/08/2486324/pregled-na-mezhdunarodnite-novini-do-13-chasa-agentsiya-fokus.html", "text": "Министрите на външните работи на Македония и Гърция – Никола Димитров и Никос Кодзиас, ще се срещнат в София на 15-16 февруари, предава Independent Balkan News Agency, като се позовава на български източници.\r\nРазговорът между първите дипломати на Скопие и Атина ще се състои в кулоарите на неформалната среща на европейските външни министри, която ще се проведе в българската столица в посочения период. Съобщението за срещата Димитров-Кодзиас  идва на фона на решението на Скопие да приеме включването на географско определение като част от името на страната в опит за разрешаване на спора с Атина. Очаква се двамата министри да обсъдят следващите стъпки, които двете държави ще предприемат за уреждане на проблема.\r\n*** Държавните медии в Сирия потвърдиха, че десетки бойци са били убити при удари на международната коалиция, ръководена от САЩ, но отрекоха да има жертви сред военнослужещите на режима в Дамаск.\r\n„В нова агресия и в опит да подкрепят тероризма, коалиционните сили се насочиха към народните сили\" в източната провинция Дейр ез-Зор, съобщи държавната телевизия, визирайки паравоенни групи, свързани с режима.\r\nСпоред американски военен офицер най-малко 100 членове на формациите са убити в това, което Централното командване на САЩ определи като ответен удар на атака.\r\n*** За четвърти пореден ден силите на режима в Дамаск нанесоха удари в контролирания от опозиционни сили на Башар Асад анклав в Източна Гута, в резултат на които са загинали най-малко деветима цивилни.\r\nПо данни на базираната в Лондон Сирийска обсерватория за човешките права, въздушните удари са нанесени срещу най-малко шест различни локации в обсадената област.\r\n*** Източници от Косовската разузнавателна агенция (КИА) и полицията разкриха, че е известно името на убиеца на председателя на Гражданското движение „Свобода, демокрация, справедливост“ Оливер Ивановски, застрелян на 16 януари 2018 г. в Косовска Митровица. \r\n„КИА и косовската полиция разполагат с информация за това кой е натиснал спусъка и мотивите му това убийство\", разкрива източник, определен като „надежден“. \r\n „Може би те не разполагат с цялата информация, за да разпоредят ареста на предполагаемите извършители, но имат следа. Много е вероятно институциите за сигурност да са информирали политическите лидери, както в Косово, така и в Сърбия, за техните констатации\", подчерта източникът. \r\nОливер Иванович бе убит на 16 януари пред централата на партията си. Само дни преди да бъде застрелян с шест куршума от неизвестни извършители, Иванович призна пред медиите в Белград, че не се чувства в безопасност. Отношенията на Иванович с правителството в Белград и сръбския президент Александър Вучич бяха напрегнати. На изборите от 2017 г. Белград открито подкрепи партията „Сръбска листа“, но не и другите политически сили на етническите сърби в Косово. Медиите в Сърбия съобщиха, че само дни преди убийството на Иванович той изпратил SMS до президента Вучич, но той не получил отговор на него.\r\n*** Може ли НАТО да реагира достатъчно бързо на атака на Русия? От вътрешни документи на Алианса става ясно, че съюзниците имат съмнения в положителния отговор на този въпрос. Затова следва да се предприемат мерки за модернизацията на отбранителния съюз на Запада. Помощ предлага Германия.\r\nБундесверът вероятно ще изгради нов център за планиране и управление за бързо транспортиране на войски и материали. Според информация от медиите, съюзниците са постигнали принципно съгласие да приемат предложението, отправено от германския министър на отбраната Урсула фон дер Лайен. Уточнява се обаче, че няма други кандидати за изграждането на центъра. \r\nОфициалното решение трябва да бъде обявено на среща на министрите на отбраната на НАТО, която ще се проведе следващата седмица. Новият център за планиране и управление може да бъде изграден в региона Кьолн-Бон. Там вече има армейската база и щаб на Бундесвера. \r\nВтори нов команден център на НАТО ще бъде изграден на територията на САЩ. Той ще отговаря за въздушните и морските връзки между Северна Америка и Европа през Атлантическия океан. \r\nЧрез укрепването на командната структура и структурата на силите НАТО реагира на агресивните политики на Русия. През последните десетилетия структурите на Алианса бяха редуцирани значително. От десетки щабове към настоящия момент са останали само седем. Персоналът пък е намален от 20 хил. до 10 хил. служители, подчертават от редакцията.\r\n*** Президентът на Турция Реджеп Тайип Ердоган и руският държавен глава Владимир Путин се договориха в четвъртък да проведат среща в Истанбул заедно с иранския им колега Хасан Роухани с цел съживяване на мирния процес в Сирия.\r\nПутин вече бе домакин на подобна среща на високо равнище с колегите му от Турция и Иран. Тя бе организирана през ноември миналата година в черноморския курорт Сочи. Източник подчерта, че точната дата на събитието ще бъде конкретизирана на по-късен етап.\r\n*** Само ден след пробива в коалиционните преговори между Съюза (ХДС/ХСС) и Германската социалдемократическа партия (ГСДП) започва кампания, насочена срещу новата голяма коалиция в Берлин.\r\nВ  четвъртък, 8 февруари, председателят на Младежката организация на социалдемократите (Юсос) Кевин Кюнерт започва национално турне срещу голяма коалиция под ръководството на Ангела Меркел. \r\nВеднага след приключването на коалиционните преговори в сряда Кюнерт изрази недоволството си от резултата и по-конкретно от демонстрирания „политически стил“. Той разкритикува постигнатото споразумение и обявените промени в ръководството на ГСДП. Лидерът на ГСДП Мартин Шулц ще замени Зигмар Габриел на поста министър на външните работи, а на негово място ще застане Андреа Налес, досегашният вицепредседател на социалдемократите. \r\nКюнерт се опасява, че разместванията на върха на партията изместват вниманието на дебата, който трябва да бъде проведен в следващите седмици. Изданието припомня, че до 4 март 440 хил. членове на ГСДП трябва да гласуват за влизането на партията в новата голяма коалиция. Ако постигнатото коалиционно споразумение бъде одобрено от тях, новото германско правителство може да встъпи в длъжност до Великден.\r\n***", "date": "2018.02.08", "title": "Преглед на международните новини до 13 часа (Агенция „Фокус“)"}
{"url": "http://www.focus-news.net/news/2018/02/08/2486325/zhivko-todorov-kmet-na-stara-zagora-mnogo-hora-obeshtavaha-no-nie-napravihme-tsyalosten-remont-i-obnovyavane-na-targovskata-gimnaziya.html", "text": "С тържествен водосвет, отслужен от старозагорския митрополит Киприан, днес беше открита реновираната сграда на Търговска гимназия „Княз Симеон Търновски“ в Стара Загора, в присъствието на много гости, преподаватели, бивши и настоящи възпитаници на най-старото професионално учебно заведение на територията на региона. Това съобщиха от пресцентъра на Община Стара Загора. Извършеният по Оперативна програма „Региони в растеж“  цялостен ремонт и обновяване на образователната инфраструктура на стойност 1 317 331 лева с ДДС, осигуряват подходящи условия за предоставяне на качествено и съвременно професионално образование по икономика и управление.\r\n„Днешният ден е празнична дата в 97-годишната история на училището. Този ден поставя началото на нов етап на сградата в която се обучават бъдещите икономисти на България. Това е поредното училище в Стара Загора, на което се извършва основен ремонт“, каза в приветствието си към гостите директорът на гимназията Снежана Танева. Тя припомни съществуващия дългогодишен проблем със собствеността на сградата, който не позволяваше включването ѝ в европейски проекти. „Този проблем бе „прегърнат“ от кмета на Стара Загора Живко Тодоров, който проведе дълги и тежки преговори със собствениците на 2/3 от Търговската гимназия“, подчерта Танева. С решение на Общинския съвет  Община Стара Загора придоби тези идеални части от сградата срещу 800 хил. лева, което отвори пътя за реновирането на построената, първоначално с един основен, триетажен корпус през 1928г., и пристроена с източно крило през 1960 г., впоследствие пристроено и западно крило през 1967 г. сграда. През 1993 г. е изграден и физкултурният салон.\r\nКметът честити на преподаватели и ученици новата придобивка и им пожела да си я ползват със здраве. „Много хора ви обещаваха, че ще решат проблема със сградата и ще я ремонтират. Ние го направихме. Умни сте и сте хубави, можете всичко. Където и да продължите образованието си, върнете се в Стара Загора, защото става все по-хубав град за живеене! Училището е на това ниво заради преподавателите, слушайте ги!“, обърна се към присъстващите ученици Живко Тодоров. Той и представителят на консорциума, извършил ремонта, ДЗЗД „СК – АЙТОС“ Илия Илиев получиха благодарствени писма от името на директора и педагогическия колектив на училището.\r\nПо-късно гостите разгледаха триетажната сграда със сутерен на Търговската гимназия, която е с повишена енергийна ефективност след ремонта, подобрен е достъпа на хора с увреждания до нея, подобрени са условията за работа на преподаватели и административно-технически персонал. Те се убедиха, че направеното, ще утвърди училището като емблема на професионалното образование в старозагорска област.\r\nСградата е със застроена площ 1 592,81 кв.м и Разгъната застроена площ - 4 084,49 кв.м. Най-голямата гордост на училището е обновеният физкултурен салон, ремонтирана е топлата връзка и обособена зала за спорт, обновени са санитарните възли и съблекалнята. Положени са нови подови настилки в учебните кабинети и учителската стая, а във физкултурния салон и залата за спорт – спортна винилова настилка. Стените на коридорите са облицовани с плочи от варовик, на мястото на дървената ламперия в коридорите. Дограмата  е подменена с петкамерна ПВЦ дограма за прозорците в сутерена, топлата връзка и съблекалните.\r\nИзградена е оповестителна инсталация, пожароизвестителна централа, нова отоплителна инсталация, вентилация и климатизация на физкултурния салон, засадени са иглолистни дървета, декоративни храсти, многогодишни цветя, поставени са бетонови кашпи, пейки, кошчета, волейболни стойки и врати за минифутбол. Училищният двор има две обособени зони- за отдих, с алея и зеленина, и площадка за спорт. През учебната 2017/2018 година в сградата се обучават 672 ученици от 46 педагози. \r\nНа откриването присъстваха още областният управител Гергана Микова, председателят на Общински съвет Стара Загора Таньо Брайков, секретарят на общината Делян Иванов, зам.-кметовете Иванка Сотирова, Красимира Чахова и Янчо Калоянов, общински съветници, началникът на РУО Татяна Димитрова, ректорът на ТУ проф. Иван Въшин и др.", "date": "2018.02.08", "title": "Живко Тодоров, кмет на Стара Загора: Много хора обещаваха, но ние направихме цялостен ремонт и обновяване на Търговската гимназия"}
{"url": "http://www.focus-news.net/news/2018/02/08/2486326/sliven-po-4-godini-zatvor-poluchiha-dvama-mazhe-podsadimi-za-bludstvo-s-maloletno-momiche.html", "text": "По внесен обвинителен акт на Районна прокуратура – Сливен, съдът наложи наказание от по 4 години „лишаване от свобода“ на Величко В. (на 33 г.) и на Янко А. (на 56 г.). Това съобщиха от пресцентъра на Районна прокуратура – Сливен. Те са подсъдими за това, че на 30 юли 2017 г. в гр. Твърдица, обл. Сливен, в съучастие помежду си, като съизвършители, извършили действия с цел да възбудят и удовлетворят полово желание без съвкупление по отношение на малолетно момиче, като деянието е извършено чрез употреба на сила и от две лица. Наказанието трябва да бъде изтърпяно при първоначален „строг“ режим в затвор. Съдебното заседание е проведено по реда на съкратеното производство.\r\nПрисъдата на Районен съд – Сливен подлежи на обжалване пред Окръжния съд в града.", "date": "2018.02.08", "title": "Сливен: По 4 години затвор получиха двама мъже, подсъдими за блудство с малолетно момиче"}
{"url": "http://www.focus-news.net/news/2018/02/08/2486323/api-vaveden-e-obhoden-marshrut-na-patya--101-lilyache-krivodol-prez-pat--1302-kravoder-pudriya-krivodol.html", "text": "Ограничено е движението по път III-101 Лиляче - Криводол поради пътнотранспортно произшествие. Обходен маршрут: път I-1 Враца - Краводер - път III-1302 Краводер - Пудрия - Големо Бабино - Криводол. Това съобщиха от пресцентъра на Агенция \"Пътна инфраструктура\".", "date": "2018.02.08", "title": "АПИ: Въведен е обходен маршрут на пътя III-101 Лиляче - Криводол през път III-1302 Краводер - Пудрия - Криводол"}
{"url": "http://www.focus-news.net/news/2018/02/08/2486327/aktsenti-v-predavaneto-asenovgrad-bogoizbran-pred-portite-na-rodopite-po-radio-fokus-plovdiv.html", "text": "В предаването „Асеновград – Богоизбран пред портите на Родопите“ по Радио „Фокус“ – Пловдив отново ще насочим вниманието си към важните и актуални теми от Асеновград и региона. 23 са бебетата, които са родени благодарение на подкрепата от програма „Ин витро“ на Община Асеновград. Това означава 43% успеваемост, като данните са за периода от септември 2012 година до края на месец декември миналата година. За 5-годишния срок, в който работи общинската програма „Ин витро“ за подпомагане на лица и семейства с репродуктивни проблеми, осигурените средства са в размер на 171 500 лева. Нараства ли интересът към програмата и има ли тя лимит за съответната година? Как двойките и семействата могат да кандидатстват и съответно да бъдат подпомогнати? Наш събеседник по темата ще бъде Вера Вулджева, член на Комисията по финансиране на ин витро процедури в Община Асеновград и координатор на Фондация „Искам бебе“ за Пловдив.\r\nЗа трета поредна година читалище „Родолюбие“ в Асеновград организира Национален литературен конкурс за ученици на тема „Наследник съм на цар Иван Асен ІІ”. Тази година конкурсът е тематично подчинен на 140 години от Освобождението на България, като срокът за изпращане на творбите е до 25-ти февруари. Повече за конкурса, неговия регламент и успеха му сред учениците ще ни разкаже Мариана Дафчева, председател на читалище „Родолюбие“.\r\n11 медала, сред които 3 златни, са завоювали състезателите от СК „Асеновец Таекуон-до клуб” на Държавно първенство по таекуон-до в дисциплините спаринг и силов тест в Панагюрище. Първи в своите категории са станали Виктория Атанасова в дисциплина „спаринг“ при деца до 35 кг, Йордан Иванов – в дисциплина „спаринг“ при юноши старша възраст до 75 кг и Катерина Бейчева в дисциплина „силов тест“ - жени. За постигнатия успех, за самодисциплината и за изпитанията в спорта ще разговаряме с Иван Манолов, председател на СК „Асеновец Таекуон-до клуб”. С него ще коментираме в какво възпитават бойните спортове, също дали е осигурена подходяща среда за развитието им в границите на България.\r\nПредлагаме ви тези и още интересни теми в предаването „Асеновград – Богоизбран пред портите на Родопите“, което се излъчва всеки четвъртък от 16.00 до 17.00 часа. Телефонът за връзка с нас е 032/65 25 65. Водещ на предаването е Тони Михайлов.", "date": "2018.02.08", "title": "Акценти в предаването „Асеновград – Богоизбран пред портите на Родопите“ по Радио „Фокус” – Пловдив"}
{"url": "http://www.focus-news.net/news/2018/02/08/2486328/sofiya-okrazhnata-prokuratura-vnasya-iskane-za-zadarzhane-pod-strazha-na-shofyor-prevozval-32-kilograma-ekstazi.html", "text": "Днес Окръжна прокуратура – София ще внесе искане за вземане на мярка за неотклонение „Задържане под стража“ по отношение на мъж с инициали Л. И. от село Устрен (област Кърджали), задържан по обвинение за контрабанда на наркотични вещества в големи размери. Това съобщиха от пресцентъра на Апелативна прокуратура - София.\r\nВечерта на 4 февруари 2018 г., на Митнически пункт – Калотина, трасе „Входящи товарни автомобили“, от Република Сърбия пристигнал товарен автомобил с турска регистрация, управляван от български гражданин - Л. И., и с втори шофьор - турски гражданин. Камионът превозвал цветя от Холандия до Турция. \r\nПо време на рентгенова проверка е била забелязана необичайна плътност между товара. Митническите служители открили 16 пакета с идентичен вид и тегло по около 2 кг всеки, съдържащи жълто-кафява кристална маса. Извършената лабораторна експертиза е установила, че въпросното вещество е MDMA (екстази) – наркотик от амфетаминовата група. \r\nРазследването по случая продължава.", "date": "2018.02.08", "title": "София: Окръжната прокуратура внася искане за задържане под стража на шофьор, превозвал 32 килограма екстази"}
{"url": "http://www.focus-news.net/news/2018/02/08/2486331/pazardzhik-na-15-000-kasa-tsigari-bez-banderol-i-suh-tyutyun-sa-izzeti-pri-politseyska-aktsiya-v-oblastta.html", "text": "Продължават ежедневните активни действия на полицейските органи в региона по противодействие на нелегалната търговия с акцизни стоки. Това съобщи за Радио \"Фокус\" – Пазарджик Мирослав Стоянов, говорител на ОДМВР - Пазарджик. Криминалисти от полицейските управления в Пещера и Пазарджик са извършили десетки проверки в търговски обекти и жилища. \"Така в магазин, намиращ се в баташкото село Фотиново, полицаи от РУ - Пещера открили близо 450 къса с цигари от различни марки. Колегите им от Пазарджик претърсили къща в село Росен, обитавана от 67-годишен жител на селото. Там били намерени общо 15 000 къса цигари от две марки. Униформени от полицейския участък в пазарджишкия квартал \"Изток\" пък се натъкнали на близо 4.5 килограма сух нарязан тютюн и около 200 къса саморъчно направени цигари\", уточни Стоянов. Той добави, че всички намерени тютюневи изделия са иззети, а спрямо притежателите им са образувани бързи полицейски производства.\r\nАлбена ЖИЛЕКОВА", "date": "2018.02.08", "title": "Пазарджик: На 15 000 къса цигари без бандерол и сух тютюн са иззети при полицейска акция в областта"}
{"url": "http://www.focus-news.net/news/2018/02/08/2486308/vratsa-edin-chovek-e-postradal-pri-chelen-udar-mezhdu-dva-leki-avtomobila-predi-grad-krivodol.html", "text": "Един човек е пострадал при челен удар между два леки автомобила преди град Криводол, предаде репортер на Агенция „Фокус“. Инцидентът е станал на пътя Враца - Криводол на десен завой. Единият автомобил е с врачанка регистрация, а другият - с монтанска. Няма загинали хора, но вследствие на удара единият от шофьорите е пострадал, бил е с болки в гърдите. \r\nНа мястото на пътния инцидент са се образували колони от автомобили и в двете посоки на движение. На мястото е пристигнал полицейски екип. Движението ще остане затворено до установяване на здравословното състояние на пострадалия мъж.", "date": "2018.02.08", "title": "Враца: Един човек е пострадал при челен удар между два леки автомобила преди град Криводол"}
{"url": "http://www.focus-news.net/news/2018/02/08/2486295/kim-chen-un-severna-koreya-e-voenna-sila-ot-svetovna-klasa.html", "text": "Разполагащата с ядрен арсенал Северна Корея е „военна сила от световна класа“. Това заяви лидерът на режима в Пхенян на военния парад, посветен на 70-годишнината от създаването на Въоръжените сили на изолираната комунистическа страна, предава AFP.\r\nСевернокорейският лидер,  който наблюдава бързия напредък в програмите на страната за ядрени и балистични ракети, се обърна към развеселена аудитория на площад „Ким Ир Сен\": „Ние... успяхме да се покажем като военна сила от световна класа\".\r\nСамо ден преди откриването на Зимните олимпийски игри в Пьончан в Южна Корея, северният й съсед организира мащабен военен парад, който може да бъде проследен на живо в социалната мрежа „Туитър“. От разпространените кадри може да се видят десетки военни превозни средства и войници в конвой. \r\nСъбитието в Пхенян е свързано с с отбелязването на 70-годишнината от създаването на въоръжените сили на изолираната комунистическа държава. В мащабния военен парад са задействани около 12 000 войници, артилерия и други оръжия. Той се провежда на летище в близост до столицата, съобщиха по-рано медии, позоваващи се на източници от правителствените кръгове в Сеул. Тереза Герова", "date": "2018.02.08", "title": "Ким Чен-ун: Северна Корея е военна сила от световна класа"}
{"url": "http://www.focus-news.net/news/2018/02/08/2486330/sofiya-katastrofa-mezhdu-tri-koli-e-stanala-mezhdu-bulevardite-sv-kliment-ohridski-i-g-m-dimitrov.html", "text": "Катастрофа между три коли е станала между булевардите „Св. Климент Охридски“ и „Г. М. Димитров“, съобщи читател на Агенция „Фокус“.  В района на инцидента се е образувало огромно задръстване.", "date": "2018.02.08", "title": "София: Катастрофа между три коли е станала между булевардите „Св. Климент Охридски“ и „Г. М. Димитров“"}
{"url": "http://www.focus-news.net/news/2018/02/08/2486329/aneliya-gerenska-istoricheski-muzey-dupnitsa-sgradata-na-obshtinata-e-edna-ot-emblemite-na-grada.html", "text": "Сградата на Община Дупница е една от емблемите на града. Това каза пред Радио „Фокус” – Кюстендил Анелия Геренска, директор на Исторически музей – Дупница. По думите ѝ сградата е в центъра на града, първоначално е изпълнявала функциите на партиен дом, а след това там е настанена общинската администрация. Самата сграда е построена на принципа на манастирски комплекс, затваря един вътрешен двор и е с висяща архитектура. „И до ден днешен тя се среща в пощенски картички като една от сградите – емблеми на Дупница”, каза Анелия Геренска. По думите ѝ часовниковата кула също е сред емблемите на града. Това има своето обяснение, защото с появата на часовниковата кула Дупница израства като един развит възрожденски градец, в който новите търговски условия, новият ритъм на живот, отмерват времето. „Часовниковата кула се намира на хълма над града, вижда се от различни посоки на града и не случайно това място е избрано, за да може да е видимо от различни посоки. Часовниковата кула, като една от емблемите на града, е свързана с неговото възраждане и превръщането му в търговски център”, каза Анелия Геренска.\r\nВенцеслав ИЛЧЕВ", "date": "2018.02.08", "title": "Анелия Геренска, Исторически музей – Дупница: Сградата на Общината е една от емблемите на града"}
{"url": "http://www.focus-news.net/news/2018/02/08/2486337/parlamentat-ratifitsira-tehnicheskite-sporazumeniya-atares-i-seos-za-osiguryavane-na-deynosti-na-vaorazhenite-sili.html", "text": "Парламентът ратифицира две споразумения за осигуряване на дейности на въоръжените сили в рамките на Център за координация на придвижването „Европа\", предаде репортер на Агенция „Фокус”. На 20 октомври 2017 г. от българска страна са подписани ноти за присъединяване към техническите споразумения ATARES и SEOS. Техен предмет е международното сътрудничество за обмен на услуги в областта на въздушния транспорт и транспорта по повърхността за осигуряване на дейности на въоръжените сили в рамките на Център за координация на придвижването „Европа” (МССЕ). \r\nТехническите споразумения ATARES и SEOS дават дефиниции, указват приложимостта и конкретизират процедурите по заявяване и принципите за компенсации при обмен на услуги в областта на транспортирането и придвижването, отговорностите на участниците и разрешаването на възникнали спорове и други с уговорката, че националните изисквания са с приоритет пред дейностите, обхванати от споразуменията. \r\nИван ЛАЗАРОВ", "date": "2018.02.08", "title": "Парламентът ратифицира техническите споразумения ATARES и  SEOS за осигуряване на дейности на въоръжените сили"}
{"url": "http://www.focus-news.net/news/2018/02/08/2486335/pazardzhik-roditeli-shte-izlyazat-na-miren-protest-v-grada-sreshtu-nasilieto-v-detskite-gradini-i-uchilishta-na-11-fevruari.html", "text": "Родители от Пазарджик ще излязат на 11 февруари на мирен протест срещу насилието в детските ясли, градини и училища. Това съобщи за Радио „Фокус“ – Пазарджик Мая Стефанова, организатор на протеста в Пазарджик. По думите ѝ протестът в областния град ще бъде солидарен с протестите, които ще се проведат в други градове в страната, организирани от Националния инициативен комитет за качествена и иновативна образователна система. „Символично на протеста ще носим бебешки дрънкалки и балони. Причина за недоволството ни са поредните случаи на насилие над деца в една от детските градини в Бургас. Имаме сигнали и за такива в детски заведения в Пазарджик. Очакваме по първоначална информация да участват около 40 души. На всички трябва да е ясно, че никое дете не е застраховано, че няма да стане жертва на тормоз в детската градина, особено малките деца в яслите“, уточни Стефанова. Тя каза още, че исканията, около които са солидаризирани всички протестиращи, са внесени още през септември 2017 година в Народното събрание и са насочени към промени в нормативната база. Сред тях са въвеждане на мандатност на началниците и директорите в системата на образованието, въвеждане на периодични тестове и събеседвания за определяне на състоянието на всеки един служител в детските ясли, градини и училищата, създаване на независима комисия за цялостен надзор на системата на образованието. Предлага се също много обсъжданата през последните месеци мярка срещу насилието – да се въведе постоянно видеонаблюдение във всички помещения на детските ясли, градини и училища. Сред исканите промени е и въвеждане на периодични, ефективни, задължителни обучения на служителите, а също и да се разреши на родителите, при желание и възможност, да подпомагат в ежедневните дейности от чисто битов характер детските и учебни заведения. Протестът в Пазарджик в неделя ще започне в 11.30 часа пред сградата на Общината.\r\nАлбена ЖИЛЕКОВА", "date": "2018.02.08", "title": "Пазарджик: Родители ще излязат на мирен протест в града срещу насилието в детските градини и училища на 11 февруари"}
{"url": "http://www.focus-news.net/news/2018/02/08/2486336/shumen-4-276-narusheniya-sa-konstatirani-ot-inspektsiyata-po-truda-v-oblastta-prez-2017-godina.html", "text": "4 276 нарушения са констатирани от Инспекцията по труда в Шумен през 2017 година. Това стана ясно на заседанието на Областния съвет по условия на труд, предаде репортер на Радио „Фокус“ - Шумен. Резултатите от дейността на Дирекция „Инспекция по труда“ бяха представени от директора Стела Методиева. Предприети са 4 009 принудителни адинистративни мерки. Спрени са 12 машини, създаващи опасност за живота и здравето на работещите. Съставени са 232 акта. Въз основа на тях са издадени 229 наказателни постановления, от които 214 са влезли в сила. Те са  на стойност 191 880 лв. Инспектирани са 923 предприятия, от които 883 са малки и средни. Решени са 195 подадени сигнала за нарушения на трудовото законодателство, в това число с проверка на място са 195. 140 от тези сигнали са подадени от граждани. От 1 януари 2018 година не се подават уведомления за неподаване на годишна декларация по чл. 15 от Закона здравословни и безопасни условия на труд когато няма промени в подлежащите на деклариране обстоятелства. Законодателните промени са обнародвани в ДВ, брой 97 от 5 декември 2017 година. При обсъждане на Плана за дейността на Областния съвет по условия на труд през 2018 година, от РС на КНСБ - Шумен предложиха следващото заседание на Областния съвет да се проведе на 27 април, като бъде представен отчет за трудовия травматизъм и да се обсъди учредяването на конкурс за работодатели, мениджъри, специалисти по безопасност и здраве и личности с принос за популяризиране на закона за здравословни и безопасни условия на труд, като от синдиката са готови и със съответни критерии. „Ако на 27 април конкурсът бъде учреден, предлагаме на междинно заседание през месец септември да бъдат одобрени кандидитурите, а на заседание на 8 октомври да бъдат връчени и наградите“, каза Радостин Павлов от РС на КНСБ - Шумен.\r\nИвелина ИВАНОВА", "date": "2018.02.08", "title": "Шумен: 4 276 нарушения са констатирани от Инспекцията по труда в областта през 2017 година"}
{"url": "http://www.focus-news.net/news/2018/02/08/2486332/povdignati-sa-obvineniya-na-dvama-uchastnitsi-v-poboya-nad-politsai-v-grad-ihtiman.html", "text": "Под наблюдението на Районна прокуратура – Ихтиман се води досъдебно производство срещу лица с инициали М. Д. и В. Р. за извършени от тях на 6 февруари 2018 г. престъпления в града. Това съобщиха от пресцентъра на Апелативна прокуратура - София.\r\nВ хода на разследването и след проведените оперативно-издирвателни мероприятия и процесуално – следствени действия по несъмнен начин е установено, че двете лица са извършители на престъпленията. \r\nНа 6 февруари 2017 г., за времето от 17.20 часа до 17.40 часа, М. Д. извършил непристойни действия, грубо нарушаващи обществения ред и изразяващи явно неуважение към обществото. Той оказал съпротива срещу полицейски служител, изпълнявал задълженията си по опазване на обществения ред. Агресивният мъж дърпал и скъсал униформата на младши автоконтрольор – полицейски служител при РУ - Ихтиман, след което нанесъл удари в лицето му. Престъпното деяние, за което на М. Д. е повдигнато обвинение, се отличава с изключителна дързост. \r\nНеговият баща - В. Р., е обвинен за това, че по същото време, на ул. „Дунав” употребил сила спрямо полицейски служител при РУ - Ихтиман. По време на инцидента той го дърпал за униформата, скъсал пагоните и джоба ѝ и му нанесъл удар в лицето. С действията си той целял да осуети извършването на полицейска проверка на сина му – другият обвиняем по делото М. Д. \r\nДвамата обвиняеми - В. Р. и М. Д., са задържани за срок до 72 часа с цел привеждането им пред Районен съд – Ихтиман за разглеждане на мярка за неотклонение „Задържане под стража”. \r\nРаботата по делото продължава.", "date": "2018.02.08", "title": "Повдигнати са обвинения на двама участници в побоя над полицаи в град Ихтиман"}
{"url": "http://www.focus-news.net/news/2018/02/08/2486341/sport-levandovski-izbra-real-madrid.html", "text": "Нападателят на Байерн Роберт Левандовски е решил да премине в Реал Мадрид през лятото, разкри вестник „Марка\". Авторитетното испанско издание твърди, че ръководството на баварците е съгласно да се раздели с полския национал. Агентът на 29-годишния играч е в постоянен контакт с шефовете на испанския гранд. През октомври 2017 г. Байерн и испанците вече обсъдиха възможността за този трансфер след като Лева разкритикува трансферната политика на клуба. Левандовски е в Мюнхен от 2014 г. Договорът му с клуба изтича през лятото на 2021 година. В контракта на поляка не фигурира фиксирана клауза за освобождаване. Този сезон Левандовски има 30 мача за Байерн, в които вкара 25 гола.\r\nВ същото време треньорът на баварците Юп Хайнкес прогнозира, че Реал ще елиминира ПСЖ на осминафиналите в Шампионската лига. „Реал не може да бъде отписван. Те имат повече опит и ще продължат напред\", уверен е бившият треньор на Реал, който спечели КЕШ с „белия балет\" през 1998 г.", "date": "2018.02.08", "title": "Спорт: Левандовски избра Реал Мадрид"}
{"url": "http://www.focus-news.net/news/2018/02/08/2486339/blagoevgrad-45-godishen-mazh-e-obvinen-za-opit-da-plati-v-magazin-s-falshiva-banknota-ot-200-evro.html", "text": "45-годишен мъж от София е обвинен за опит да прокара фалшива банкнота от 200 евро. Това каза за Радио „Фокус“ - Пирин прокурор Весела Стоилова, говорител на Окръжна прокуратура - Благоевград. По думите ѝ в качеството на обвиняем е привлечен 45-годишният мъж, който на 17 януари 2018 г. в хранителен магазин в петричкото село Кулата, е прокарал една банкнота с номинал 200 евро, за която е знаел, че е неистинска. „На лицето е наложена мярка за неотклонение „парична гаранция“ и забрана за напускане на страната“, каза още Стоилова. За това деяние законът предвижда наказание лишаване от свобода от 2 до 8 години.\r\nЛора КАЛЧЕВА", "date": "2018.02.08", "title": "Благоевград: 45-годишен мъж е обвинен за опит да плати в магазин с фалшива банкнота от 200 евро"}
{"url": "http://www.focus-news.net/news/2018/02/08/2486340/kamen-kostov-zamestnik-oblasten-upravitelna-sliven-4-000-leva-sa-predvideni-za-remont-na-pametnika-na-6-i-artileriyski-polk.html", "text": "4 000 лева за паметника на 6-и Артилерийски полк в Сливен е заявила Община Сливен пред Областна администрация. Това съобщи пред Радио „Фокус“ – Сливен заместник областният управител Камен Костов. Средствата ще бъдат използвани за временна конструкция, която да предпази рушащия се паметник от атмосферни влияния. Искането за финансиране е изпратено до Министерството на отбраната, заедно с проекта на община Котел за ремонт и благоустрояване на прилежащия район в градския парк и още едно искане на Община Сливен за ремонт на възпоменателната чешма в село Драгоданово. \"Общо 16 334 лв. са необходими за реализация на трите проекта\", уточни Камен Костов.\r\n99 военни паметника са включени в регистъра на Областна администрация на цялата област. Внесени в регистъра и са и имената на всички загинали по време на войните, изписани върху тях.\r\nСредства за поддръжка се осигуряват и паметниците се поддържат. Няма единствено пари за ремонт на паметника на 6-и Артилерийски полк в Сливен. Той се намира на територията на бивше военно поделение, направен от цимент върху желязна арматура и се руши. За реконструкцията му са необходими 100 000 лв., благотворителната кампания на Общината успя да събере едва 13 000 хиляди лева, а за останалите средства се разчита на държавата.\r\nЛюдмила ЙОРГОВА", "date": "2018.02.08", "title": "Камен Костов, заместник областен управителна Сливен: 4 000 лева са предвидени за ремонт на паметника на 6-и Артилерийски полк"}
{"url": "http://www.focus-news.net/news/2018/02/08/2486343/veliko-tarnovo-700-000-leva-sa-vlozheni-v-stadion-ivaylo-prez-minalata-godina-prodalzhava-obnovlenieto-na-sportnite-bazi-v-grada.html", "text": "Близо 700 000 лева са вложени в обновяването на стадион „Ивайло“ във Велико Търново през миналата година. Това каза директорът на Общинско предприятие „Спорни имоти и прояви” Петко Павлов, съобщиха от пресцентъра на Община Велико Търново. Той поясни, че дейностите са част от цялостния процес на обновление на спортната база на Велико Търново, започнал от няколко години насам. Инвестициите са от спортното министерство и от бюджета на общината.\r\n„След ремонта на южните зали на стадион „Ивайло” и откритата лекоатлетическа писта, както и след пускането в експлоатация на западните зали (откъм ул. „Йоновка“), през отминалата година акцентирахме на северната част на спортния комплекс и на осветлението“, каза Петко Павлов. Той посочи, че основно са ремонтирани двете съблекални, ползвани от представителния отбор на ФК „Етър ВТ” и гостуващите тимове. Помещенията вече отговарят на изискванията на УЕФА и ФИФА, което позволява на Велико Търново да приема отбори дори на топ ниво. Възстановени са два санитарни възела на трибуните, което значително подобрява комфорта на зрителите. Реконструиран и обособен е още един сектор за гостуваща публика, изградена е модерна зала за пресконференции.\r\n„След пауза от почти 20 години осветлението на стадион „Ивайло“ отново работи. То също отговаря на изискванията на УЕФА за провеждането на срещи от груповата фаза на Шампионска лига, а лицензиран оценител изчисли, че осветлението е едно от двете най-силни в България“, поясни Петко Павлов. Той добави, че е възстановен и трафопостът, който захранва осветлението“. \r\nОбърнато бе внимание и на футболните терени около Велико Търново. Монтирани бяха нови поливни системи на стадионите в Шемшево, Леденик, Самоводене и Килифарево.\r\n„Направените инвестиции през последните 3 - 4 години определено дадоха тласък на спорта в Старата столица. Залите отново се напълниха с деца, за първи път в цялата история на стадион „Ивайло” се проведе държавно първенство по лека атлетика за мъже и жени, момичета и момчета до 16 години. За първи път „Ивайло” бе домакин и на европейски футболни квалификации за юноши до 17 години. Съоръжението прие и финали на първенства и купи по футбол за различни възрастови групи, както й този за купата на Аматьорската лига“, добави шефът на общинското предприятие.\r\nРекордни са приходите, реализирани от ОП „Спортни имоти и прояви“ през 2017 г. Сумата възлиза на 239 142 лева с ДДС, като близо 170 000 лева са от продажба на билети за футболни срещи. В сравнение с 2016 година ръстът в приходите е с близо 140 хил. лева.\r\nЗа 2018 година от общинското предприятие планират обновяване на залата по вдигане на тежести, която единствена има предписание от РЗИ за ремонт. По проект „Красива България” е подаден проект за ремонт на покрива и саниране на хандбална зала „Сава Величков”, за което и Община Велико Търново ще отдели 112 000 лева от бюджета си.", "date": "2018.02.08", "title": "Велико Търново: 700 000 лева са вложени в стадион „Ивайло“ през миналата година, продължава обновлението на спортните бази в града"}
{"url": "http://www.focus-news.net/news/2018/02/08/2486342/plovdiv-gradat-uchastva-v-konkursa-nay-barzo-razvivasht-se-grad-v-sektor-spodeleni-uslugi-i-autsorsing-za-tsentralna-i-iztochna-evropa.html", "text": "Пловдив влезе в надпревара за приз „Най-бързо развиващ се град в сектор „Споделени услуги и аутсорсинг“ за Централна и Източна Европа. Това съобщиха за Радио „Фокус” - Пловдив от пресцентъра на Общината. \"2018 година се очаква да бъде една от най-успешните в икономическата история на Пловдив\", заявиха от Общината. В Полската столица за шеста поредна година се проведе официална церемония по връчване на Годишните награди „Споделени услуги в Централна и Източна Европа“, които отличават градове и организации с върхови постижения и с най-голям ръст в Аутсорсинг сектора. На събитието 6th Annual CEE Shared Services Awards присъстваха повече от 300 представители на водещи международни компании, а 32-членно жури избра победителите в различните категории. Пловдив попадна сред 6-те претендента за приз в категорията „Emerging city of the year – CEE” и влезе в оспорвана надпревара с конкурентите си от Унгария, Румъния, Литва, Словакия и Чехия, които оформиха ТОП 6 на най-бързо развиващите се градове в сектора в Централна и Източна Европа.\r\nТова поредно признание за Пловдив не е случайно – IT & BPO секторът е един от най-бързо развиващите се в града, който привлече през последните години повече от 70 компании от бранша, а заетите са вече над 6 000. Развитието на аутсорсинг индустрията води до увеличаване наличието на модерни офис площи клас А, споделени работни пространства, както и до насищане на календара със специализирани събития в подкрепа на местната предприемаческа екосистема.", "date": "2018.02.08", "title": "Пловдив: Градът участва в конкурса „Най-бързо развиващ се град в сектор „Споделени услуги и аутсорсинг“ за Централна и Източна Европа"}
{"url": "http://www.focus-news.net/news/2018/02/08/2486334/boris-tsvetkov-bsp-sofiya-dopalnitelni-100-hil-lv-shte-struva-na-danakoplattsite-reshenieto-na-sos-za-postavyaneto-na-bronzovata-kashta-na-myastoto-na-bivshiya-mavzoley.html", "text": "Допълнителни 100 хил. лв. ще струва на данъкоплатците решението на Столичния общински съвет (СОС) за поставянето на Бронзовата къща на мястото на бившия мавзолей. Това каза за Агенция „Фокус“ общинският съветник от БСП Борис Цветков по повод разходите на Столична община във връзка с Българското председателство на Съвета на ЕС.\r\n„Администрацията не за първи път действа непоследователно и на парче. Има решение на Столичния общински съвет, което атакувахме като неподготвено и не експертно, да се постави още от 1 януари 2018 г. инсталацията Бронзова къща. Тогава не беше изчислено дали пространството ще издържи отдолу и сега се оказва, че днес СОС трябва да гласува 100 хил. лева допълнително от столичните данъкоплатци, за да се укрепи площадката на бившия мавзолей, за да може експертно да се оправи кашата, която забъркаха с миналото решение за Бронзовата къща“, каза още Цветков и посочи, че въпреки изнесения доклад, това ще стане февруари-март, а може да мине дори и половината председателство без мястото да бъде подготвено.\r\n„Сега казват, че биха използвали подземията отдолу като филиал на Художествената галерия – т.е. казва се, че те могат да бъдат използвани и се доказва, че са давани грешни пари за събарянето на сградата, вместо да бъде използвана като символ на това място. Това решение сега се взима, за да се докажем пред чужденците, както е и с миенето по пет пъти на ден на улиците в центъра или със сменянето няколко пъти на плочките, или с картите за доброволци, които бяха обявени като 250 броя, а се оказаха 160. Тоест, дадоха се много пари от българските данъкоплатци за това председателство, но се оказа, че поради некомпетентност се налага още един път СОС да се занимава с дооправянето на кашата, която забъркаха миналия път“, коментира Цветков.\r\nЦветилена СИМЕОНОВА", "date": "2018.02.08", "title": "Борис Цветков, БСП-София: Допълнителни 100 хил. лв. ще струва на данъкоплатците решението на СОС за поставянето на Бронзовата къща на мястото на бившия мавзолей"}
{"url": "http://www.focus-news.net/news/2018/02/08/2486344/sliven-bchk-organizira-kurs-za-vodni-spasiteli.html", "text": "БЧК – Сливен ще проведе курс за водни спасители на плувен басейн, водни паркове и море, съобщиха организаторите. Курсът започва от 2 март. „Воден спасител на плувни басейни и водни паркове” – такса 290 лв. Издадените от БЧК сертификати важат в ЕС.\r\nЗа „Воден спасител на открити водни площи и море”  таксата е 350 лв. Курсът е с продължителност 7 седмици.\r\nБЧК – Сливен и Дружеството на водния спасител са с традиции в подготовката на водни спасители на плувни басейни и море. Записване в ОС на БЧК на ул. “Ген. Столипин” №5 до 28 февруари 2018 г.\r\nЗа справки: тел. 044/625133, 0886518760.", "date": "2018.02.08", "title": "Сливен: БЧК организира курс за водни спасители"}
{"url": "http://www.focus-news.net/news/2018/02/08/2486345/amerikanski-general-vbesi-turtsiya-s-prevzemaneto-na-raka-siriyskite-kyurdi-si-zasluzhiha-stol-na-masata-za-pregovori.html", "text": "Най-високопоставеният американски военен в  Международната коалиция за борба с ДАЕШ – генерал-лейтенант Пол Е. Фънк, посети сирийския град Манбидж и с изявленията си буквално вбеси Анкара, пише вестник „Ватан”. По думите му американските военни части ще останат в Манбидж и ще продължат подкрепата си за Отрядите за народна самозащита (ОНС) на сирийските кюрди. Американският генерал пояснява, че „тамошното военно присъствие на САЩ е с цел намаляване на напрежението”. „Никой не можа да направи това, но сирийските кюрди успяха да превземат отново град Рака. Според мен с това те си заслужиха стол на масата на преговорите.”, пояснява още генерал-лейтенант Пол Е. Фънк, цитиран от „Ватан”.. Георги Димов", "date": "2018.02.08", "title": "Американски генерал вбеси Турция: С превземането на Рака сирийските кюрди си заслужиха стол на масата за преговори"}
{"url": "http://www.focus-news.net/news/2018/02/08/2486347/pazardzhik-brakuvani-sa-nad-70-kg-hrani-ot-zhivotinski-proizhod-sled-proverki-na-ekspertite-ot-oblastnata-direktsiya-po-bezopasnost-na-hranite.html", "text": "Експертите от отдел „Контрол на храните“ в Областната дирекция по безопасност на храните в Пазарджик са извършили 383 проверки през януари. Това каза за Радио „Фокус“ – Пазарджик инж. Антоанета Копривщенова, експерт в ОДБХ. Тя уточни, че са връчени 22 предписания за несъответствие в материална база, сграден фонд и оборудване, за система за самоконтрол и документация. „Съставени са 7 акта за храни без маркировка, за храни от животински произход с изтекъл срок на годност, за обект без удостоверение за регистрация, за съвместно съхранение на годни с негодни храни от животински произход. Направени са и две проверки по жалби. Бракувани са 38.5 кг храни от животински произход с изтекъл срок на годност и 32.3 кг храни от животински произход без идентификационна маркировка и документи за произход“, добави Копривщенова.\r\nВаня НИКОЛОВА", "date": "2018.02.08", "title": "Пазарджик: Бракувани са над 70 кг храни от животински произход след проверки на експертите от Областната дирекция по безопасност на храните"}
{"url": "http://www.focus-news.net/news/2018/02/08/2486333/smolyan-predstaviteli-na-gerb-devin-organizirat-priemni-v-selata-kesten-zhrebovo-i-trigrad-na-10-fevruari.html", "text": "Председателят на Общински съвет - Девин Руси Чаушев и общинските съветници от ГЕРБ в местния парламент Велизар Шанов, Свилен Виденов и Венета Тодорова ще проведат на 10 февруари приемни в три девински села - Кестен, Жребово и Триград. Това съобщиха от пресцентъра на ПП ГЕРБ.\r\nВ село Кестен срещата ще се проведе в ресторанта от 12.00 часа, а в село Жребово от 14.30 часа също в ресторанта. За 16.00 часа е планувана приемна в село Триград, която ще се състои в кметството. \r\nНа приемните ще присъства и кметът на Община Девин Красимир Даскалов.", "date": "2018.02.08", "title": "Смолян: Представители на ГЕРБ - Девин организират приемни в селата Кестен, Жребово и Триград на 10 февруари"}
{"url": "http://www.focus-news.net/news/2018/02/08/2486348/prof-ivan-kiryakov-dobrudzhanski-zemedelski-institut-prez-poslednite-25-godini-balgarskoto-zemedelie-e-absolyutno-stihiyno.html", "text": "През последните 25 години българското земеделие е абсолютно стихийно. Това заяви на пресконференция проф. Иван Киряков, селекционер в Добруджанския земеделски институт (ДЗИ) край Генерал Тошево, предаде кореспондент на Радио „Фокус” – Варна. Проф. Киряков подкрепи своята позиция със следните аргументи: „Имаме там четири култури, които ги въртим основно и от там нататък гледаме какъв пазар ще се появи, за да започнем да произвеждаме дадена култура. Като пример, соята беше много силна преди две години. Всички бяха тръгнали да сеят соя и в крайна сметка се оказа, че няма семена. Внесоха семена отвън сортове, които първо не бяха изпитвани в България дали стават за отглеждане в нашите условия. Резултатът беше, че някои земеделски производители не можаха да си изкарат и посевния материал. Сега хит е нахутът. Институтът край Генерал Тошево има два сорта нахут, които са с много добра устойчивост на основното заболяване – чернилка, което е проблем за отглеждане на нахут в България. Но поради липса на търсене ние сме го спрели като производство. Няма смисъл да произвеждаме семена, които после ще даваме на овцете или кравите, за да ги изхранваме, все пак това е посевен материал. И от миналата година нахутът е хит. И от къде ще вземем семена? Сега ще ги вземем от някъде отвън. И понеже няма сортове, които да са регистрирани на тези семена, които се предлагат, семената се предлагат без сертификат“. \r\nСпоред специалиста използването на посевен материал без сертификат означава внос на болест по растенията и по-конкретно на чернилка. Проф. Киряков отбеляза, че ако това заболяване бъде пренесено със семената, има хербициден ефект още в началните фази на развитието на нахута. Към това се добавя фактът, че няма регистрирани фунгициди. На практика всичко това създава условия земеделските производители да залитнат по отглеждане на нахут с неясен произход и догодина никой няма да има желание да сее тази земеделска култура, подчерта проф. Киряков. В този контекст той добави, че вече са провеждани разговори в института да започне производство на семена нахут, но това ще отнеме няколко години и няма гаранция, че след това все още ще има търсене на пазара на тази продукция. Два са сортовете нахут на ДЗИ – „Балкан“ и „Прогрес“. Те са много добри сортове, с много висока добивност, но възпроизводството на един сорт, по думите на проф. Иван Киряков, е дълъг процес, отнема години и при тази стихийност на българското земеделие може да се окаже напразен финансов разход на държавата. \r\nЖулиета НИКОЛОВА", "date": "2018.02.08", "title": "Проф. Иван Киряков, Добруджански земеделски институт: През последните 25 години българското земеделие е абсолютно стихийно"}
{"url": "http://www.focus-news.net/news/2018/02/08/2486350/tass-litva-zasilva-sistemite-za-pvo-na-stranata-v-otgovor-na-razpolaganeto-na-iskander-v-kaliningradskata-oblast.html", "text": "В отговор на решението на Москва да разположи оперативно-тактически комплекси „Искандер-М“ в Калининградската област, Литва обяви, че ще укрепи системите си за противовъздушна отбрана, предава TACC.\r\nВ ефира на радио Ziniu Radijas литовският министър-председател Саулиус Сквернялис заяви, че разполагането на „Искандер-М“ в руския ексклав диктува необходимостта от предприемането на реципрочни мерки. \r\n„Разполагането в Калининградската област на комплекси „Искандер-М“ потвърждава необходимостта от подсилване на нашата ПРО“, подчерта Сквернялис. Агенция „Фокус“ припомня:\r\nПо-рано бе съобщено, че в руския ексклав е създадена инфраструктура за разгръщане на оперативно-тактическия комплекс „Искандер-М“, съобщи командирът на дислоцираната в региона 152-ра ракетна бригада Анатолий Городецкий,\r\n„Готовността за строително-монтажните работи по първия етап е 100%. В експлоатация са предадени осем мобилни укрития (ТМУ), котелно помещение, инженерна мрежа, завършено е благоустройството“, подчерта командирът на дислоцираната в региона 152-ра ракетна бригада Анатолий Городецкий във видеовръзка за Дните на отворените врати в Министерството на отбраната на Руската федерация. Същевременно военният министър на Москва Сергей Шойгу допълни, че са получени три комплекта системи „Искандер-М“.\r\nЗа първи път за разполагане на комплексите „Искандер-М“ в Калининградската област в отговор на разгръщането на американски противоракетни системи (ПРО) в Полша и в Чешката република в Москва се заговори през 2008 г., когато президентският пост заемаше Дмитрий Медведев. Към настоящия момент практически всички ракетни бригади на Сухопътните войски на Руската федерация разполагат с „Искандер-М“. Изключение правеше единствено Калининградската област.Тереза Герова", "date": "2018.02.08", "title": "ТАСС: Литва засилва системите за ПВО на страната в отговор на разполагането на „Искандер“ в Калининградската област"}
{"url": "http://www.focus-news.net/news/2018/02/08/2486346/blagoevgrad-na-gkpp-kulata-trafikat-e-intenziven-za-tovarni-avtomobili-v-dvete-posoki.html", "text": "На ГКПП „Кулата“ трафикът е интензивен за товарни автомобили и в двете посоки. Това съобщиха за Радио „Фокус“ – Пирин от ГКПП „Кулата“. На ГКПП „Илинден“ трафикът е спокоен.\r\nЛора КАЛЧЕВА", "date": "2018.02.08", "title": "Благоевград: На ГКПП „Кулата“ трафикът е интензивен за товарни автомобили в двете посоки"}
{"url": "http://www.focus-news.net/news/2018/02/08/2486338/probiv-v-pregovorite-za-nova-golyama-koalitsiya-evropeyskata-presa-reagira-osobeno-pozitivno-na-smyanata-v-rakovodstvoto-na-finansovoto-ministerstvo-v-berlin-komentari-v-pechata-agentsiya-fokus.html", "text": "Германският канцлер и лидер на Християндемократическия съюз (ХДС) Ангела Меркел се изложи на остри критики от собствената си партия, след като направи отчаяни компромиси, за да прекрати четиримесечния период на политическа несигурност в Германия, постигайки коалиционно споразумение на цената на увеличаване на ролята на Германската социалдемократическа партия (ГСДП) в правителството, написа британското либерално издание The Guardian.\r\nСлед маратон от среднощни преговорни сесии и няколко изпуснати крайни срока, Съюзът (ХДС/ХСС) на Меркел се съгласи в сряда на условията на ГСДП за сключване на ново коалиционно споразумение, като членовете на социалдемократическата партия ще имат последната дума за сделката.\r\nНо цената на новата голяма коалиция, пише британското издание, е предаването на няколко ключови министерства на младшия коалиционен партньор.\r\nThe Guardian пише, че лидерът на ГСДП Мартин Шулц може да е сигурен, че ще получи подкрепа за нов мандат в правителството, след като е осигурил три „трофейни“ министерства. Споразумението предвижда лявоцентристката партия да вземе финансовото, външното и трудовото министерства, както и тези на околната среда, правосъдието и семействата. Шулц ще поеме външното ведомство и ще предаде лидерството на ГСДП в ръцете на бившия министър на труда Андреа Налес.\r\nКметът социалдемократ на Хамбург Олаф Шолц, който според изданието е прагматичен центрист от либералното крило на партията, ще наследи могъщия Волфганг Шойбле във финансовото министерство, играещо ключова роля за бъдещето на еврозоната.\r\nЛибералното издание коментира, че в споразумението се намеква за отказване от твърдия фокус на Шойбле върху балансираните бюджети, като се обещава „солидарно споделяне на отговорностите“ и готовност за увеличаване на германския принос към европейския бюджет.\r\nВ Италия новината за поемането на Федералното министерство на финансите от социалдемократите бе посрещнато с облекчение и надежда за край на „строгия диктат“ на Волфганг Шойбле. „В Германия се оформя проевропейска коалиция“,  коментира италианският ежедневник La Republica. „Раждането на германско правителство, което най-накрая няма да гледа с подозрение, а с ентусиазъм към Брюксел, и което ще има социалдемократ за министър на финансите, със сигурност е добра новина за Европа“, уверяват от редакцията на изданието. Corriere della Sera е по-предпазлив в оценката си. „Фактът, че Министерството на финансите отива в ГСДП не означава, че Германия ще направи отстъпки по отношение на европейските си правила“. Въпреки това коалиционното споразумение все пак свидетелства за обрат: „от строгото и сбръчкано лице на Волфганг Шойбле към младото и пухкаво на Олаф Шолц“.\r\nС оглед на промяна във финансовото ведомство в Берлин нидерландският вестник NRC Handelsblad също предвижда „по-социалдемократическо“ влияния върху новата германска политика по отношение на Европа. „През последните осем години темата ЕС в Берлин е под монопола на ХДС на Меркел и на Волфганг Шойбле във финансовото министерство“. \r\nОт редакцията отбелязват, че макар Меркел да запазва лидерството си, тя ще бъде плътно обградена от двама социалдемократи на ключови министерски постове. „Не би било изненадващо, ако този екип е по-благосклонен към страните от ЕС и по-слабите икономики, отколкото бе тандемът Меркел-Шойбле“. \r\nЗа австрийския Der Standard е интересна „двоякостта“ на коалиционното споразумение между Съюза (ХДС/ХСС) и ГСДП. Независимо от пропуските обаче новото правителство в Берлин „заслужава шанс - просто защото няма по-добро, алтернативата би била нови избори, които никой не иска\".Тереза Герова", "date": "2018.02.08", "title": "Пробив в преговорите за нова голяма коалиция: Европейската преса реагира особено позитивно на смяната в ръководството на финансовото министерство в Берлин (Коментари в печата – Агенция „Фокус“)"}
{"url": "http://www.focus-news.net/news/2018/02/08/2486353/ivan-igov-psiholog-nezavisimo-dali-edno-dete-e-nasilnik-ili-obekt-na-nasilie-to-e-zhertva.html", "text": "Независимо дали едно дете е насилник или обект на насилие в училище, при всички случаи, ние смятаме, че това дете е жертва. Това каза психологът Иван Игов в интервю за Агенция „Фокус“ във връзка със случаите на агресия и насилие от страна на младежи и мерките за справяне с проблема. „При всички случаи родителите, учителите и възрастните, които се сблъскват с това, трябва да насочат детето към специалист, към човек, който може да му помогне“, посочи Игов. Той подчерта, че търсенето на терапевтична помощ при прояви на агресия от подрастващите е задължителна, защото фактите показват, че децата- насилници в училище след това имат два пъти по-често проблеми със закона, отколкото останалите. „Тоест ние си отглеждаме бъдещите насилници днес, ако не им обърнем внимание, но не с наказание, а като погледнем на тези деца като на жертви. На жертви на нашето общество, което ги е научило на насилие“, коментира той, като отбеляза, че по данни на неправителствените организации в една трета от семействата в България се наблюдават форми на насилие. „Ясно е, че тези деца виждат това от най-ранното си детство. Виждат, че когато искат нещо или искат да се покажат, или искат да бъдат интересни, трябва да го направят, като издевателстват върху някой друг. А за да се преборим с това, трябва да създадем такава образователна система и такава система за помощ, която адекватно да може да обхваща децата от най-ранна възраст и след това да им помага да стават добри граждани“, каза още психологът.\r\nВесела АЛЕКСАНДРОВА", "date": "2018.02.08", "title": "Иван Игов, психолог: Независимо дали едно дете е насилник или обект на насилие, то е жертва"}
{"url": "http://www.focus-news.net/news/2018/02/08/2486352/vratsa-dvama-dushi-sa-postradali-pri-katastrofata-mezhdu-vratsa-i-krivodol.html", "text": "Двама души са ранени при катастрофата между Враца и Криводол, съобщиха за Радио „Фокус“ – Видин от Пътна полиция – Враца. Тежкият инцидент на пътя е станал към 13.00 часа. Лек автомобил с монтанска регистрация е пътувал към Враца и се е ударил челно в идващия насреща автомобил с врачанска регистрация. Двамата водачи са откарани по спешност във врачанската болница. Полицията е затворила пътния участък до извозване на катастрофиралите коли.\r\nАнна ЛОЗАНОВА", "date": "2018.02.08", "title": "Враца: Двама души са пострадали при катастрофата между Враца и Криводол"}
{"url": "http://www.focus-news.net/news/2018/02/08/2486355/dobrich-255-dekara-shte-badat-zaleseni-v-4-stopanstva-v-oblastta-tazi-godina.html", "text": "255 декара ще бъдат залесени в 4 стопанства в област Добрич през тази година. Това съобщи Татяна Димитрова, експерт „Връзки с обществеността“ в Североизточно държавно предприятие (СИДП) - Шумен, предаде кореспондент на Радио „Фокус” – Варна. Ще бъдат използвани 153 000 млади дръвчета. Най-много нови гори ще създадат в Държавно горско стопанство (ДГС) - Генерал Тошево – 79 декара, следват ДГС - Добрич - 71 декара, ДЛС - Тервел - 53 декара и ДЛС - Балчик - 52 декара. Близо 3 200 000 лева без ДДС е заложило ръководството на СИДП в годишния план за различни дейности в горите като над милион ще бъдат отделени за залесяване и отглеждане на новосъздадените гори. 223 000 лева от общата сума са предвидени за защита на горските територии от пожари, като с парите ще бъдат направени минерализовани ивици, прегради срещу огъня и пожаронаблюдателни кули. Едновременно с това в стопанствата ще продължи почистването на площи, на които на един по-късен етап също ще се извърши залесяване. Над 650 декара ще бъдат залесени през тази година в горските и ловни стопанства на цялото Североизточно държавно предприятие. Залесяването ще се извърши с 300 000 семещни, дребноразмерни фиданки и 9 000 броя тополи. Фиданките са произведени в горските разсадници на предприятието. Около 500 000 лева без ДДС ще бъдат отделени и за естественото възобновяване на горите, като дейностите по подпомагане на възобновяването ще обхванат млади гори на площ от 30 000 декара.\r\nЖулиета НИКОЛОВА", "date": "2018.02.08", "title": "Добрич: 255 декара ще бъдат залесени в 4 стопанства в областта тази година"}
{"url": "http://www.focus-news.net/news/2018/02/08/2486356/gabrovo-romanat-dushevna-aritmiya-na-veselin-zidarov-shte-bade-predstaven-v-doma-na-humora-i-satirata.html", "text": "Романът „Душевна аритмия“ на на хумориста и карикатурист Веселин Зидаров ще бъде представен в Музей „Дом на хумора и сатирата“ в Габрово в първия за годината „Весел четвъртък“. Това съобщи за Радио „Фокус“ – Велико Търново Венета Козарева, уредник в Музей. Инициативата „Веселият четвъртък“ в Музей „Дом на хумора и сатирата“ ще се проведе от 18.00 часа днес в Залата на жирафите. Авторът е от Трявна, дългогодишен участник в Международното биенале на хумора и сатирата в изкуствата, както и в множество международни карикатурни салони и конкурси. През 2017 година „Душевна аритмия” получава Априловската награда за най-добра хумористична книга. Домът на хумора и сатирата за първи път е сред съорганизаторите на Априловските награди и за първи път присъжда своя награда. Книгата е петата „зидария”, както той назовава своите книги. В тях споделя афористично откритията си за света във и около нас. Венета Козарева припомни, че Веселин Зидаров  участва в общо 11 издания на Международното биенале на хумора и сатирата в изкуствата, които Домът на хумора и сатирата организира. Участва и в други кураторски проекти на Музея. Негови творби са част от Националната пътуващата изложба „Карикатури“, която от 2008 година обикаля цялата страна. Веселин Зидаров активно участва в културния живот на родния си град Трявна. Той е един от членовете на журито на Националния конкурс за лирично стихотворение на името на Пенчо и Петко Славейкови.\r\nНадежда КРЪСТЕВА", "date": "2018.02.08", "title": "Габрово: Романът „Душевна аритмия“ на Веселин Зидаров ще бъде представен в Дома на хумора и сатирата"}
{"url": "http://www.focus-news.net/news/2018/02/08/2486354/gd-granichna-politsiya-intenziven-e-trafikat-za-tovarni-avtomobili-na-izhod-na-gkpp-kapitan-andreevo-i-gkpp-lesovo.html", "text": "На българо-турската граница, на ГКПП \"Капитан Андреево\" и ГКПП \"Лесово\", трафикът е интензивен за товарни автомобили на изход. Това съобщиха от пресцентъра на ГД \"Гранична полиция\". Информацията за трафика на граничните пунктове е към 13.30 часа. На българо-гръцката граница на ГКПП \"Кулата\" трафикът е интензивен за товарни автомобили и в двете посоки. На българо-румънската граница на ГКПП \"Дунав мост 2\" на вход трафикът е интензивен за товарни автомобили. На българо-сръбската и българо-македонската граница трафикът е нормален на всички гранични контролно-пропускателни пунктове.", "date": "2018.02.08", "title": "ГД \"Гранична полиция\": Интензивен е трафикът за товарни автомобили на изход на ГКПП \"Капитан Андреево\" и ГКПП \"Лесово\""}
{"url": "http://www.focus-news.net/news/2018/02/08/2486360/aktsenti-v-predavaneto-sas-slavnata-2-ra-trakiyska-diviziya-za-chestta-na-balgariya-po-radio-fokus-plovdiv.html", "text": "В предаването „Със славната 2-ра Тракийска дивизия – За честта на България“ по Радио „Фокус” - Пловдив днес ще чуете интересната история на един войнишки паметник,  създаден за сливенското село Пъдарево. Монументът е издялан от завършилият Художествената академия скулптор Живко Седларски през 1989 година, месеци преди демократичната промяна в България. Авторът го нарича „Майката”. 14 години скулптурата лежи захвърлена в леярната на Тракторния завод край Карлово, покрита от забрава заради промените. Днес четириметрова фигура от бронз се издига на входа на град Карлово и всички я знаят като „Розоберачката”. Ще чуете разказът за съдбата на този паметник от самия скулптор Живко Седларски. \r\nСъщо в днешното предаване ще разговаряме с бригаден генерал Явор Матеев, командир на 68-а бригада Специални сили, който ще направи отчет за дейността през изтеклата 2017 година. От него ще разберем как продължава развитието на Специалните сили, които вече са с нов статут, има ли нови попълнения в бригадата и ново снаряжение?\r\nПредаването „Със славната 2-ра Тракийска дивизия – За честта на България“ се излъчва всеки четвъртък от 15.00 до 16.00 часа. Водещ на предаването е Цветана Тончева.", "date": "2018.02.08", "title": "Акценти в предаването „Със славната 2-ра Тракийска дивизия – За честта на България“ по Радио „Фокус” - Пловдив"}
{"url": "http://www.focus-news.net/news/2018/02/08/2486357/dobrich-dobrudzhanskiyat-zemedelski-institut-prez-minalata-godina-e-rabotel-po-15-litsenzionni-dogovora-s-chuzhdi-firmi-ot-nyakolko-darzhavi.html", "text": "Добруджанският земеделски институт (ДЗИ) край Генерал Тошево през миналата година е работел по 15 лицензионни договора с чужди фирми от Кипър, Турция, Румъния, Молдова, Украйна и други страни. Това е посочено в годишния доклад за научната и стопанската дейност на института за 2017 година, който бе представен на разширено заседание на научния съвет, предаде кореспондент на Радио „Фокус” – Варна. Продължава сътрудничеството на института с редица чуждестранни институти и фирми. В резултат на това през миналата година в Беларус е признат хибрид слънчоглед Алпин, а сортовете обикновена пшеница Мерилин и Лазарка са били утвърдени в Националната сортова листа на Република Турция. През годината са подписани 14 нови международни договора – за лиценз, сортоизпитване и обмен на генетичен материал. В института са гостували специалисти от Франция, Румъния, Турция, Полша, Испания, Молдова, Украйна, Сърбия, Русия и други страни. Научни работници от ДЗИ са взели участие в различни международни прояви в Хърватия, Китай, Чехия, Словакия, Македония и Турция. През миналата година ДЗИ е участвал в разработването на четири научно-изследователски проекта. Основните задачи на специалистите са свързани със селекцията и агротехниката при зърнено-житните, бобови култури и слънчоглед. Повишаване на добивите и качеството на пшеница, ечемик, тритикале и други традиционни за региона култури са основни цели в работата. През миналата година са публикувани 33 научни статии на академичния състав на института в български и чуждестранни печатни издания. През 2017 година са заготвени общо 560 тона предбазови и базови семена от зърнено-житни култури. Реализирани са 187 тона предбазови и базови семена пшеница, 33 тона – тритикале и ечемик от общо заготвени 55 тона, 20 тона – бобови култури. Приходите от реализация на растениевъдна продукция са общо 1 769 528 лева. \r\nЖулиета НИКОЛОВА", "date": "2018.02.08", "title": "Добрич: Добруджанският земеделски институт през миналата година е работел по 15 лицензионни договора с чужди фирми от няколко държави"}
{"url": "http://www.focus-news.net/news/2018/02/08/2486349/shumen-vrachiha-sertifikata-za-izpalnenieto-na-pompenata-stantsiya-za-otpadachna-voda-v-kv-divdyadovo.html", "text": "Връчиха сертификата за изпълнението на помпената станция за отпадъчна вода в кв. \"Дивдядово\" с напорен колектор - град Шумен, предаде репортер на Радио „Фокус“ - Шумен. Официалната церемония по откриването на обекта се състоя в сградата на Общината, в присъствието на инж. Боян Тодоров, заместник-кмет „Строителство и екология“, инж. Илияна Бонева, представител на фирмата за строителен надзор, инж. Галин Ганчев, ръководител на експлоатационен район във ВиК - Шумен, инж. Дарина Маринова, ръководител на обекта. Дейностите включват изграждане на довеждащ колектор, отливен канал, дъждопреливник, външно ел. захранване, път до обекта, тласкател от помпената станция до съществуващия главен колектор за отпадни води, захранващ външен водопровод. Обектът е изграден в рамките на проект „Интегриран воден цикъл на град Шумен-ІІ етап“ по ОП „Околна среда 2007 – 2013 г.“ и проект „Интегриран воден цикъл на град Шумен-ІІ етап-втора фаза“ по ОП „Околна среда 2014 – 2020г.“. Изграждането на помпената станция за отпадъчна вода в Дивдядово ще допринесе за предпазване на яз. „Соари“, а оттам и река Камчия, от замърсяване с изхвърляните, непречистени канализационни и промишлени води, минимизиране на вредните въздействия върху околната среда и рисковете за общественото здраве на населението, намаляване на неотвежданите, непречистени канализационни води.\r\nИвелина ИВАНОВА", "date": "2018.02.08", "title": "Шумен: Връчиха сертификата за изпълнението на помпената станция за отпадъчна вода в кв. \"Дивдядово\""}
{"url": "http://www.focus-news.net/news/2018/02/08/2486361/narodnite-predstaviteli-reshiha-na-parvo-chetene-da-bade-sazdadeno-zveno-koeto-da-proveryava-litsa-izvarshvashti-turisticheski-uslugi.html", "text": "Народните представители приеха на първо четене промени в Закона за туризма, с които се създава контролно звено в Министерството на туризма, което да проверява лица, извършващи туристически услуги, предаде репортер на Агенция „Фокус“. Длъжностните лица от министерството ще могат да проверяват, както обектите, така и на дейността на лицата. Промяната се налага заради многобройните сигнали за нарушения, адресирани до Министерството на туризма. За създаването на контролното звено ще е необходимо прехвърлянето на 30 щатни бройки от КЗП.\r\nПромените в закона предвиждат съставените констативни протоколи да се изпращат до Комисията за защита на потребителите с цел осъществяване на последващ контрол и налагане на санкции. От КЗП не подкрепят промяната с мотив, че с дублиращата контролна дейност не се постига намаляване на административната тежест и няма как комисията да наказва по констативни протоколи, съставени от Министерството на туризма.\r\nС промените се намалява административната тежест, като отпада изискването за 19 вида документа при предоставяне на различните туристически услуги. В закона се увеличава се срокът за категоризиране от кметовете на общините – от два на три месеца. Горната граница на имуществените санкции се увеличава от 1000 на 3000 лв. Въвежда се и санкция в двоен размер при повторност на нарушението.\r\nБиляна ИВАНОВА", "date": "2018.02.08", "title": "Народните представители решиха на първо четене да бъде създадено звено, което да проверява лица, извършващи туристически услуги"}
{"url": "http://www.focus-news.net/news/2018/02/08/2486258/der-mnchner-merkur-bundesverat-shte-izgradi-nov-komanden-tsentar-na-nato.html", "text": "Може ли НАТО да реагира достатъчно бързо на атака на Русия? От вътрешни документи на Алианса става ясно, че съюзниците имат съмнения в положителния отговор на този въпрос. Затова следва да се предприемат мерки за модернизацията на отбранителния съюз на Запада. Помощ предлага Германия, пише баварският ежедневник  Der Münchner Merkur.\r\nБундесверът вероятно ще изгради нов център за планиране и управление за бързо транспортиране на войски и материали. Според информация от медиите, съюзниците са постигнали принципно съгласие да приемат предложението, отправено от германския министър на отбраната Урсула фон дер Лайен. Уточнява се обаче, че няма други кандидати за изграждането на центъра. \r\nОфициалното решение трябва да бъде обявено на среща на министрите на отбраната на НАТО, която ще се проведе следващата седмица. Новият център за планиране и управление може да бъде изграден в региона Кьолн-Бон. Там вече има армейската база и щаб на Бундесвера. \r\nВтори нов команден център на НАТО ще бъде изграден на територията на САЩ. Той ще отговаря за въздушните и морските връзки между Северна Америка и Европа през Атлантическия океан. \r\nЧрез укрепването на командната структура и структурата на силите НАТО реагира на агресивните политики на Русия. През последните десетилетия структурите на Алианса бяха редуцирани значително. От десетки щабове към настоящия момент са останали само седем. Персоналът пък е намален от 20 хил. до 10 хил. служители, подчертават от редакцията. .Тереза Герова", "date": "2018.02.08", "title": "Der Münchner Merkur: Бундесверът ще изгради нов команден център на НАТО"}
{"url": "http://www.focus-news.net/news/2018/02/08/2486359/sliven-zapochva-saniraneto-na-vtoriya-blok-v-grada-po-programata-za-energiyna-efektivnost.html", "text": "Днес от 15.00 часа ще бъде открита строителната площадка за предстоящите дейности по саниране на блок 30 в квартал „Сини камъни“. Това съобщиха от Община Сливен. Това е вторият жилищен блок от общо 51, който ще бъде обновен по Националната програма за енергийна ефективност.\r\nСтарт на дейностите за първия блок беше даден на 30 януари – бл. 24 в кв. “Българка“.", "date": "2018.02.08", "title": "Сливен: Започва санирането на втория блок в града по Програмата за енергийна ефективност"}
{"url": "http://www.focus-news.net/news/2018/02/08/2486364/burgas-obshtinata-predlaga-proekt-na-sistema-za-tsentraliziran-priem-zapisvane-i-premestvane-na-uchenitsi-v-parvi-klas-v-obshtinskite-uchilishta.html", "text": "Съобразявайки се с новите правила на Министерство на образованието, Община Бургас предлага на вниманието на родителите своето виждане за това как ще се извършва оттук-нататък приемът в първи клас. Подробностите представи днес зам.-кметът Йорданка Ананиева. Това съобщиха от пресцентъра на Община Бургас.\r\nМестната власт е задължена да посочи прилежащ район към всяко училище, като най-важен критерий при класирането е местоживеенето. Докато София се е спряла на 1 район - 1 училище, Бургас предлага варианта 1 район - средно 3 училища. За тази цел на места в града ще има обединяване на няколко квартала. Например, в к-с \"Лазур\" има само едно училище. За да не са ограничени родителите в избора си, той се обединява със съседния \"Братя Миладинови\", като децата ще могат да кандидатстват с предимство за трите училища, разположени на територията на двата жилищни комплекса.\r\nДруг важен момент е предложеното от Община Бургас понятие \"съседен район\". Така, ако живеете в съседен район на посочения като пример \"Лазур\" - \"Братя Миладинови\", искате детето ви да влезе първокласник в някое от трите училища там и имате адресна регистрация, направена преди 31 декември 2017 г., ще имате бонус точки. Има и различни други бонуси - например, друго ваше дете да е вече ученик там и др.\r\nЕто какви точки се дават по критерия местоживеене:\r\n- Дете с постоянен (настоящ) адрес, което живее над 3 г. на посочения адрес - 2 000 т.\r\n- Дете с постоянен (настоящ) адрес, което живее между 1 и 3 г. на посочения адрес - 1 500 т.\r\n- Дете с постоянен (настоящ) адрес, което живее по-малко от 1 г. на посочения адрес и е регистрирано на този адрес преди 31 декември 2017 г. - 1 000 т.\r\n- Дете с постоянен (настоящ) адрес, което живее по-малко от 1 г. на посочения адрес и е регистрирано на този адрес след 1 януари 2018 г. - 300 т.\r\n- Дете от съседен район на училището, което е регистрирано на този адрес преди 31 декември 2017 г. - 500 т.\r\n- Дете, чийто постоянен (настоящ) адрес е различен от прилежащия или съседния район на училището - 0 точки.\r\nПостоянен и настоящ адрес имат еднаква тежест, важно е от колко време семейството пребивава на него. Ако някой родител опита да си направи нова регистрация тази година в район, където си е харесал дадено училище, това няма да му даде предимство при класирането. Той ще има по-малко точки от живеещо в съседен район семейство, регистрирано на адреса си миналата година и по-отдавна.\r\nДопълнителни точки получават деца с увреждания, с починали родители и т.н. При равен брой точки с предимство ще е подаденото по-бързо заявление.\r\nСамото кандидатстване за поредна година ще се извърши в Бургас централизирано и по електронен път. Документи ще се приемат и на място в училищата, но това се случва все по-рядко. Ако искат, родителите могат да кандидатстват за всички училища в града, но трябва добре да преценят подредбата. Те ще имат най-голям шанс в своите райони по местоживеене, а за училище извън тях ще трябва да чакат следващо класиране и наличие на незаети места.Общината уточнява, че всичко изброено е ПРОЕКТ.\r\nОт днес започва да тече един месец за запознаване на родителите с новите условия за прием. За Община Бургас е най-важно тяхното мнение. Това е и една от темите, които ще бъдат обсъдени в новия Родителски съвет към кмета Димитър Николов. Проектът вече е съгласуван с директорите на всички бургаски училища и одобрен от тях. Едва след запознаването с всички мнения относно тази важна промяна, Общината ще внесе своето предложение за гласуване в местния парламент.\r\nС районирането и всички други подробности за предстоящия прием в първи клас можете да се запознаете .", "date": "2018.02.08", "title": "Бургас: Общината предлага проект на система за централизиран прием, записване и преместване на ученици в първи клас в общинските училища"}
{"url": "http://www.focus-news.net/news/2018/02/08/2486365/aa-turskata-prokuratura-poiska-po-15-godini-zatvor-za-bivshiya-valiya-istanbul-i-za-bivshiya-shef-na-politsiyata-v-grada.html", "text": "Главната републиканска прокуратура в Истанбул поиска наказание лишаване от свобода със срок до 15 години за бившия валия на световния мегаполис Хюсеин Авни Мутлу и за бившия шеф на полицията в града Хюсмен Чапкън, предаде Анадолската агенция (АА). Двамата са сред 15 подсъдими по едно от съдебните дела срещу т.нар. Терористична организация на гюленистите/Паралелна държавна структура (ФЕТО/ПДС). Обвиненията към бившия валия са за „членство във въоръжена терористична организация”, а към бившия полицейски шеф – за „съзнателно и с желание оказване на помощ на въпросната терористична организация, макар и формално без йерархическо членуване в нея”. Делото се гледа в 30-ти състав на Съда за тежки престъпление в Истанбул, а днес се проведе шестото съдебно заседание, посочва още АА. Георги Димов", "date": "2018.02.08", "title": "АА: Турската прокуратура поиска по 15 години затвор за бившия валия Истанбул и за бившия шеф на полицията в града"}
{"url": "http://www.focus-news.net/news/2018/02/08/2486362/ministar-valentin-radev-proverkata-na-odmvr-shumen-e-po-signal-v-prokuraturata-ot-chlen-na-bsp-dali-drug-ne-e-izlagal-che-ne-e-chlenuval-v-partiyata.html", "text": "Един член на БСП или техен активист е написал сигнал до Прокуратурата срещу друг техен член или активист в Шумен. Това каза на брифинг в Народното събрание министърът на вътрешните работи Валентин Радев в отговор на искането на БСП главният прокурор да извърши проверка в Районната прокуратура в Шумен, предаде репортер на Агенция „Фокус“. „В сигнала пише: „Моля Ви проверете вярно ли е, че другият член кандидатства за Комисията за противодействие на корупцията като експерт, мой колега е, имаме политическа кариера заедно, че е излъгал в декларацията си, че не е членувал в БСП. Проверете го- ако е така значи той е извършил престъпление по чл. 313 от НК“, обясни той. „Прокуратурата издава постановление, с което задължава МВР да извърши проверката. Разпоредено е на икономическа полиция да провери вярно ли е, че има невярна информация в декларацията, която е подадена“, уточни министърът. „Проверяваме верен ли е сигналът, това сме направили от полицията“, коментира той. „В новия закон е написано, че служител или експерт на Комисията за противодействие на корупцията не може да е бил член на политическа партия или да е извършвал политическа дейност“, поясни Валентин Радев. „Нека всички, които чуват мен и Корнелия Нинова да разберат кой е правият. Не бива да се поставя под съмнение работата на толкова служители на МВР, в случая на тези в Шуменската дирекция“, коментира вътрешният министър. „Възмутен съм и затова казвам тези думи. Не приемам такова отношение към МВР, точно изпълняваме постановлението на Прокуратурата. Никъде до този момент нямаме грешка в работата си“, заяви той. „Нека Корнелия Нинова попита техните хора какъв сигнал са писали и защо забъркват партията, може би и тя е подведена“, посочи министърът. „След като съберем информацията ще я дадем на Прокуратурата, след това тя ще отсъди има или няма нарушение“, каза още той.\r\nБиляна ИВАНОВА", "date": "2018.02.08", "title": "Министър Валентин Радев: Проверката на ОДМВР-Шумен е по сигнал в Прокуратурата от член на БСП дали друг не е излъгал, че не е членувал в партията"}
{"url": "http://www.focus-news.net/news/2018/02/08/2486368/kyustendil-sportni-klubove-ot-dupnitsa-zapochnaha-blagotvoritelna-aktsiya-v-pomosht-na-18-godishen-mladezh-ot-grada.html", "text": "Спортни клубове от Дупница започнаха благотворителна акция в помощ на 18-годишен младеж от града. Това съобщи пред журналисти Кирил Чакъров, председател на „Патриоти Дупница”, предаде репортер на Радио „Фокус” – Кюстендил. Вече се събират финансови средства за подпомагане на 18-годишния ученик от Дупница Калоян Александров. Долните крайници на Калоян са парализирани след лекарска грешка при операция в областта на гръбначния стълб и погрешно поставен винт. След направени изследвания в чужбина, вероятността той да проходи е 95%. За целта са необходими 100 000 лева, които са непосилна сума за семейството. Вече са поставени кутии за дарения в спортните зали за таекуондо и за кикбокс. Ще бъдат поставени дарителски кутии и в различни търговски обекти и фирми.\r\nВенцеслав ИЛЧЕВ", "date": "2018.02.08", "title": "Кюстендил: Спортни клубове от Дупница започнаха благотворителна акция в помощ на 18-годишен младеж от града"}
{"url": "http://www.focus-news.net/news/2018/02/08/2486369/plovdiv-apelativniyat-sad-reshi-da-predade-na-sadebnite-vlasti-v-kralstvo-ispaniya-balgarski-grazhdanin-izdirvan-s-evropeyska-zapoved-za-arest.html", "text": "Пловдивският апелативен съд реши българския гражданин Коста К. да бъде предаден на съдебните власти в Кралство Испания за провеждане на наказателно производство. Това съобщиха от пресцентъра на Съдебната палата в Пловдив. Срещу него е издадена Европейска заповед за арест от Окръжния съд във Валенсия. Заподозрян е в извършване на блудство спрямо малолетно момиче, осъществено през 2013 година в Испания. За това деяние испанският закон предвижда наказание до десет години лишаване от свобода. В началото на месец декември миналата година търсеното лице е задържано от полицията в Димитровград.\r\nПо искане на българския съд, испанските власти са дали уверения, че ако съдебният процес приключи с осъдителна присъда, обвиняемият ще бъде върнат в страната ни, за да изтърпи наложеното наказание.\r\nСпрямо Коста К. е взета мярка за неотклонение \"Задържане под стража\".\r\nРешението на Пловдивския апелативен съд е окончателно и не подлежи на обжалване.", "date": "2018.02.08", "title": "Пловдив: Апелативният съд реши да предаде на съдебните власти в Кралство Испания български гражданин, издирван с Европейска заповед за арест"}
{"url": "http://www.focus-news.net/news/2018/02/08/2486371/blagoevgrad-sluzhiteli-na-yuzdp-prodalzhavat-pochistvaneto-po-granitsata-s-makedoniya.html", "text": "Екипи на Югозападното държавно предприятие продължават работата по  отстраняване на дървесна и храстова растителност в 3-метровата полоса по българо-македонската държавна граница. Това съобщи за Радио „Фокус“ - Пирин Снежана Паскалева, връзки с обществеността към Югозападно държавно предприятие. „Дейностите по почистване, поддържане и обновяване на граничната линия започнаха през пролетта на 2017 г., като вече са почистени 59 километра. До крайната точка – връх Тумба в планината Беласица, където се събират границите на България, Гърция и Република Македония, остават около 8 километра. Това е най-тежкият участък, тъй като теренът е силно пресечен с голям наклон. Почистването там ще бъде извършено при благоприятни атмосферни условия“, каза още Паскалева. По думите ѝ в момента 15 служители на ЮЗДП, оборудвани с бензиноморни триони и храсторези, отстраняват самозалесили се дървета и храсти в участък в достъпната част на Беласица, в землището на петричкото село Габрене. Цялостната дейност по почистване се очаква да приключи до началото на юни. „През 2016 г. служители на ЮЗДП съдействаха за отстраняване на дървета и храсти върху общо 79 километра по българо-гръцката и българо-македонската граници“, каза Паскалева.\r\nЛора КАЛЧЕВА", "date": "2018.02.08", "title": "Благоевград: Служители на ЮЗДП продължават почистването по границата с Македония"}
{"url": "http://www.focus-news.net/news/2018/02/08/2486366/kyustendil-bez-problemi-i-izchakvaniya-se-osashtestvyava-preminavaneto-na-motorni-prevozni-sredstva-prez-gkpp-gyueshevo.html", "text": "Без проблеми и изчаквания се осъществява преминаването на моторни превозни средства през ГКПП „Гюешево”. Това съобщи за Радио „Фокус” – Кюстендил дежурният на българо-македонския пункт. Трафикът към този час на деня е слаб. Няма образували се колони от чакащи автомобили. Движението от и за граничния пункт се осъществява при зимни условия.\r\nВенцеслав ИЛЧЕВ", "date": "2018.02.08", "title": "Кюстендил: Без проблеми и изчаквания се осъществява преминаването на моторни превозни средства през ГКПП „Гюешево”"}
{"url": "http://www.focus-news.net/news/2018/02/08/2486367/ivan-igov-psiholog-vsyako-chetvarto-dete-v-balgariya-vsyaka-sutrin-otiva-na-uchilishte-sas-strah-che-mozhe-da-mu-se-sluchi-neshto.html", "text": "Всяко четвърто дете в България отива всяка сутрин на училище със страха и напрежението, че може да му се случи нещо. Това каза психологът Иван Игов в интервю за Агенция „Фокус“ във връзка със случаите на агресия и насилие от страна на младежи и мерките за справяне с проблема. „Хубавата новина е, че всъщност ние ставаме по-чувствителни към тези теми. Статистиката показва, че в последните 5-6 години нещата не са се променили. Но лошата новина е, че остават в много висок процент. Тормозът, който е висшата форма на насилие и означава, че едно дете е подложено на насилие поне веднъж седмично, остава висок. В България той е между 25 и 27%, което означава, че всяко четвърто дете отива всяка сутрин на училище със страха и напрежението, че може да му се случи нещо“, обясни Иван Игов. „Това, което е още по-неприятното е, че случаите започнаха да стават по-драматични, включително и убийства, които са извършени от непълнолетни и случаи, които се записват и след това пускат в социалните мрежи. Все повече се повиша процентът на насилието в интернет чрез социални мрежи и мобилна телефония. Така че като цяло бройката на тези случаи не е станала кой знае колко висока, но те започват наистина да стават обществена заплаха, защото много деца отиват на училище със страх, а властите, както и цялото общество сякаш няма механизма да се справи с това“, посочи още той. Психологът отчете, че агресорите започват да се хвалят с това, което правят, без да имат чувството за вина или чувството, че извършват проява, която е в разрес с обществените порядки. „Интернет започва все повече и повече да се превръща в място, където децата се опитват да покажат своята индивидуалност и своето различие. Докато едно време можеше да се похвалиш само на приятелите, на съучениците, сега можеш да се похвалиш на целия свят, когато пуснеш нещо такова. Но липсата на чувствителност към това, че този клип показва мъчение, страдание на друго дете наистина е обезпокоителна тенденция, което означава, че чувството на емпатия, чувството на съпричастност в децата започва да закърнява“, отбеляза Иван Игов. \r\nВесела АЛЕКСАНДРОВА", "date": "2018.02.08", "title": "Иван Игов, психолог: Всяко четвърто дете в България всяка сутрин отива на училище със страх, че може да му се случи нещо"}
{"url": "http://www.focus-news.net/news/2018/02/08/2486372/montana-vodata-ot-dve-obshtestveni-cheshmi-v-grada-e-negodna-za-piene-zaradi-zavisheni-niva-na-mangan.html", "text": "Водата от две градски чешми в Монтана е негодна за пиене, съобщиха за Радио „Фокус“ – Видин от РЗИ - Монтана. Това са чешма „Славейков” и чешма „Монтанензиум”. При извършените лабораторни анализи на водата от тези две чешми резултатите сочат завишени нива на манган. От РЗИ - Монтана посочиха, че при норма от 50 мг на литър е отчетено съдържание съответно от 72 мг на литър и 65 мг на литър. До началото на следващата седмица трябва да бъдат поставени табели „Водата е негодна за пиене” от Община Монтана.\r\nАнна ЛОЗАНОВА", "date": "2018.02.08", "title": "Монтана: Водата от две обществени чешми в града е негодна за пиене заради завишени нива на манган"}
{"url": "http://www.focus-news.net/news/2018/02/08/2486374/kyustendil-sred-starite-emblemi-na-dupnitsa-e-sgradata-na-turisticheskiya-dom-v-grada.html", "text": "Сред старите емблеми на Дупница е сградата на туристическия дом в града. Това каза пред Радио „Фокус” – Кюстендил Анелия Геренска, директор на Общински исторически музей – Кюстендил. По думите ѝ тази сграда е построена през 1937 година. „Туристическото дружество е функционирало изключително активно. Събрани са помощи и успяват да получат от общината мястото на хълма на градската градина, където и днес се намира туристическият дом”, каза Анелия Геренска. По думите ѝ всеки жител на града би посочил своя сграда, която може да бъде определена като символ на града. Друго подобно място е черквата „Света Богородица”. С нея са свързани историите за възникване на първото училище в града, както и първото читалище – „Зора”. Тази черква е на повече от 200 години. На камбанарията на черквата е поставена и паметна плоча на загиналите жители на Дупница във войните.\r\nВенцеслав ИЛЧЕВ", "date": "2018.02.08", "title": "Кюстендил: Сред старите емблеми на Дупница е сградата на туристическия дом в града"}
{"url": "http://www.focus-news.net/news/2018/02/08/2486375/sliven-zapochna-podgotovkata-za-15-oto-izdanie-na-natsionalniya-konkurs-tsveten-kamerton-koyto-shte-se-provede-v-grada-na-31-mart-i-1-april.html", "text": "Започна подготовката за 15-ото издание на Националния конкурс „Цветен камертон“, който ще се проведе в града на 31 март и 1 април, когато се празнуват Лазаровден и Цветница. Това съобщиха от пресцентъра на Община Сливен.\r\nПърва работна среща за организацията на Националния конкурс за млади изпълнители на популярна музика се проведе в кабинета на заместник-кмета Пепа Чиликова. По време на срещата бяха определени възрастовите групи за участниците се в конкурса. Те са 4 и са следните: 5 - 8, 9 - 11, 12 - 14 и 15 - 17 години. Определени са и паричните награди за отличилите се изпълнители. 300 лева ще бъдат връчени на носителя на голямата награда. За всяка възрастова група класиралите се на първо, второ и трето място ще получат съответно по 100, 70 и 50 лева. Ще бъде връчени още и традиционната статуетка, както и награди от спонсори.\r\nМладите изпълнители на популярна музика ще пеят в две зали – голямата на Военния клуб и в зала „Сливен“. Предстои да бъде уточнен съставът на журито.\r\nМиналата година в конкурса се включиха 107 деца, като тази година се очаква приблизително същият брой. Организатори на конкурса са Община Сливен, Военен клуб Сливен, Център за подкрепа за личностно развитие-  Детски комплекс - Сливен, школа „Ритъм“ при Военен клуб - Сливен. Националният конкурс „Цветен камертон“ ще се проведе под патронажа на кмета на Община Сливен Стефан Радев.", "date": "2018.02.08", "title": "Сливен: Започна подготовката за 15-ото издание на Националния конкурс „Цветен камертон“, който ще се проведе в града на 31 март и 1 април"}
{"url": "http://www.focus-news.net/news/2018/02/08/2486376/sport-yuzhna-koreya-poharchi-650-mln-dolara-za-chisto-novi-saorazheniya.html", "text": "Правителството на Южна Корея, съвместно с МОК се постараха да направят максималното, за да издигнат най-добрите и модерни съоръжения за Пьончан. За целта не се пестиха никакви средства, като стадионът, който ще се използва само за церемонията по откриване и закриване, достигна сумата от 78 милиона долара. Общо 7 са чисто новите зали и писти, на които спортистите от цял свят ще се опитат да запишат имената си в историята като олимпийски шампиони и медалисти. Сметките показват, че за тях са били разходвани 650 милиона долара. В тази сума обаче не влизат парите, които са дадени за реновиране на стари съоръжения и тяхното модернизиране. Макар да няма точна цифра, която да е посочена до медиите, предварително се знае, че тя надхвърля 400 милиона долара. Така общата сума преминава границата от 1 милиард. Към нея дори не влизат парите, които са дадени за направата на олимпийското село. Някои го определят като изключително модерно и удобно, докато според други е построено така, че се чувстват по-скоро като в казарма, тъй като са с ограничено лично пространство. Дори и така да е обаче, няма как да се отрече, че в Пьончан са се постарали да внедрят полезното с модерното и да се отличат от отминалите олимпийски игри. И как да е по друг начин предвид сериозните суми, вложени в съоръжения и организация", "date": "2018.02.08", "title": "Спорт: Южна Корея похарчи 650 млн долара за чисто нови съоръжения"}
{"url": "http://www.focus-news.net/news/2018/02/08/2486378/dobrich-sluzhbata-na-nap-v-oblastta-e-sabrala-obshto-2009-miliona-leva-za-minalata-godina.html", "text": "Осем са били милионерите в областта през 2016 година, колко са били през миналата, ще стане ясно в края на месец април. Данните бяха изнесени на пресконференция от директора на офис – Добрич към ТД на НАП – Варна Димитър Димитров, предаде кореспондент на Радио „Фокус” – Варна. За миналата година НАП в Добрич е изпълнил плана си на 121%, събрани са общо 200.9 милиона лева, което е с малко над 37 милиона повече от предходната година. Печалбата си за изминалата година до 6 февруари са декларирали и 720 фирми от региона, като от тази година формулярите за корпоративен данък се приемат само по електронен път. 1 602 физически лица са декларирали доходите си за 2017 година от началото на данъчната кампания в офиса на НАП - Добрич. 1 153 от тях са подали годишните си декларации по електронен път, а 449 граждани са предпочели да посетят офиса на Агенцията. Това съобщи Димитрина Германова, началник отдел „Услуги за клиенти” в НАП - Добрич. Данъчната кампания през тази година приключва на 30 април, това е работен ден и няма да има удължаване на крайния срок. Справката за изплатени доходи извън трудов договор, която се подава от самоосигуряващи се лица и предприятия, ще се подава по-рано от досега -  до 15 март, вместо до 30 април. В офиса на НАП - Добрич до края на данъчната кампания на 30 април ще се работи с плаващо работно време, т.е. без обедна почивка. В дните, в които изтичат срокове, офисът ще работи до тогава, до когато има клиенти в салона за обслужване. Въпреки това обаче служители на НАП насърчават своите клиенти да не чакат последните срокове и да ползват е-услугите за улеснение. Минималният месечен размер на осигурителния доход на самоосигуряващите се за тази година е 510 лв., припомнят от Агенцията. Минималният месечен размер на осигурителния доход за регистрираните земеделски производители и тютюнопроизводители за 2018 е 350 лв.\r\nЖулиета НИКОЛОВА", "date": "2018.02.08", "title": "Добрич: Службата на НАП в областта е събрала общо 200.9 милиона лева за миналата година"}
{"url": "http://www.focus-news.net/news/2018/02/08/2486377/ministar-nikolina-angelkova-kategorichno-tova-lyato-shte-badat-zabraneni-shtenderite-v-slanchev-bryag-taka-che-tsyalata-stoka-da-bade-vatre-v-pavilionite.html", "text": "Категорично това лято ще бъдат забранени щендерите в Слънчев бряг, така че цялата стока да бъде вътре в павилионите. Това каза пред журналисти министърът на туризма Николина Ангелкова в Слънчев бряг, предаде репортер на Агенция „Фокус“. „Длъжни сме да установим дали наистина са съборени всички тези 190 обекта, които надхвърлят одобрената  от мен като министър схема. Също така и да установим, изисквайки актуализация на кадастралните карти какво е фактическото състояние на плаж Слънчев бряг – Север. Категорично това лято ще бъдат забранени щендерите по всякакъв начин, така че цялата стока да бъде вътре в павилионите, за което предстои подписване на специално споразумение за сътрудничество с МВР, в рамките на техните компетенции. Със сигурност ще има изключително засилен контрол“, поясни министърът. Според нея трябва да има пълна промяна на облика на алеята в Слънчев бряг. „Категорично започнем ли премахването на щендерите и стоката да си остане само в павилионите, мисля че този тип промяна ще е видим и добре приет. Излезе и независимо проучване на „Галъп интернешънъл“ в тази връзка, в което се казва, че голяма част от хората – близо 55 %, павилионите да има единна визия. Повече от 62% от запитаните искат да има заведения и павилиони на плажа, но съответно да се спазва необходимият ред и законност. Това е и което ние ще направим – няма да има никаква стока извън павилионите“, обясни министърът на туризма.  \r\n„Ние показахме една идейна визия, която всъщност тепърва предстои да се обсъди с представителите на бранша. Тя зависи много от това всеки, който желае да си постави павилионите, дали ще избере цветовата гама от бяло и синьо или някаква друга. Защото ние не можем на сила да накараме никого да си поръча еди-какъв си цвят. Но важното е павилионите да бъдат естетически свързани със заобикалящата ги среда и да няма стока извън тях“, допълни Николина Ангелкова. \r\n„Това, което за мен е на първо място, да контролираме да няма стока извън павилионите. Върху тази дейност имаме изключително положителна оценка и сътрудничество и съответно вече цялостно се направи нова наредба, свързана с облика на курорта. Това лято към тези засилени мерки, които предприемаме, очакванията са много. И се надявам с тези макар и малки стъпки да покажем, че има промяна и да вървим вече към по-дългосрочни мерки“, каза още тя. „Ако има желаещи и всичко отговаря на изискванията и закона, ще сложим и новите павилиони, които бяха представени в Министерството. Категорично няма да има павилиони на главната алея, защото алеите трябва да са свободни за разходка. Оттам нататък ще може навсякъде, където е възможно, да има преместваеми обекти, които по никакъв начин не затрудняват другата дейност, отговарят на изискванията и са поискани. При всички положения новата схема трябва да бъде изцяло съобразена със заобикалящата среда в курорта“, коментира тя.", "date": "2018.02.08", "title": "Министър Николина Ангелкова: Категорично това лято ще бъдат забранени щендерите в Слънчев бряг, така че цялата стока да бъде вътре в павилионите"}
{"url": "http://www.focus-news.net/news/2018/02/08/2486379/veliko-tarnovo-firmata-za-proizvodstvo-na-mebeli-v-svishtov-vavezhda-inovatsii-za-blizo-25-mln-lv-chrez-proekt-po-op-inovatsii-i-konkurentosposobnost.html", "text": "Иновации за близо 2.5 млн. лв. въвежда свищовско предприятие. Фирмата за производство на пълна гама корпусна мебел, тапетни маси и интериорни врати реализира проект по Оперативна програма „Иновации и конкурентоспособност“ (ОПИК) 2014-2020. Официалният старт на дейностите бе даден днес, предаде репортер на Радио „Фокус“ – Велико Търново. На церемонията, освен представители от ръководството на компанията, присъстваха и председателят на ОбС – Свищов д-р Кристиян Кирилов, проф. Андрей Захариев – ръководител катедра „Финанси и кредит“ към Стопанска академия „Д. А. Ценов“, служители на Община Свищов и работници. Самият проект бе представен от ръководителя му Димитър Флорев. Той подчерта, че в последните години компанията, реализираща проекта, се е наложила не само на националния, но и на европейския пазар и тази инвестиция ще помогне за развитието в тази насока. Общата стойност на проекта, чиято цел е подобряване на енергийната ефективност на предприятието и въвеждане на иновации във фирмата, е 2 481 610.82 лв. 1 273 016.51 лв. от тях са европейско, а останалите 224 649.98 лв. – национално съфинансиране. Крайният срок за изпълнение е 30-ти януари 2019 година.\r\nВ дългосрочен план проектът ще доведе до постигане на по-устойчиво развитие и значително засилване на конкурентоспособността на фирмата. В края на представянето, ръководителят на проекта спомена и за острата нужда от рехабилитация на пътя до самата фирма, за което общинското ръководство вече е поело ангажимент.\r\nНа встъпителната пресконференция от страна на Общинското ръководство и местния парламент присъства председателят на ОбС д-р Кристиян Кирилов. „Вложените от Вас средства, в крайна сметка, ще стигнат и до Общината, под формата на такси и данъци, от което и ние ще сме много доволни от вашата инвестиция. По-важното е, че Вие искате и правите нещо в нашия град. И реално Общината има нужда от подобни дейности, които да ангажират младите хора“, посочи д-р Кирилов и пожела успех в развитието на предприятието.\r\nОснователят на фирмата Любен Флорев обобщи идеята за инвестицията със следните няколко думи: „Целта ни е да реализираме поредица от проекти, които да доведат нашето предприятие до ново технологично ниво и да ангажираме и по-голям процент качествена работна ръка, и да разкрием нови работни места. Планирали сме и някои социални подобрения в тази насока – като столова база за работниците, допълнителни социални придобивки като здравни и спестовни застраховки. Искаме да направим една стабилна компания, изградена по европейски модел“, посочи ръководителят на дейностите.\r\nЛуиза ТРАНЧЕВА", "date": "2018.02.08", "title": "Велико Търново: Фирмата за производство на мебели в Свищов въвежда иновации за близо 2.5 млн. лв. чрез проект по ОП „Иновации и конкурентоспособност“"}
{"url": "http://www.focus-news.net/news/2018/02/08/2486358/faz-hss-parvi-odobri-sporazumenieto-za-cherno-chervena-koalitsiya-v-berlin.html", "text": "Баварският Християнсоциален съюз (ХСС) първи одобри постигнатото в сряда споразумение за черно-червена коалиция в Берлин, съобщава националният ежедневник Die Frankfurter Allgemeine Zeitung. Партийното ръководство на ХСС разчисти с единодушие пътя за съставяне на федерално правителство под ръководството на канцлера Ангела Меркел (ХДС). \r\nОще в сряда стана ясно, че ХСС ще ръководи Министерството на вътрешните работи. Ресорът може да бъде поверен на председателя на партията Хорст Зеехофер. За ХСС е също и Федералното министерство на транспорта и дигиталните технологии, и Федералното министерство на развитието.Тереза Герова", "date": "2018.02.08", "title": "FAZ: ХСС първи одобри споразумението за черно-червена коалиция в Берлин"}
{"url": "http://www.focus-news.net/news/2018/02/08/2486380/sport-vladimir-zografski-preodolya-kvalifikatsiyata-na-normalnata-shantsa-v-pyonchan.html", "text": "България започна успешно участието си на зимните олимпийски игри в Пьончан. Владимир Зографски преодоля 98,5 метра в ски-скоковете от нормалната шанца. Това му позволи да събере 118,8 точки и се класира за същинското състезание. Така той подобри класирането си от зимните олимпийски игри в Сочи през 2014 година, когато не успя да преодолее квалификацията от нормалната шанца. Тогава Зографски събра 97,8 точки след скок от 89 метра.\r\nПървата част от състезанието ще се проведе в събота (10 февруари) от 14:35 часа българското време. Финалът ще започне час по-късно.", "date": "2018.02.08", "title": "Спорт: Владимир Зографски преодоля квалификацията на нормалната шанца в Пьончан"}
{"url": "http://www.focus-news.net/news/2018/02/08/2486384/stara-zagora-v-multimediynata-zala-na-istoricheski-muzey-iskra-v-kazanlak-shte-bade-otkrita-fotoizlozhbata-gutenberg-i-slavyanskiyat-svyat.html", "text": "В Мултимедийната зала на Исторически музей „Искра“ ще бъде открита фотоизложбата „Гутенберг и Славянският свят“ от 17.30 часа днес. Това каза за Радио „Фокус“ директорът на музея Момчил Маринов. Изложбата е съвместен проект с Центъра за славяно-византийски проучвания „Проф. Иван Дуйчев“ към Софийския университет „Св. Климент Охридски“, Фондация „Елена и Иван Дуйчеви“ и Исторически музей „Искра“.\r\nЕкспозицията се състои от 24 илюстративни табла, в които се проследяват основни моменти от развитието на кирилското книгопечатане от XV в. до XIX в. и се акцентира на хронологията на българското книгопечатане. Показани са фотоси на редки и ценни кирилски печатни книги от фондовете на Националната библиотека „Св. св. Кирил и Методий“ в София, Народна библиотека „Иван Вазов“ в Пловдив, Националния исторически музей в София, Църковноисторическия и архивен институт в София, Исторически музей в Самоков и Центъра за славяно-византийски проучвания „Проф. Иван Дуйчев“ към Софийския университет „Св. Климент Охридски“.\r\nАвтори на изложбата са проф. дфн. Вася Велинова, гл. ас. д-р Мария Полимирова, художествено-техническото изпълнение е на гл. ас. д-р Светозар Ангелов, а консултант е чл. кор. проф. д. изк. н. Аксиния Джурова.\r\nСлавяна ГАЙДАРОВА", "date": "2018.02.08", "title": "Стара Загора: В Мултимедийната зала на Исторически музей „Искра“ в Казанлък ще бъде открита фотоизложбата „Гутенберг и Славянският свят“"}
{"url": "http://www.focus-news.net/news/2018/02/08/2486382/georgi-slavchev-ekobulpak-ad-chrez-razdelnoto-sabirane-na-otpadatsi-spestyavame-resursi-koito-vlagame-v-ikonomikata-na-stranata.html", "text": "Чрез разделното събиране на отпадъци спестяваме ресурси, които влагаме в икономиката на страната. Това каза в предаването „Екологичен резонанс“ на Радио „Фокус“ прокуристът на „Екобулпак“ АД Георги Славчев. „Най-важното при разделното събиране е да събираме чисти отпадъци – от домакинството, от офиса, от мястото, защото по-лесно ще можем да ги рециклираме и съответно да съкратим изкопаеми ресурси и да ги използваме отново. Казвам да ги използваме отново, защото по-голямата част от отпадъците от опаковки могат да се рециклират или оползотворяват. Стъклената бутилка се преработва отново до стъклена бутилка или до буркан, пластмасовата бутилка може да се направи отново на пластмасова бутилка, може да се направи на тениска, може да се направи на влакно, което да се тъче в един килим. По този начин ние спестяваме ресурси и не копаем изчерпаемите ресурси от околната среда. В България има разделно събиране, но трябва да положим още малко усилия в тази посока“, коментира Георги Славчев. Той каза още, че една от еко инициативите, които се предвиждат през новата година, са обучителни видеа. Те ще показват целия път, който изминава отпадъкът от един жълт или зелен контейнер, през откарването му в рециклиращия завод и производството до крайния продукт, който ще бъде получен от този отпадък.", "date": "2018.02.08", "title": "Георги Славчев, „Екобулпак“ АД: Чрез разделното събиране на отпадъци спестяваме ресурси, които влагаме в икономиката на страната"}
{"url": "http://www.focus-news.net/news/2018/02/08/2486383/newstalk-106-108-fm-ep-glasuva-za-prerazglezhdanane-na-smyanata-mezhdu-lyatno-i-zimno-chasovo-vreme.html", "text": "Европейският парламент гласува в подкрепа на искането от Европейската комисия да бъде извършена „задълбочена оценка\" на лятното часово време, предава радио Newstalk 106-108 fm. \r\nДепутатите гласуваха в подкрепа на резолюция, в която се призовава за преразглеждане за лятното часове време в ЕС, и поискаха от комисарите да предложат промени, ако са необходими такива.\r\nРезолюцията бе приета с 384 гласа „за\" срещу 153 гласа „против\".\r\nМнозина смятат, че промените в часовника през март и октомври оказват негативно влияние върху умственото и физическото здраве на хората. Сегашните споразумения за лятно време в ЕС, които са в сила от 2001 г. насам, осигуряват „хармонизирана дата и час за началото и края на летния период в ЕС\" с цел да се помогне на вътрешния пазар да работи ефективно, подчертава медията.Тереза Герова", "date": "2018.02.08", "title": "Newstalk 106-108 fm: ЕП гласува за преразглежданане на смяната между лятно и зимно часово време"}
{"url": "http://www.focus-news.net/news/2018/02/08/2486385/aktsenti-v-predavaneto-dupnitsa-klyuchat-kam-rila-po-radio-fokus-pirin.html", "text": "Комисия към Община Дупница избра управител на приюта за кучета в града. Комисия с председател зам.-кметът Крум Милев е провела интервюта с тримата кандидати за поста. Класираният на първо място кандидат е Владислава Асенова. Тя пое управлението на общинския приют за кучета. Как ще се развива приютът и какви са условията в него ще ни разкаже Владислава Асенова в предаването „Дупница – ключът към Рила“ по Радио „Фокус“ – Пирин.\r\nНаш събеседник ще бъде Войн Войнов, организатор и художествен ръководител на фолклорен танцов състав „Актавис“. С него ще говорим за подготвяния концерт, който ще бъде посветен на Националния празник на България – 3 март. Той ще ни разкрие подробности и за подготовката на фестивала „Мир на Балканите“ В края на предаването ще обърнем внимание на основните акценти от изминаващата вече седмица.\r\nТелефоните за връзка със студиото са 0885 303 373 и 073/ 88-55-81. Имейлът на предаването е pirin@focus-news.net. Предаването „Дупница – ключът към Рила“ се излъчва на честотите на Радио „Фокус“ – Пирин всеки четвъртък от 16.00 до 17.00 часа с водещ Лора Калчева.", "date": "2018.02.08", "title": "Акценти в предаването „Дупница – ключът към Рила“ по Радио „Фокус“ – Пирин"}
{"url": "http://www.focus-news.net/news/2018/02/08/2486363/tass-severna-koreya-predstavi-novata-si-mkbr-na-voenniya-parad-v-phenyan.html", "text": "Северна Корея представи новата си междуконтинентална балистична ракета (МКБР) Hwasong-15 на военния парад в столицата Пхенян, с който бе отбелязана 70-годишнината от създаването на Въоръжените сили на комунистическата страна, предава TACC.\r\nСевернокорейските военни демонстрираха най-малко четири ракети  HWasong-15 , боядисани в типичния си черен оттенък, а също така и няколко МКБР Hwasong-14. \r\nHwasong-15 има летателен диапазон от около 13 000 километра, което означава, че територията на САЩ влиза в обсега й. Hwasong-14 може да прелети разстояние от около 10 000 км, припомнят от агенцията. \r\nВ социалната мрежа „Туитър“ събитието може да бъде проследено на живо. От разпространените кадри може да се видят десетки военни превозни средства и войници в конвой. В мащабния военен парад са задействани около 12 000 войници, артилерия и други оръжия. Тереза Герова", "date": "2018.02.08", "title": "ТАСС: Северна Корея представи новата си МКБР на военния парад в Пхенян"}
{"url": "http://www.focus-news.net/news/2018/02/08/2486389/plovdiv-lek-avtomobil-e-katastrofiral-na-avtomagistrala-trakiya-mezhdu-116-i-117-km-v-posoka-burgas.html", "text": "Лек автомобил е катастрофирал на автомагистрала „Тракия“ между 116 и 117 км в посока Бургас, предаде репортер на Агенция „Фокус“. Към този момент на място на инцидента няма полицейски патрул. По първоначална информация автомобилът се е преобърнал и е изхвърчал от пътя. Няма данни за пострадали и ранени. Движението в района не е затруднено, а колата се намира след оградата преди земеделските земи.\r\n„Фокус“ ще продължи да Ви информира.", "date": "2018.02.08", "title": "Пловдив: Лек автомобил е катастрофирал на автомагистрала „Тракия“ между 116 и 117 км в посока Бургас"}
{"url": "http://www.focus-news.net/news/2018/02/08/2486370/ministar-valentin-radev-v-1500-chasa-direktorat-na-sdvr-st-komisar-ivaylo-ivanov-shte-dade-informatsiya-za-deystviyata-na-mvr-v-ihtiman.html", "text": "В 15.00 часа директорът на ОДМВР-София ст. комисар Ивайло Иванов ще даде пресконференция пред Районното управление в Ихтиман и по трите случая там, включително и за починалия човек. Ще докладва за действията на МВР. Това каза на брифинг в Народното събрание министърът на вътрешните работи Валентин Радев за полицейската акция в Ихтиман, предаде репортер на Агенция „Фокус“. „Възмутен съм от случая и много пъти съм казвал, че с поведението си полицията трябва да внушава на обществото, че никой не бива да си позволява да посяга на длъжностно лице, без значение дали е от полицията“, коментира той. „Те са тези хора, които трябва да въвеждат ред и да контролират, а когато се посяга върху полицаите, се посяга върху държавността“, заяви Валентин Радев. „Разпоредил съм проверка по клиповете, които изтекоха в медийното пространство - откога са и кой е присъствал“, посочи той. „След това ще вземем мерки, но първо да проверим. Проверяваме, установяваме фактите и действаме. Такива неща не могат да се правят, а който ги е извършил го съди закона“, каза още вътрешният орган.\r\nБиляна ИВАНОВА", "date": "2018.02.08", "title": "Министър Валентин Радев: В 15.00 часа директорът на СДВР ст. комисар Ивайло Иванов ще даде информация за действията на МВР в Ихтиман"}
{"url": "http://www.focus-news.net/news/2018/02/08/2486390/kyustendil-initsiativa-za-zasazhdane-na-darveta-shte-se-provede-v-grada.html", "text": "Жители на Кюстендил инициират засаждане на дървета около натоварените улици в града. Пред Радио „Фокус” – Кюстендил Елица Димитрова, част от организационния екип съобщи, че вече са проведени предварителни срещи, на които е обсъдена идеята. „Нашата цел е да бъдат засадени дървета около централната улица „Цар Освободител”, по улица „Цар Симеон І”, булевард „Македония” и улица „Петър Ников”. Това са едни от най-натоварените улици в града, идеята е да бъдат засадени или възстановени дървесните видове около тях”, каза Елица Димитрова. По думите ѝ другата идея е да се засадят повече брези по поречието на река Банщица. Целта е предприемане на мерки за подобряване чистотата на въздуха в града. „Ще имаме среща с еколога на Община Кюстендил. Очакваме експертна подкрепа. Идеята зависи от броя на доброволците, финансовата помощ и възможностите за намиране на определените видове дървета за засаждане”, каза Елица Димитрова.\r\nВенцеслав ИЛЧЕВ", "date": "2018.02.08", "title": "Кюстендил: Инициатива за засаждане на дървета ще се проведе в града"}
{"url": "http://www.focus-news.net/news/2018/02/08/2486391/veliko-tarnovo-gradat-shte-uchastva-v-evropeyskata-godina-na-kulturnoto-nasledstvo.html", "text": "Градът ще участва в Европейската година на културното наследство, за каквато е определена 2018 г. и която официално стартира на 5 януари. Това съобщиха от пресцентъра на Община Велико Търново. В националния календар на инициативата на Европейската комисия, която е под ръководството на председателя ѝ Жан-Клод Юнкер, са включени три големи събития във Велико Търново. Участието на Велико Търново в националния календар е свързано със събитията Средновековен фестивал на историческите възстановки „800 години Иван Асен Втори“, Нощ на Самоводската чаршия и Фестивал на занаятите, както и петнадесетото издание на Международното изложение „Културен туризъм“. Трите големи форума ще използват официалното лого на Европейската година на културното наследство 2018 г. Присъединяването им към националния календар дава възможност за още по-силно представяне на забележителностите, богата история, култура, традиции и обичаи на Велико Търново и страната в периода на българското председателство на Съвета на Европейския съюз.\r\nТазгодишното издание на летния Средновековен фестивал на историческите възстановки  ще е посветен на 800-годишнината от интронизацията на един от най-големите български и европейски владетели – цар Иван Асен II. По традиция големият форум ще превърне крепостта Царевец в жив средновековен град, в който посетителите ще могат да се запознаят с бита, обичаите, порядките, въоръжението и военното дело, кулинарията и фолклора през XII-XIII век. \r\nВ самия край на лятото Самоводската чаршия отново ще събере занаятчии и артисти от цяла България и от чужбина. Традиционният празник се радва на много голяма туристическа популярност. За трите дни през 2017 г. Нощта на Самоводската чаршия и фестивалът на занаятите бяха посетени от повече от 25 000 души. \r\nXV Международно изложение „Културен туризъм“ е единствената специализирана туристическа борса в България, която през 2018 година ще бъде в съвсем нов формат. Във Велико Търново отново ще гостуват десетки участници от цял свят, които ще представят възможностите за културен туризъм в редица държави.\r\nЕвропейската година на културното наследство ще включва хиляди събития на европейско, национално, регионално и локално ниво. В тематичната поредица ще участват всички 28 държави членки. Това е единствената досега тематична година, организирана от Комисията под ръководството на Юнкер. Тя ще протече под мотото “Културното наследство за една по-надеждна Европа“. Целите на мащабната инициатива са културното наследство да бъде използвано още по-ефективно като стратегически ресурс за бъдещето на Европа, все повече хора да бъдат насърчени да го изучават и откриват, да се засили чувството на принадлежност на европейците към общото европейско семейство.", "date": "2018.02.08", "title": "Велико Търново: Градът ще участва в Европейската година на културното наследство"}
{"url": "http://www.focus-news.net/news/2018/02/08/2486393/ministar-vladislav-goranov-naznachi-mariya-filipova-za-predsedatel-na-darzhavnata-komisiya-po-hazarta.html", "text": "Министърът на финансите Владислав Горанов, в изпълнение на своите правомощия съгласно чл. 18, ал. 1 от Закона за хазарта, назначи Мария Филипова за председател на Държавната комисия по хазарта, считано от днес (8 февруари 2018 г.). Това съобщиха от пресцентъра на Министерството на финансите. \r\nМария Филипова притежава образователно-квалификационна степен „магистър“ по специалността „Право“. Била е юрист в Агенцията за приватизация и следприватизационен контрол, в Министерството на правосъдието и в Министерството на финансите. Владее английски език. \r\nЗаемащият длъжността до този момент Огнемир Митев е освободен по взаимно съгласие.", "date": "2018.02.08", "title": "Министър Владислав Горанов назначи Мария Филипова за председател на Държавната комисия по хазарта"}
{"url": "http://www.focus-news.net/news/2018/02/08/2486373/mkd-makedoniya-srabski-zhurnalist-tvardi-che-ubietsat-na-oliver-ivanovich-e-poluchil-40-hilyadi-evro-za-izpalnenie-na-porachkata.html", "text": "Сръбският журналист Стефан Цветкович разпространи няколко снимки на лице, за което твърди, че е замесено в убийството на Оливер Иванович, един от лидерите на косовските сърби, отбелязва скопското електронно издание МКД.\r\nЦветкович заяви, че е успял да вземе снимките с усилията на свои колеги албанци от Косово. Съвместното им разследване е показало, че лицето на фотографиите е пристигнало в Косово на 12 януари и в деня преди убийството на Иванович е минал 14 пъти пред офиса на партията му „Свобода, демокрация, справедливост“. \r\nЖурналистът привежда информация, съгласно която за убийството на Оливер Иванович са платени 40 хил. евро. Според Цветкович обаче в него не са замесени нито косовските, нито сръбските власти. \r\nПо-рано в четвъртък източници на електронното издание Gazeta Express  от Косовската разузнавателна агенция (КИА) и полицията разкриха, че е известно името на убиеца на председателя на Гражданското движение „Свобода, демокрация, справедливост“ Оливер Ивановски, застрелян на 16 януари 2018 г. в Косовска Митровица. \r\n„КИА и косовската полиция разполагат с информация за това кой е натиснал спусъка и мотивите му това убийство\", разкрива източник, който редакцията определя като „надежден“. \r\n „Може би те не разполагат с цялата информация, за да разпоредят ареста на предполагаемите извършители, но имат следа. Много е вероятно институциите за сигурност да са информирали политическите лидери, както в Косово, така и в Сърбия, за техните констатации\", подчерта източникът. Тереза Герова", "date": "2018.02.08", "title": "МКД (Македония): Сръбски журналист твърди, че убиецът на Оливер Иванович е получил 40 хиляди евро за изпълнение на поръчката"}
{"url": "http://www.focus-news.net/news/2018/02/08/2486394/die-welt-ep-glasuva-za-premahvane-na-lyatnoto-chasovo-vreme.html", "text": "Вече е ясно: 384 депутати в Европейски парламент гласуваха в четвъртък за премахване на лятното часово време, срещу 154 \"против\", съобщава германският вестник Die Welt.\r\nТова обаче не означава, че лятното часово време ще бъде премахнато: с резолюцията ЕП призова Европейската комисия да проучи предимствата и недостатъците на смяната в часовника през март и октомври всяка година, и да отмени правилата за нея, ако е необходимо. \r\nОт 1996 г. гражданите на страните от Общността връщат с един час напред часовници в последната неделя на март, а в последната седмица на октомври – с един час назад.  Ползите са спорни. \r\nЕвропейската комисия разглежда от известно време призиви за премахване на лятното часово време. Въпросът се обсъжда с оглед на цялата налична информация. Щом има резултат, обществеността ще бъде информирана, увериха от ЕК.Тереза Герова", "date": "2018.02.08", "title": "Die Welt: ЕП гласува за премахване на лятното часово време"}
{"url": "http://www.focus-news.net/news/2018/02/08/2486387/veliko-tarnovo-zhiteli-na-selo-hotnitsa-vnesoha-zhalba-sreshtu-otsenkata-za-vazdeystvie-varhu-okolnata-sreda-na-avtomagistrala-ruse-veliko-tarnovo.html", "text": "Жители на великотърновското село Хотница внесоха жалба срещу оценката за въздействие върху околната среда на автомагистрала Русе – Велико Търново. Това съобщи за Радио „Фокус“ – Велико Търново Господин Гюров, един от жалбоподателите, представляващ жителите на село Хотница. Жалбата вече е входирана в Министерство на околната среда и водите и предстои разглеждането и от Върховния административен съд, което ще се случи в срок от 6 месеца. Тя е депозирана от две юридически лица, но представлява позицията на близо 60 жители на селото, подписали изготвеното след общественото обсъждане становище. Господин Гюров посочи, че жителите на селото са против ОВОС-а на магистралата, тъй като в него не е отчетено въздействието върху околната среда, което трафикът, преминаващ през селото, ще окаже. „Идеята на магистралите е да извеждат транзитния трафик от населените места, а в случая трафикът ще бъде вкаран в Хотница. Самата магистрала минава много близо до селото, а пътната връзка е веднага след изхода на селото - на около 200 метра. Един много сериозен трафик ще върви през централната улица на Хотница, по която няма даже тротоари на повечето места, за да се качи на тази магистрала. Въздействието на този трафик не е отчетено въобще в ОВОС“, посочи Господин Гюров. По думите му направените оценки на въздействието на трафика, преминаващ по магистралата, не са реалистични. Той допълни, че те са ориентирани към 2040-2045 година. „Няма оценка за периода, в който ние живеем. Знаем, че дизеловите автомобили замърсяват атмосферния въздух. Тези емисии, които са смятани по някакъв висок евростандарт в хоризонт 2040 година, са абсолютно нереални. Не може да се съди само по някакви замърсявания в някакъв далечен период, без да се  отчитат сегашните ефекти и особено ефектите от този допълнителен трафик през селото“, добави Гюров. Според него при другия вариант за трасето на автомагистралата, трафикът през населени места ще бъде избегнат. Според жителите на Хотница могат да се направят промени по отхвърления вече „син“ вариант, така че той да бъде екологично издържан. Според Гюров жителите на село Момин сбор също са против „комбинирания“ вариант.\r\nНадежда КРЪСТЕВА", "date": "2018.02.08", "title": "Велико Търново: Жители на село Хотница внесоха жалба срещу оценката за въздействие върху околната среда на автомагистрала Русе – Велико Търново"}
{"url": "http://www.focus-news.net/news/2018/02/08/2486395/vratsa-administrativniyat-sad-obrazuva-novi-15-dela-protiv-podzakonovi-normativni-aktove-na-obshtinskite-saveti-v-devnya-dalgopol-varna-i-dolni-chiflik.html", "text": "Административният съд образува нови 15 дела от обществен интерес против подзаконови нормативни актове от началото на 2018 година до момента. Това съобщиха от пресцентъра на Административен съд - Враца/b>. Шест от делата са образувани по протест на Окръжна прокуратура – Варна срещу текстове от общински наредби, приети с решения на общинските съвети в Девня, Дългопол, Варна, Долни чифлик. Предмет на съдебното производство по 4 от административните дела – адм. дело №24, 25, 99, 411 по описа на съда за 2018 г., е оспорване на текстове от Правилници за организацията и дейността на Общинските съвети, техните комисии и взаимодействието им с общинската администрация, приети от общините Дългопол, Варна и Долни Чифлик. Две оспорвания са постъпили от страна на ВОП срещу текстове от Наредбата за определянето и администрирането на местните такси и цени на услуги на територията на община Девня и срещу Решение №20/8 декември 2015 год. на общински съвет – Девня. Образувани са адм. дела №№ 229 и 287 по описа на съда за 2018 г В оспорените от ВОП текстове е посочено, че за общински и държавни имоти, ползвани или наети от други лица, таксата за битови отпадъци се заплаща от общината, съответно от държавата за сметка на наемателя, съответно на ползвателя.   \r\nОбразувани са 6 административни дела по жалби – оспорване на административни актове от граждани срещу текстове от Решение №229 Б, „Б“ и „А“/22 декември 2016 г. на Общински съвет Ветрино – адм. дело №66, 67,68, 69, 70, 71 по описа на съда за 2018 г., като адм. дела № 68/2018 и №71/2018 са присъединени към адм. дело № 3506/2017 г., а адм. дело № 70/2018 е присъединено към адм. дело № 69/2018 г. Обжалваните текстове от Решението на Общ. съвет Ветрино са свързани с определяне размера на таксата за битови отпадъци. \r\nДве са образуваните адм. дела по жалби на граждани, с които оспорват текстове на административни актове на Общински съвет – Варна – адм. дело №143/2018 и № 151/2018 г. Жалбите са срещу текстове от наредби - Наредба за изграждане, стопанисване, контрол и опазване на зелената система на територията на община Варна, в частта относно предвидената в същата възможност актове за установяване на административни нарушения да бъдат съставяни от Кмета на Варна;  и Наредба за преференциално пътуване, приета с Решение №2080(40) 30 март 2015 г. \r\nНовообразувано е адм. дело № 439/2018 г., по иск на Инициативен комитет за провеждане на местен референдум за Морската градина и крайбрежната зона на гр. Варна чрез подписка, срещу уведомително писмо от Председателя на Общ. съвет – Варна за отстраняване на нередности в подписката на ИК. \r\nНови 49 адм. дела са образувани по жалби на собственици на имоти срещу Заповеди на Кмета на община Варна, свързани с определяне размера на паричното обезщетение за принудително отчуждени поземлени имоти за изграждането на булевард „Васил Левски“.", "date": "2018.02.08", "title": "Враца: Административният съд образува нови 15 дела против подзаконови нормативни актове на общинските съвети в Девня, Дългопол, Варна и Долни чифлик"}
{"url": "http://www.focus-news.net/news/2018/02/08/2486396/sofiya-kmetat-yordanka-fandakova-dogovori-da-bade-postaven-barelef-na-dimitar-peshev-pred-posolstvoto-ni-vav-vashington.html", "text": "Кметът на София Йорданка Фандъкова и председателят на Градския съвет на Вашингтон Фил Менделсон се договориха да бъде поставен барелеф на Димитър Пешев пред Българското посолство във Вашингтон. Паметният знак ще се постави във връзка със 75-ата годишнина от спасяването на българските евреи. Софийският кмет благодари на Фил Менделсон за личната ангажираност и подкрепа за именуване на площада пред Българското посолство на името на Димитър Пешев.  \r\nПо време на срещата Йорданка Фандъкова и Фил Мендалсон обсъдиха предизвикателствата пред големите градове – транспорта, чистотата на въздуха и достъпа до образование. Председателят на Градския съвет на Вашингтон информира столичния кмет Фандъкова за мерките, които вземат за справяне с големия трафик и подобряване чистотата на  въздуха. Той посочи като ключови изграждането на метро във Вашингтон, изграждането на велоалеи, провеждането на кампании, насочени към ходенето пеша и карането на велосипеди, както и стимулиране на гражданите от съседните населени места да се придвижват в американската столица с обществен транспорт. Градската управа използва и различни механизми, за да поощрява гражданите да използват възобновяеми енергийни източници като слънчеви панели. \r\nСистемата за прием в детските заведения на Вашингтон е сходна със системата в София. Задължителният обхват на децата в детски заведения – всички 5-годишни, а основен критерии за прием в училище е близостта до дома. \r\nКметът Фандъкова проведе среща и с конгресмена Дон Байер. По време на разговорите столичният кмет  представи проектите на София в областта на образованието, културното наследство и инфраструктурата. Двамата обсъдиха възможностите за инвестиции в София в сферата на IT сектора, туризма и образованието. Според Фандъкова София има потенциала да се развива като туристическа дестинация. Природните дадености, културно-историческото наследство и съвременната култура правят града атрактивен за туристите, а една от най-перспективните сфери за инвестиции са минералните извори. Фандъкова запозна конгресмена с бъдещата инвестиция на фондация \"Лаудер\" в изграждане на училище,  детска градина и културен център в София и с факта, че в българската столица работят американски компании в IT сектора. По време на разговорите Фандъкова го информира и за частнопубличното партньорство при предстоящото изграждане на станция на метрото между станция „Сливница“ и станция „Обеля“.", "date": "2018.02.08", "title": "София: Кметът Йорданка Фандъкова договори да бъде поставен барелеф на Димитър Пешев пред посолството ни във Вашингтон"}
{"url": "http://www.focus-news.net/news/2018/02/08/2486386/gerb-depozira-v-konstitutsionniya-sad-iskaneto-si-za-pretsenka-na-saotvetstvieto-na-istanbulskata-konventsiya-s-konstitutsiyata.html", "text": "ГЕРБ депозира в Конституционния съд искането си за преценка на съответствието на Истанбулската конвенция с Конституцията на Република България, предаде репортер на Агенция „Фокус”. Документите бяха внесени от народните представители Данаил Кирилов и Тома Биков, а искането е подписано от 75 народните представители от ПГ на ГЕРБ. От партията са предоставили на съда като материали и преписката за ратификацията на документа в Народното събрание, както и 8 доклада, които са били изработени през последните 4 години и представляват анализ и оценка на възможността за прилагане на Истанбулската конвенция. Председателят на парламентарната Комисия по правни въпроси Данаил Кирилов обясни, че в документите са приложени и всички становища, постъпили в рамките на законодателната процедура до сега, както положителните, така и отрицателните. \r\nИван ЛАЗАРОВ", "date": "2018.02.08", "title": "ГЕРБ депозира в Конституционния съд искането си за преценка на съответствието на Истанбулската конвенция с Конституцията"}
{"url": "http://www.focus-news.net/news/2018/02/08/2486397/kyustendil-zhena-e-postradala-pri-vzriv-na-gazova-butilka-v-kvartal-kolusha.html", "text": "Жена от Кюстендил е пострадала при взрив на газова бутилка. Това съобщиха за Радио „Фокус” – Кюстендил от ОДМВР – Кюстендил. Инцидентът е встанал преди обед в жилище в квартал „Колуша” в Кюстендил. Взривът е възникнал в помещение, използвано за готвене. При инцидента е пострадала възрастна жена, собственик на жилището. Екип на Районна служба „Пожарна безопасност и защита на населението” се е отзовал на сигнала. Жената е обслужена от екип на „Спешен център” – Кюстендил. Тя е с около 30% изгаряния. От взривната вълна са нанесени материални щети на помещението.\r\nВенцеслав ИЛЧЕВ", "date": "2018.02.08", "title": "Кюстендил: Жена е пострадала при взрив на газова бутилка в квартал „Колуша”"}
{"url": "http://www.focus-news.net/news/2018/02/08/2486400/plovdiv-mitropolit-nikolay-shte-vazglavi-bogosluzhenie-v-hram-sv-haralampiy-na-9-fevruari.html", "text": "Пловдивският митрополит Николай ще възглави богослужение в храм „Св. Харалампий“ на 9 февруари, когато Православната църква чества паметта на св. Харалампий Чудотворец. Това съобщиха за Радио „Фокус“ – Пловдив от Пловдивската митрополия. Архиерейската света Литургия ще започне в 9.00 часа.\r\nДнес от 17.00 часа, с благословението на Негово Високопреосвещенство Пловдивския митрополит Николай, Знеполският епископ Арсений ще отслужи Празнична вечерня с петохлебие в същия храм.\r\nСвети Харалампий бил епископ в град Магнезия, Тесалия, по времето на император Септимий Север (196-210 г.). Без да се страхува от преследванията срещу християните, той смело проповядвал сред хората. Бил заловен и измъчван жестоко, но всеки път с молитви изцелявал раните си, което накарало много езичници да приемат християнството. Загинал мъченически през 198-ма година на преклонната 113-годишна възраст.\r\nХрам, посветен на св. свещеномъченик Харалампий, има още в началото XIX век в пловдивския квартал „Мараша“. През 1874 година той е изцяло обновен с щедрите дарения на членове от прочутия тогава в града Кафтанджийски еснаф. Тази дата се вижда и сега, издялана на мраморна плоча, поставена над главния вход от западната страна на храма.\r\nТони МИХАЙЛОВ", "date": "2018.02.08", "title": "Пловдив: Митрополит Николай ще възглави богослужение в храм „Св. Харалампий“ на 9 февруари"}
{"url": "http://www.focus-news.net/news/2018/02/08/2486381/sas-pusna-sreshtu-parichna-garantsiya-chetirimata-obvineni-che-sa-pomagali-za-otvlichaneto-na-adrian-zlatkov.html", "text": "САС пусна срещу парична гаранция четиримата обвинени, че са помагали за отвличането на Адриан Златков, предаде БНР. 10 000 лева е паричната гаранция, която определи Софийският апелативен съд, за свободата на Ивайло Борисов-Ториното, Мартин Марков и Георги Джамбазов. Четвъртата обвиняема за отвличането на 25-годишния Адриан Златков - Здравка Стефанова, е с двойно по-малка парична гаранция. Тримата апелативни съдии отмениха като неправилно и незаконносъобразно решението на Софийския градски съд, който преди седмица задържа четиримата под стража, с мотив - че няма достатъчно данни за съпричастността им към отвличането.", "date": "2018.02.08", "title": "САС пусна срещу парична гаранция четиримата обвинени, че са помагали за отвличането на Адриан Златков"}
{"url": "http://www.focus-news.net/news/2018/02/08/2486399/tass-parlamentat-na-moldova-prie-deklaratsiya-s-koyato-obvini-rusiya-v-prekomerna-namesa-v-politicheskiya-y-zhivot.html", "text": "Парламентът на Молдова прие декларация, с която обвини Руската федерация в намеса във вътрешните работи на републиката, предава TACC.\r\n„Декларацията осъжда посегателството на Русия срещу националната сигурност и прекомерната й намеса в политическия живот на Молдова. Приемането й е особено необходимо след заявлението на Държавната дума на Руската федерация, насочено срещу Република Молдова“, заяви Сергей Сирбу, депутат от Демократическата партия на Молдова, която предложи документа.\r\nВ декларацията се говори за „оскърбителните заявления“ по адрес на Молдова, изразява се недоволство от ограниченията срещу молдовските износители, а също и за „политически преследвания срещу молдовски служители“. \r\nРуската агенция отбелязва, че при гласуването на декларацията пленарната зала са напуснали опозиционните социалисти и комунисти. Тереза Герова", "date": "2018.02.08", "title": "ТАСС: Парламентът на Молдова прие декларация, с която обвини Русия в „прекомерна намеса в политическия й живот“"}
{"url": "http://www.focus-news.net/news/2018/02/08/2486402/vratsa-ekip-na-pbzn-obezopasyava-terasa-na-18-etazhen-blok-stroen-prez-70-te-godini-na-minaliya-vek.html", "text": "Екип на ГД „Пожарна безопасност и защита на населението“ (ПБЗН) обезопасява тераса на 18-етажен блок във Враца, строен през 70-те години на миналия век, предаде репортер на Агенция „Фокус“. Блокът се намира на ул. „Вежен“ в близост до МБАЛ „Христо Ботев“. Тераса на седмия етаж е започнала да се срутва. От ПБЗН премахват бетоновия парапет, който прегражда терасата. Имало е реална опасност от падащи части, но няма пострадали хора. Двама души са подали сигнал към ПБЗН за струтващия се балкон.", "date": "2018.02.08", "title": "Враца: Екип на ПБЗН обезопасява тераса на 18-етажен блок, строен през 70-те години на миналия век"}
{"url": "http://www.focus-news.net/news/2018/02/08/2486392/danail-kirilov-gerb-konstitutsionniyat-sad-shte-dade-nay-obektivnata-pravna-ekspertiza-za-tova-dali-istanbulskata-konventsiya-saotvetstva-na-konstitutsiyata.html", "text": "Конституционният съд с решение ще даде най-обективната правна експертиза и заключение за това дали Истанбулската конвенция съответства на Конституцията. Това заяви пред журналисти Данаил Кирилов – народен представител от ПГ на ГЕРБ и председател на парламентарната Комисия по правни въпроси, след депозираното искане в Конституционния съд за преценка на съответствието на Истанбулската конвенция с Конституцията на Република България, предаде репортер на Агенция „Фокус”.  „Първо сме анализирали всички отрицателни становища. След това сме дали и нашите аргументи „за”. Смятаме, че с това искане максимално изчерпателно сме представили проблема и ситуацията пред конституционните съдии”, обясни Данаил Кирилов.  По думите му реалните варианти са два – Конституционният съд да приеме, че Конвенцията съответства на Конституцията и ратификацията е допустима, вторият вариант е обратният. „Съобразно това кой от тези варианти ще се случи, ние ще съобразим по-нататъшното си правно поведение. В никакъв случай не искаме да коментираме бъдещи, евентуални или хипотетични промени в Конституцията. Това е един следващ въпрос, който зависи от много обстоятелства, включително и от съгласието и консенсуса в парламента”, допълни Кирилов. „До този момент ние активно се борим за подкрепа в парламента, но бих казал, че не събираме кой знае колко широка подкрепа в парламентарния аспект на този анализ”, коментира още той. \r\nИван ЛАЗАРОВ", "date": "2018.02.08", "title": "Данаил Кирилов, ГЕРБ: Конституционният съд ще даде най-обективната правна експертиза за това дали Истанбулската конвенция съответства на Конституцията"}
{"url": "http://www.focus-news.net/news/2018/02/08/2486388/parlamentat-prie-chast-ot-promenite-v-zakona-za-bankovata-nesastoyatelnost-svarzani-s-kazusa-ktb-glasuvaneto-shte-prodalzhi-utre.html", "text": "Парламентът прие част от окончателните промени в Закона за банковата несъстоятелност, свързани с казуса КТБ, предаде репортер на Агенция „Фокус“. Според промените временният синдик и синдикът нямат право да заличават учредени от длъжници обезпечения, с изключение на случаите, при които вземането на банката е погасено изцяло чрез парично плащане. Уточнява се, че синдиците нямат право да заличават обезпеченията до датата на откриване на процедурата по осребряване имуществото на банката. Според промените недействителна по отношение на несъстоятелността е всяка сделка, при която вземане с произход от банката е прехвърлено на трето лице, независимо от броя на прехвърлянията. Законът предвижда в случай, че сделката бъде обявена от съда за недействителна, третото лице да губи качеството си на кредитор спрямо други лица, ако вземането му се основава на придобити в резултат на тази сделка права. По искане на банката или на кредиторите по несъстоятелността ще се спират всички висящи съдебни, съдебно-изпълнителни производства и/или производства по несъстоятелност, с предмет вземането на третото лице, до влизане в сила на съдебното решение. Синдикът, временният синдик или фондът могат да предявяват искове пред съда по несъстоятелността за обявяване на недействителността на сделка или на поредица от сделки в 5-годишен срок от откриването на производството по несъстоятелност за банката.\r\nБиляна ИВАНОВА", "date": "2018.02.08", "title": "Парламентът прие част от промените в Закона за банковата несъстоятелност, свързани с казуса КТБ - гласуването ще продължи утре"}
{"url": "http://www.focus-news.net/news/2018/02/08/2486403/haskovo-obshtinata-organizira-informatsionna-sreshta-vav-vrazka-s-izpalnenieto-na-programata-za-energiyna-efektivnost-na-mnogofamilni-zhilishtni-sgradi.html", "text": "Община Хасково организира информационна среща с граждани във връзка с изпълнението на програмата за енергийна ефективност на многофамилни жилищни сгради, финансирана по ОП „Региони в растеж“. Това съобщиха от пресцентъра на Общината. Срещата ще се проведе на  13 февруари от 17.30 часа в зала „Хасково“. На срещата ще бъдат разяснени допустимостта, условията и начина за кандидатстване за получаване на финансова помощ по програмата. В информационната среща са поканени да участват всички заинтересовани граждани.", "date": "2018.02.08", "title": "Хасково: Общината организира информационна среща във връзка с изпълнението на програмата за енергийна ефективност на многофамилни жилищни сгради"}
{"url": "http://www.focus-news.net/news/2018/02/08/2486401/kyustendil-postradalata-zhena-pri-vzriva-na-gazova-butilka-e-transportirana-kam-klinika-po-izgaryaniya-v-stolitsata.html", "text": "Пострадалата 79-годишна жена при взрив на газова бутилка е транспортирана към клиника по изгаряния в столицата. Това съобщи за Радио „Фокус” – Кюстендил д-р Анелия Георгиева, директор на „Спешен център” – Кюстендил. По думите ѝ инцидентът най-вероятно е възникнал при неправилно боравене с газов котлон. Бутилката се е взривила и предизвикала изгаряния по тялото на 79-годишната жена. Има изгаряния по лицето и по дясната ръка. „След първоначалното обслужване на пациентката, извършен е преглед и е взето решение тя да бъде транспортирана към клиниката по изгаряния в „Пирогов” в София”, каза д-р Анелия Георгиева.\r\nВенцеслав  ИЛЧЕВ", "date": "2018.02.08", "title": "Кюстендил: Пострадалата жена при взрива на газова бутилка е транспортирана към клиника по изгаряния в столицата"}
{"url": "http://www.focus-news.net/news/2018/02/08/2486398/liliya-hristova-obshtina-varna-ima-izgradena-sistema-za-vanshno-videonablyudenie-v-48-ot-obshto-51-obshtinski-detski-gradini.html", "text": "Общината е изградила система за външно видеонаблюдение в 48 от общо 51 общински детски градини, включително детски градини с яслени групи, което осигурява безопасност на децата през целия им престой и безопасност на детската градина извън работно време. Това каза в интервю за Радио „Фокус“ – Варна Лилия Христова, директор на Дирекция „Образование и младежки дейности“ към Община Варна. Външното видеонаблюдение включва охрана на входовете, голям периметър от дворовете и коридорни части. „Най-необходимото за сигурността и външната охрана на децата на практика е направено. Общественият интерес в момента е към вътрешното видеонаблюдение, т.е. постоянно видеонаблюдение в помещението, където децата се обучават, хранят се и спят. Този въпрос е много деликатен и за да се изгради едно такова вътрешно видеонаблюдение, има няколко варианта“, отбеляза Лилия Христова. Една от възможностите е да бъде изградено вътрешно видеонаблюдение във всяко едно помещение или в помещение, за което има съгласие, но без IP адрес. Това означава, че достъп ще има само директорът, като информацията ще се съхранява в рамките на месец, след което ще се изтрива. „Тук стои въпросът при какви условия и вътрешни правила директорът може да предостави тази информация на заинтересованите страни“, добави Лилия Христова. Втората възможност е изграждане на вътрешно видеонаблюдение в съответното помещение с достъп през интернет. „Но за да се стигне до изграждането на каквото и да е вътрешно видеонаблюдение, е необходимо съгласие между всички заинтересовани страни, за да може юридически да бъде изпълнено. Всички родители от една група трябва да дадат писменото си съгласие децата им да бъдат под видеонаблюдение по време на престоя им в детската градина. Паралелно с това целият персонал, който обслужва съответната група – педагогически, непедагогически, също трябва да даде своето разрешение с декларация, че са съгласни да работят в условия на видеонаблюдение“, подчерта Лилия Христова. Тя каза още, че в момента се прави допитване до родителите по отношение на вътрешното видеонаблюдение. „Въпросът с вътрешното видеонаблюдение на всяка група има много деликатни моменти и много противоречиви мнения на родители по този въпрос. С тази анкета, която пуснахме, освен мнението на родителите за достъпа на децата до детските градини, кое е най-важно за родителите по време на престоя на децата в детските градини, питаме родителите и какво е тяхното отношение по това вътрешно видеонаблюдение“, каза още Лилия Христова. Данните ще бъдат обобщени тогава, когато всички родители, педагогически и непедагогически персонал в детските градини попълнят анкетите.\r\nМарияна ВАЛЕНТИНОВА", "date": "2018.02.08", "title": "Лилия Христова, Община Варна: Има изградена система за външно видеонаблюдение в 48 от общо 51 общински детски градини"}
{"url": "http://www.focus-news.net/news/2018/02/08/2486407/haskovo-v-grada-se-izvarshva-zapalvane-na-dupki-po-osnovnite-ulitsi-s-13-tona-topla-smes.html", "text": "Работници на ОП „Екопрогрес“ започнаха спешно запълване на дупки по хасковските улици. За целта се използва 13 тона топла смес. Това съобщиха от пресцентъра на Общината. Вече са запълнени дупки по булевардите „Г. С. Раковски“, „ Съединение“, “Илинден“, „В. Левски“ и по улиците „Цар Освободител“, „Стара планина“ и други. Спешният ремонт на дупки по хасковските улици продължава и утре.", "date": "2018.02.08", "title": "Хасково: В града се извършва запълване на дупки по основните улици с 13 тона топла смес"}
{"url": "http://www.focus-news.net/news/2018/02/08/2486408/ep-evrodeputatite-prizovaha-turtsiya-za-otmyana-na-izvanrednoto-polozhenie.html", "text": "В своя резолюция от четвъртък евродепутатите осъдиха стотиците арести, извършени от турското правителство с цел да се цензурира критиката срещу турската военна офанзива в Африн, съобщават от пресцентъра на Европейския парламент.\r\nЕвродепутатите осъдиха арестите на журналисти, активисти, доктори и обикновени граждани, които са изразили своята опозиция срещу турската военна интервенция в сирийския анклав Африн, който е под кюрдски контрол. Резолюцията беше приета в четвъртък с гласуване с вдигане на ръце. \r\nЕвродепутатите са сериозно загрижени за хуманитарните последици от турската намеса и предупреждават, че тези непропорционални действия не бива да бъдат продължавани. \r\nМасови репресии срещу гражданското общество и свободата на медиите \r\nИзвънредното положение, обявено след неуспешния опит за военен преврат на 16 юли 2016 г., понастоящем се използва за допълнително потискане на законната и мирна опозиция, подчертават евродепутатите, като още веднъж потвърждават, че силно осъждат провалената военна интервенция. Те допълват, че от тогава повече от 160 медийни организации са били закрити, а турското гражданско общество е подложено на масови репресии. \r\nЕвродепутатите призовават турските власти за: \r\n‒         отмяна на извънредното положение в страната; \r\n‒         незабавно и безусловно освобождаване на всички лица, които са били задържани единствено поради това, че са извършвали законна дейност, като са упражнявали свободата си на изразяване на мнение и сдружаване, и продължават да бъдат задържани без убедителни доказателства за извършването на престъпна дейност, включително германския журналист Дениз Юджел и четиримата журналисти от вестник „Джумхюриет; \r\n‒         сваляне на обвиненията срещу финландско-турската гражданка Аяла Албайрак, която беше осъдена задочно; \r\n‒         освобождаването на един от водещите лидери на НПО Осман Кавала, чието задържане е политизирано и произволно; \r\n‒         оттегляне на всички обвинения срещу председателя на „Амнести Интернешънъл“ за Турция Танер Кълъч и неговите колеги, тъй като все още не са представени конкретни доказателства срещу тях; \r\n‒         спазване на Европейската конвенция за правата на човека, в която ясно се отхвърля смъртното наказание. \r\nСредствата на ЕС, предназначени за Турция, да бъдат обвързани с условия за подобрения в областта на правата на човека \r\nЕвродепутатите заявяват, че средствата, предназначени за органите на Турция в рамките на Инструмента за предприсъединителна помощ (ИПП II) трябва да бъдат обвързани с условия за подобрения в областта на правата на човека, демокрацията и принципите на правовата държава. \r\nТе призовават върховния представител за външна политика Фредерика Могерини, Европейската служба за външна дейност (ЕСВД), Европейската комисия и държавите членки да продължават да повдигат пред турските си партньори въпросите за положението на задържаните защитници на правата на човека, политически активисти, адвокати, журналисти и представители на академичните среди. \r\nЦитат \r\nНеджми Али (АЛДЕ, България) заяви: „Необходим е по-балансиран подход към състоянието на човешките права в Турция. Погрешното възприемане и лошата преценка на фактите могат да създадат една доста негативна картина на турското общество. Не трябва да забравяме, че Турция изпълнява основна роля за справянето с бежанската криза чрез предоставянето на убежище на милиони хора. Въпреки че този процес е организиран само въз основа на съвместно изявление на ЕС и Турция, той допринася ефективно за защитата на външните граници на Съюза. Това се наблюдава в Югоизточна Европа и особено в моята страна България“. \r\nДопълнителна информация \r\nПрез ноември 2016 г. евродепутатите призоваха за временно замразяване на преговорите за членство с Турция, като същевременно страната остане „обвързана“ към ЕС. През юли 2017 г. евродепутатите предупредиха, че разговорите за присъединяване на Турция към ЕС трябва да бъдат прекратени, ако предложените промени в конституцията бъдат приети, тъй като те са в противоречие с критериите за членство в ЕС.", "date": "2018.02.08", "title": "ЕП: Евродепутатите призоваха Турция за отмяна на извънредното положение"}
{"url": "http://www.focus-news.net/news/2018/02/08/2486410/kyustendil-obshtinata-e-oborudvala-vhodovete-na-vsichki-detski-gradini-s-kameri-za-postoyanno-videonablyudenie.html", "text": "Входовете на всички детски градини са под постоянно видеонаблюдение. Това съобщиха за Радио „Фокус” – Кюстендил от Община Кюстендил. Монтираните камери са включени в системата за контрол, в която са обхванати и общинските учебни заведения. От Община Кюстендил посочиха, че през 2015 година кметът Петър Паунов е обявил идеята за въвеждане на видеонаблюдение във всички детски градини и социални заведения. Тя се отнася за всяка детска градина, филиалите, яслените групи и социалните заведения, всички стаи и спални помещения, дворовете, без помещенията за преобличане. Целта е по-голяма сигурност, гарантиране спокойствието и качеството на услугата. Предложението е включвало достъп до материалите да имат само хора със специален достъп, съгласуван от Агенция за закрила на детето, както и всеки един родител да има възможност да провери отношението към детето, качеството на услугата или превантивно да се информира. Реализирането на тази идея може да се осъществи със съгласието на родителите и персонала на детските и социални заведения.\r\nВенцеслав ИЛЧЕВ", "date": "2018.02.08", "title": "Кюстендил: Общината е оборудвала входовете на всички детски градини с камери за постоянно видеонаблюдение"}
{"url": "http://www.focus-news.net/news/2018/02/08/2486406/dobrich-372-uchastnitsi-shte-se-vklyuchat-vav-2-riya-oblasten-konkurs-za-retsital-za-da-ya-ima-balgariya.html", "text": "На 24 февруари 2018 г. ще се проведе второто издание на Областния конкурс рецитал „За да я има България“, организиран от Община Добрич и ДТ „Йордан Йовков“. Това съобщиха от пресцентъра на Общината. Рецитатори от общините Добрич, Добричка, Тервел, Крушари и Балчик ще покажат своите умения в областта на художественото слово. Широк диапазон от произведения от българската поезия, проза и драматургия, посветени на България, нейните герои, природни красоти, забележителности, обичаи и традиции ще пресъздадат талантливите деца и млади хора на областта. Конкурсът, посветен на 3 март – Национален празник на България, дава възможност за изява на индивидуални изпълнители от четири възрастови групи – подготвителна група, I - IV клас, V - VII клас, VIII - XII клас. Поради големия интерес към инициативата и за улеснение на участниците, след официалното откриване в 9.30 часа в Концертна зала „Добрич“, конкурсът ще се проведе в три зали, както следва:\r\nОт 9.30 часа ще бъде официалното откриване в Концертна зала  „Добрич“ (Органова зала). От 10.00 часа до 13.00 часа ще се състои конкурсната част.\r\n- I възрастова група – деца от подготвителна група в Концертна зала „Добрич“;\r\n- II възрастова група – ученици от I – IV клас в Огледална зала „Нели Божкова“;\r\n- III възрастова група – ученици от V –VII клас в Камерна зала на Драматичен театър „Йордан Йовков“. \r\nОт 14.00 часа до 16.00 часа отново конкурсна част.\r\n- II възрастова група – ученици  от  I – IV клас в Огледална зала „Нели Божкова“;\r\n- IV възрастова група – ученици от VIII – XII клас в Камерна зала на Драматичен театър „Йордан Йовков“.\r\nНаграждаването ще бъде на 2 март 2018 г. от 11.00 часа в Голяма заседателна зала на Община град Добрич. Резултатите от конкурса ще бъдат публикувани на сайта на Община град Добрич на 27 февруари 2018 г. Класираните ще бъдат информирани по телефон или ел. поща.", "date": "2018.02.08", "title": "Добрич: 372 участници ще се включат във 2-рия Областен конкурс за рецитал „За да я има България“"}
{"url": "http://www.focus-news.net/news/2018/02/08/2486411/sport-pobedihme-gruziya-za-fed-kap-ostavame-v-parva-grupa.html", "text": "Първата ракета на България Виктория Томова спечели с 6:2, 6:3 срещу 326-ата в ранглистата Екатерине Горгодзе. По-рано днес Изабелла Шиникова се наложи бързо с 6:3, 6:3 над София Шапатава и така България надигра Грузия с 2:0 победи в мач от Група “А” на Първа  група от зона Европа/Африка на турнира \"Фед къп\". \r\nВчера България загуби с 1:2 победи от Сърбия, а утре е срещата между Сърбия и Грузия. След нея ще стане ясно и крайното класиране в Група “А”. С победата срещу Грузия националките си осигуриха оставане в Първа група на зона Европа/Африка.", "date": "2018.02.08", "title": "Спорт: Победихме Грузия за „Фед Къп“, оставаме в Първа група"}
{"url": "http://www.focus-news.net/news/2018/02/08/2486412/dobrich-izdadena-e-zapoved-za-ogranichavane-polzvaneto-na-vodata-za-piteyno-bitovi-tseli-v-hirurgichniya-korpus-na-mbal-dobrich-zaradi-otkloneniya-po-mikrobiologichni-pokazateli.html", "text": "Издадена е заповед за ограничаване ползването на водата за питейно-битови цели в Хирургичния корпус на МБАЛ - Добрич заради отклонения по микробиологични показатели. Това съобщиха от пресцентъра на РЗИ - Добрич. Във връзка с установени отклонения в качеството на питейната вода по микробиологични показатели в Хирургичен корпус на МБАЛ – Добрич, поради възникнали технически проблеми с водопроводните съоръжения на територията на лечебното заведение, РЗИ - Добрич е предприело незабавни мерки за овладяване на проблема: \r\n- на „ВиК Добрич“ е предписано незабавно провеждане на всички необходими хигиенни мерки, в това число пълна профилактика на водопреносната мрежа, захранваща Хирургичния корпус;\r\n- издадена е заповед за ограничаване ползването на водата за питейно-битови цели в Хирургичния корпус;\r\n- на МБАЛ – Добрич е издадено предписание да бъдат информирани пациентите и персоналът на болницата, че водата не трябва да се използва за питейно-битови нужди. Освен това лечебното заведение е длъжно да осигури бутилирана вода за питейни нужди от регламентиран производител. Предписан е строг дезинфекционен режим на територията на цялото лечебно заведение. Въведен е и стриктен контрол и регистрация на вътреболничните инфекции.\r\nНа директора на МБАЛ - Добрич е възложено да се направи оценка на риска от разпространение на вътреболнични инфекции в следоперативния период в отделенията, в които се извършват оперативни интервенции и при наличие на риск да се преустанови извършването на планови операции до отстраняване на проблема.\r\nМБАЛ - Добрич и ВиК Добрич, под контрола на РЗИ - Добрич, са предприели всички необходими мерки за привеждане на водата в съответствие със здравните норми. Последното пробонабиране показва, че показателите на водата са в съответствие със здравните изисквания. След потвърждение на тези проби, ще се пристъпи към отмяна на забраната за ползване на водата. \r\nВ резултат на предприетите мерки своевременно е овладяна ситуацията и не е допуснато възникването на риск за здравето на пациентите и работещите в лечебното заведение.\r\nВзетите проби питейна вода на крана при потребителя от контролни пунктове в гр. Добрич не показват отклонения от изискванията за качество на водата.", "date": "2018.02.08", "title": "Добрич: Издадена е заповед за ограничаване ползването на водата за питейно-битови цели в Хирургичния корпус на МБАЛ - Добрич заради отклонения по микробиологични показатели"}
{"url": "http://www.focus-news.net/news/2018/02/08/2486404/afp-broyat-na-zhertvite-na-siriyskite-udari-sreshtu-iztochna-guta-dostigna-do-36-dushi-10-ot-koito-detsa.html", "text": "За четвърти пореден ден силите на режима в Дамаск нанесоха удари в контролирания от опозиционни сили на Башар Асад анклав в Източна Гута, а по последни данни броят на загиналите е достигнал до 36 души, предава AFP.\r\nПо-рано се съобщаваше за девет жертви. По данни на базираната в Лондон Сирийска обсерватория за човешките права, въздушните удари са нанесени срещу най-малко шест различни локации в обсадената област. Уточнява се, че сред загиналите има 10 деца и седем жени.Тереза Герова", "date": "2018.02.08", "title": "AFP: Броят на жертвите на сирийските удари срещу Източна Гута достигна до 36 души, 10 от които - деца"}
{"url": "http://www.focus-news.net/news/2018/02/08/2486409/ivan-igov-psiholog-krayno-vreme-e-v-balgariya-da-ima-zakonodatelstvo-sreshtu-tormoza-nad-detsa.html", "text": "Иска ми се повдигнем общественото мнение към това, че е крайно време да имаме „аnti-bullying“ законодателство в България, защото процентът на насилие не нараства, но нараства формата, бездушието, начинът, по който децата показват насилието, което проявяват. Това каза психологът Иван Игов в интервю за Агенция „Фокус“ във връзка със случаите на агресия и насилие от страна на младежи и мерките за справяне с проблема. „Навремето един от най-големите социални психолози в историята на психологията Гордън Олпорт, който е бил съветник на президента Кенеди по отношение на премахването на апартейда в Съединените щати преди 60 години,  казва една много хубава мисъл, че насилието не може да бъде преборено и преодоляно с хубави думи, общи мероприятия или прочувствени писания. То може да бъде преодоляно само със закон.  Това всъщност е най-големият проблем в България – че ние сме една от малкото страни, които няма така наречения „аnti-bullying“ закон или закон срещу насилието над деца“, отбеляза Иван Игов. „В България имаме 4 министерства и поне 13 различни институции, които се занимават с проблемите на децата. Но тези институции работят некоординирано помежду си, тези деца не биват достатъчно обгрижвани и насочвани. Просто детето попада в една институция, във втора, в трета и всички си прехвърлят отговорността едни на други“, допълни той. По думите му липсата на такъв закон наистина е голям проблем, поради което Дружеството на психолозите в България настоява той да бъде изготвен и да казва на всички институции какво точно трябва да направят, когато едно дете е в риск или има проблемно поведение. „Без да имаме такова законодателство, каквото и да направим ние като специалисти, вие като журналисти или хората от неправителствения сектор, няма да свърши работа. Защото професията на хиляди хора е да се занимават с деца, а всъщност те работят без никаква координация помежду си. И дори когато някой иска да положи усилия или има идеите и желанието да помогне на такива деца, всъщност той не може да направи нищо, защото днес детето отпада от училище, утре полицията го прибира и го пуска, вдругиден попада в болница, закърпват го и го пускат обратно в същото семейство, което го е набило или в което има насилие. Ако продължим по този начин, ние ще изгубим едно цяло следващото поколение“, коментира психологът.  \r\nВесела АЛЕКСАНДРОВА", "date": "2018.02.08", "title": "Иван Игов, психолог: Крайно време е в България да има законодателство срещу тормоза над деца"}
{"url": "http://www.focus-news.net/news/2018/02/08/2486415/plovdiv-okrazhna-prokuratura-vnese-obvinitelen-akt-sreshtu-glavniya-arhitekt-na-obshtina-asenovgrad-za-poluchen-podkup.html", "text": "Окръжна прокуратура внесе обвинителен акт срещу главния архитект на Община Асеновград за получен подкуп и спрямо собственик на фирма, посредничил при предаването на парите. Това съобщиха от пресцентъра на Апелативна прокуратура - Пловдив. Окръжна прокуратура - Пловдив внесе в съда обвинителен акт спрямо Константин А., на 60 г., за това, че през месец ноември 2016 г. в град Асеновград в качеството си на главен архитект на Община Асеновград, е поискал от С. Б. от Асеновград, в качеството му на управител на банков офис, парична сума в размер на 10 000 лева, която не му се следва, и на 10 декември 2016 г. в гр. Пловдив, като извършител, е приел 8 000 лева, като парите са му били предадени от обвиняемия Митко З., за да извърши действия по служба - да съгласува Идеен проект за реконструкция и преустройство на бивш хотел в Асеновград в „многофункционална сграда със смесено предназначение“, като деянието е извършено с изнудване, посредством злоупотреба със служебното положение, като е заявил на С.Б., че за да се одобри проекта, обвиняемият Митко З. трябва да бъде нает за консултант. \r\nСпрямо Митко З., на 63 г., е повдигнато обвинение за това, че за времето от края на месец ноември 2016 г. до 10 декември 2016 г., в Асеновград и град Пловдив, като помагач, умишлено  е улеснил обвиняемия Константин А., да приеме дар, който не му се следва – парична сума в размер на 8 000 лева, за да извърши действие по служба, посочено по-горе, като помагачеството е осъществено с изготвяне на оферти от името на фирмата му за консултантска дейност, както и на фактури с посочена банкова сметка, от която впоследствие е изтеглил, преведени от банката 8 000 лева и ги е предал на Константин А. \r\nПо делото са били разпитани свидетели, назначени експертизи, иззети веществени доказателства и документи, и др. Спрямо всеки един от обвиняемите Константин А. и  Митко З. е взета мярка за неотклонение „Гаранция“ в размер на 5 000 лева и е наложена забрана да напускат пределите на България.", "date": "2018.02.08", "title": "Пловдив: Окръжна прокуратура внесе обвинителен акт срещу главния архитект на Община Асеновград за получен подкуп"}
{"url": "http://www.focus-news.net/news/2018/02/08/2486417/yambol-zadarzhan-pod-strazha-e-turski-grazhdanin-obvinen-za-predlagane-na-podkup-na-politseyski-sluzhitel.html", "text": "По искане на Окръжна прокуратура – Ямбол, съдът задържа под стража турския гражданин Рамазан О. (на 54г.). Това съобщиха от пресцентъра на Окръжна прокуратура – Ямбол. Мъжът е обвинен за това, че на 6 февруари 2018 г. в село Окоп, в района на бензиностанция, е предложил подкуп (пари в размер на 2 банкноти по 50 евро) на полицейски служител, за да не извърши действие по служба – за да не му извърши проба за алкохол с дрегер.\r\nСпоред прокурора е налице обосновано предположение за това, че Рамазан О. е извършил престъплението, в което е обвинен. Представителят на държавното обвинение е категоричен, че обвиняемият може да се укрие или да извърши друго престъпление. Съдът прие мотивите на прокурора и задържа под стража Рамазан О.\r\nОпределението на Окръжен съд – Ямбол подлежи на обжалване пред Апелативен съд –  Бургас.", "date": "2018.02.08", "title": "Ямбол: Задържан под стража е турски гражданин, обвинен за предлагане на подкуп на полицейски служител"}
{"url": "http://www.focus-news.net/news/2018/02/08/2486413/vratsa-vazstanoveno-e-dvizhenieto-po-pat-iii-101-lilyache-krivodol-pri-km-16.html", "text": "Възстановено е движението по път III-101 Лиляче - Криводол при км 16. Това съобщиха от пресцентъра на Агенция \"Пътна инфраструктура\". Трафикът временно беше пренасочен по обходен маршрут, поради пътнотранспортно произшествие.", "date": "2018.02.08", "title": "Враца: Възстановено е движението по път III-101 Лиляче - Криводол при км 16"}
{"url": "http://www.focus-news.net/news/2018/02/08/2486419/vratsa-4-godishno-dete-e-pochinalo-vav-vrachanskata-bolnitsa-sled-uslozhneniya-ot-grip.html", "text": "4-годишно дете е починало във Врачанската болница след усложнения от грип, съобщиха за Радио „Фокус“ – Видин от болницата. Информация за починалото дете е подадена и в Регионалната здравна инспекция. Детето е прието тази нощ с висока температура, боледувало е от 2 - 3 дни. Прегледано е от педиатър и е настанено в Детското отделение на болницата, а след това и в отделението за реанимация. Въпреки положените от страна на лекарите усилия детето е починало днес.\r\nАнна ЛОЗАНОВА", "date": "2018.02.08", "title": "Враца: 4-годишно дете е починало във Врачанската болница след усложнения от грип"}
{"url": "http://www.focus-news.net/news/2018/02/08/2486421/deputatat-ot-gerb-vasil-tsvetkov-organizira-priemni-v-nyakolko-naseleni-mesta-ot-oblast-sofiya-na-12-fevruari.html", "text": "Народният представител от ГЕРБ - София област Васил Цветков ще проведе открити приемни за граждани в общини от област София на 12 февруари. Това съобщиха от пресцентъра на ПП ГЕРБ. От 11.00 часа народният представител ще посети офиса на партията в село Челопеч, намиращ се на ул. \"Пейо Яворов\" №1. Записвания за приемната се правят на място или на телефон 0884 800 352. \r\nОт 12.00 часа депутатът ще се срещне с жителите на община Златица. Записвания за приемната могат да се правят в офиса на ГЕРБ в Златица на ул. “Васил Левски“ №1 или на телефон 0882 271 002.\r\nОт 14.00 часа народният представител ще приема в офиса на партията в гр. Пирдоп, ул. \"Цар Освободител\" №45 А, ет.1. Записвания могат да се правят на телефон 0882 271 007.\r\nВ 15.15 часа Цветков ще бъде в село Антон за среща с граждани в офиса на партията, намиращ се на бул. “България“ №11. Записвания на място или на тел. 0882 271 004.\r\nОт 16.15 часа, депутатът от ГЕРБ - София област ще проведе открита приемна с жители на община Копривщица. Срещата ще бъде в офиса на партията, който се намира на ул. \"Л. Каравелов\" №21. Записвания може да се правят на място или на тел. 0884 800 351.", "date": "2018.02.08", "title": "Депутатът от ГЕРБ Васил Цветков организира приемни в няколко населени места от област София на 12 февруари"}
{"url": "http://www.focus-news.net/news/2018/02/08/2486418/sliven-sadat-zadarzha-pod-strazha-mazhat-obvinen-za-ubiystvoto-v-grad-kermen.html", "text": "По искане на Окръжна прокуратура – Сливен, съдът задържа под стража Стоян Т., обвинен за убийство на жена в град Кермен, област Сливен. Това съобщиха от пресцентъра на Окръжна прокуратура – Сливен. Мъжът е на 62 г. от град Кермен и е обвинен за това, че на 4 февруари 2018 г. в град Кермен умишлено умъртвил 55-годишна жена.\r\nСпоред прокурора е налице обосновано предположение за това, че Стоян Т. е извършил престъплението, в което е обвинен. Представителят на държавното обвинение е категоричен, че обвиняемият може да се укрие или да извърши друго престъпление. Съдът прие мотивите на прокурора и задържа под стража Стоян Т.\r\nОпределението на Окръжен съд –Сливен подлежи на обжалване пред Апелативен съд –  Бургас.", "date": "2018.02.08", "title": "Сливен: Съдът задържа под стража мъжът, обвинен за убийството в град Кермен"}
{"url": "http://www.focus-news.net/news/2018/02/08/2486423/sport-zhil-myuler-e-na-chetvartfinal-sled-truden-sreshtu-sepi-sousa-otpadna.html", "text": "Поставеният под №3 в основната схема Жил Мюлер се класира за четвъртфиналите на турнира Sofia Open. Левичарят от Люксембург записа трудна победа с 2:1 сета над италианеца Андреас Сепи, в отделните части 4:6, 7:6 (5), 7:6 (2), а мачът продължи повече от два часа и половина. Сепи има за какво да съжалява, тъй като водеше със сет и пробив във втория, но не успя да задържи аванса си и в крайна сметка опонентът му направи обрат. \r\nВ друг двубой германския левичар Максимилиан Мартерер отстрани № 7 в схемата Жоао Соуса от Португалия със 7:5, 7:6(6). Следващият съперник на Мартерер е босненецът Мирза Башич, който започна от квалификациите.\r\nВенцислав ДРАГОМАНОВ", "date": "2018.02.08", "title": "Спорт: Жил Мюлер е на четвъртфинал след труден срещу Сепи, Соуса отпадна"}
{"url": "http://www.focus-news.net/news/2018/02/08/2486424/mvr-trima-izvarshiteli-na-telefonni-izmami-sa-zadarzhani-v-rayona-na-grad-vetovo.html", "text": "Трима извършители на телефонни измами са задържани в района на град Ветово. Това съобщиха от пресцентъра на МВР. Спецоперацията е реализирана от служители на сектор „Измами“ в ГДНП и колегите им от ОДМВР - Силистра и Русе. Действията са ръководени от Прокуратурата. В резултат на проведените съвместни действия са установени и задържани трима участници в група за извършване на телефонни измами. Двама от задържаните са с инициали Я. Я. (на 32 г.) - Шината, и Н. Н. (на 38 г.) - Малкия Келеш. Те са осъждани, а третият е с инициали Г. Г. (на 23 г.) и е с криминални регистрации. Мъжете били засечени в центъра на Ветово в лек автомобил „Опел Астра“, собственост на бащата на единия от тях. Установено е, че групата е действала по познатия сценарий „съдействие на полицията при провеждане на полицейска операция за задържане на телефонни измамници“. Задържането е осъществено, след осъществена телефонна измама, в която тяхна жертва станала 78-годишна жена от град Силистра, хвърлила от терасата на дома си плик с пари. По случая е образувано досъдебно производство по описа на РУ - Силистра. В рамките на операцията са извършени процесуално-следствени действия, при които са намерени и иззети мобилни апарати, SIM-карти (включително и такива ползвани при извършване на престъплението), както и др. вещи и предмети, свързани с престъпната дейност на задържаните. Работата по документиране и доказване на престъпната дейност на задържаните продължава под ръководството на прокуратурата. \r\nПодробности по случая оповестиха днес на пресконференция административният ръководител на Окръжна прокуратура - Силистра Теодор Желев, директорът на ОДМВР старши комисар Кристиян Петров и началникът на сектор „Криминална полиция” гл. инспектор Божидар Генчев. Като изключително успешна определи операцията окръжният прокурор, предвид факта, че телефонните измами са сериозен бич за населението в региона. Той подчерта, че благодарение на проведените действия са били осъществени няколко успешни реализации на територията на цялата страна, което е довело до залавяне и на други лица, съпричастни към извършване на телефонни измами. Прокурор Желев отбеляза решаващата роля на гражданите, оказали съдействие на полицията в процесния случай, и посочи, че тяхната активност е изключително важна в противодействието на този вид престъпна дейност. \"Успешната реализация е резултат на прецизно координирани оперативни действия на служителите на Областната дирекция с колегите им от ОДМВР - Русе и ГДНП и отличното взаимодействие с Прокуратурата на всеки етап на разследването\", допълни директорът на ОДМВР - Силистра старши комисар Кристиян Петров.", "date": "2018.02.08", "title": "МВР: Трима извършители на телефонни измами са задържани в района на град Ветово"}
{"url": "http://www.focus-news.net/news/2018/02/08/2486416/sofiyska-rayonna-prokuratura-vnese-obvinitelen-akt-za-izmama-po-shema-za-otpuskane-na-bankov-kredit.html", "text": "Софийска районна прокуратура внесе обвинителен акт за измама по схема за отпускане на банков кредит. Това съобщиха от пресцентъра на Прокуратура на Република България. През месец юли 2016 г. пострадалият Й. Й. попаднал на реклама в интернет пространството, в която се предлагало съдействие за отпускане на банков кредит от банка. Й. проявил интерес към въпросната обява и изпратил съобщение на посочения електронен адрес. В тази връзка, няколко дни по-късно – на 19 юли 2017 г., той получил телефонно обаждане от обвиняемия Иван Грешев, който се представил като г-н „Йорданов“, обяснявайки му, че ще му съдейства и ще му уреди отпускане на кредит в размер на 20 000 лева от банка „УниКредит Булбанк“ АД. По-късно същия ден между пострадалия и обв. Грешев последвали още няколко разговора, в хода на които обвиняемият го информирал, че кредитът ще бъде уреден, но за тази услуга следва да се заплати сума в размер на 500 лева. Й., мотивиран от думите на обв. Грешев, и без да подозира, че  изнесените от същия обстоятелства не отговарят на истината, и че обв. Грешев няма никакво намерение и възможност реално да осъществи каквото и да е съдействие във връзка с отпускането на кредити, се съгласил да даде посочената сума, и се разбрал с обв. Грешев двамата да се срещнат пред сграда, находяща се в гр. София, на бул. „Цариградско шосе“ № 139. \r\nНа същата дата двете лица осъществили уговорената среща и Й. дал на обв. Грешев исканата от последния парична сума в размер на 500 лева. При получаване на парите, обв. Грешев отново уверил св. Йорданов, че исканият кредит в размер на 20 000 лева ще му бъде отпуснат. \r\nСлед 19 юли 2016 г. Й. отново получил обаждане от обв. Грешев, в хода на което последният му обяснил, че е необходимо да се дадат още 980 лева, които ще послужат като такса за разглеждане на документите по отпускане на кредита. Двамата отново се срещнали, като Й. предал на Грешев исканата сума, a последният го уверил, „че всичко е наред“ и кредитът ще му бъде отпуснат. \r\nНа 21 юли 2016 г. обв. Грешев отново се свързал по телефона с пострадалия и му поискал още 500 лева, като му обяснил, че те също са необходими във връзка с отпускането на кредита. В проведения помежду им разговор, обв. Грешев уточнил, че сумата следва да се преведе чрез „Easy Pay“ на посочено от него лице, а именно на лицето К., като подчертал, че това лице е „негов човек“ – банкер, който „урежда кредита“. Мотивиран от думите на обв. Грешев, Й. превел на посоченото от Грешев лице исканата сума.\r\n Във връзка с описания по-горе случай е образувано досъдебно производство под ръководството и надзора на Софийска районна прокуратура. В хода на производството Грешев е установен и привлечен към наказателна отговорност за извършено престъпление по чл. 209, ал. 1 НК (измама). Разследването е приключено, като днес е внесен обвинителен акт срещу Грешев за описаното деяние.\r\nПредстои делото да бъде насрочено за разглеждане в Софийски районен съд.", "date": "2018.02.08", "title": "Софийска районна прокуратура внесе обвинителен акт за измама по схема за отпускане на банков кредит"}
{"url": "http://www.focus-news.net/news/2018/02/08/2486426/premierat-boyko-borisov-naznachi-lyuben-kanchev-za-zamestnik-ministar-na-turizma.html", "text": "Министър-председателят Бойко Борисов освободи по негова молба Милко Теофилов като заместник-министър на туризма, считано от 15 февруари. На длъжността е назначен Любен Кънчев. Това съобщиха от правителствената информационна служба. Той е магистър по френска филология от СУ „Св. Климент Охридски“, има и втора специалност „Български език и литература“. Над 30 години е работил на различни позиции в БНТ. От 2012 г. е заместник-кмет в Община Костинброд с ресори образование, култура, социални дейности, спорт и туризъм.", "date": "2018.02.08", "title": "Премиерът Бойко Борисов назначи Любен Кънчев за заместник-министър на туризма"}
{"url": "http://www.focus-news.net/news/2018/02/08/2486428/stolichniyat-inspektorat-proveryava-avtoservizi-i-stroitelni-obekti-za-zamarsyavane-i-nereglamentirano-gorene-na-otpadatsi.html", "text": "Експерти от Столичен инспекторат и РИОСВ - София извършиха проверки на 3 автосервиза и цех за преработка на дървесина в районите „Сердика“, „Красно село“ и „Сердика“. Това съобщиха от пресцентъра на Столична община. При извършените проверки не са констатирани нарушения, като нерегламентирано изгаряне на отпадъци и тяхното разпиляване.\r\nПродължават и проверките на строителни обекти. В районите „Триадица“ и „Люлин“ са съставени 3 акта за административно нарушение на техническите ръководители на строителни обекти за допускане на камиони с мръсна ходова част по уличните платна. Извършени са 15 проверки за контрол по замърсяване от строителство. Целта е да се ограничи замърсяването на пътните платна и на въздуха с фини прахови частици.", "date": "2018.02.08", "title": "Столичният инспекторат проверява автосервизи и строителни обекти за замърсяване и нерегламентирано горене на отпадъци"}
{"url": "http://www.focus-news.net/news/2018/02/08/2486405/toma-bikov-gerb-argumentite-na-bsp-za-istanbulskata-konventsiya-sa-neznachitelni-i-ne-ni-interesuvat.html", "text": "За нас аргументите и на църквата, и на мюфтийството, и на католиците са изключително важни. Винаги сме държали да водим диалог с тези институции. Аргументите на БСП за нас са незначителни и не ни интересуват. Това заяви пред журналисти народният представител от ПГ на ГЕРБ Тома Биков след депозираното искане в Конституционния съд за преценка на съответствието на Истанбулската конвенция с Конституцията на Република България, предаде репортер на Агенция „Фокус”. „Да гарантираме пред българското общество, че Конституцията ще се пази. Нашето разбиране е, че българската Конституция е един от основните защитници на традиционните ценности и на християнския културен фундамент на българското общество. В този смисъл нашата цел е да гарантираме на обществото, че тези ценности ще бъдат пазени от нас”, посочи Биков. По думите му, за да бъде ефективно едно законодателство, то трябва да се ползва с доверието на обществото и да отговаря на неговите разбирани. „Затова смятаме, че именно Конституционният съд е този, който може да гарантира, че Конституцията ще бъде спазена. Ние, като една системна партия, за нас конституцията е нещо свещено”, коментира още народният представител. \r\nИван ЛАЗАРОВ", "date": "2018.02.08", "title": "Тома Биков, ГЕРБ: Аргументите на БСП за Истанбулската конвенция са незначителни и не ни интересуват"}
{"url": "http://www.focus-news.net/news/2018/02/08/2486425/gl-prokuror-sotir-tsatsarov-shte-razocharovam-zashtitata-na-obvinyaemite-v-ihtiman-razsledvaneto-e-vazlozheno-i-na-prokuraturata-v-elin-pelin.html", "text": "Ще разочаровам защитата на обвиняемите в Ихтиман, разследването е възложено и на прокуратурата в Елин Пелин. Това каза пред журналисти главният прокурор Сотир Цацаров, предаде репортер на Агенция „Фокус“. „Обстановката в Ихтиман е притеснителна. Това, което мога да кажа от последните минути е, че защитата на обвиняемите е направила отвод на цялата прокуратура в Ихтиман. Очевидно се бърза, за да изтекат 72-та часа , за да няма компетентна прокуратура, която да реагира. Ще ги разочаровам - разследването е възложено и на прокуратурата в Елин Пелин.", "date": "2018.02.08", "title": "Гл. прокурор Сотир Цацаров: Ще разочаровам защитата на обвиняемите в Ихтиман, разследването е възложено и на прокуратурата в Елин Пелин"}
{"url": "http://www.focus-news.net/news/2018/02/08/2486414/interfaks-redzhep-tayip-erdogan-zayavi-che-turskata-operatsiya-v-afrin-e-podgotovka-za-po-mashtabna-operatsiya.html", "text": "Турският президент Реджеп Тайип Ердоган заяви, че въоръжените сили на страната са готови за провеждане на друга мащабна операция в Сирия, предава Интерфакс.\r\n„Действията на въоръжените сили на Турция, предприети с операцията с Африн, са само подготовка за по-мащабна стъпка“, заяви Ердоган, цитиран от Anadolu Agency. Според думите на турския президент, „настъпателните действия на турската армия все още предстоят“. \r\nТурската армия започна операция „Маслинова клонка“ в Африн на 20 януари. : Цанко Цолов", "date": "2018.02.08", "title": "Интерфакс: Реджеп Тайип Ердоган заяви, че турската операция в Африн е подготовка за по-мащабна операция"}
{"url": "http://www.focus-news.net/news/2018/02/08/2486429/liliya-hristova-obshtina-varna-prouchvame-obshtestvenoto-mnenie-i-sme-gotovi-da-podkrepim-vsyaka-detska-gradina-v-izgrazhdaneto-na-vatreshno-videonablyudenie.html", "text": "Община Варна проучва общественото мнение и е готова да подкрепи всяка детска градина, която има желание за изграждане на вътрешно видеонаблюдение по всички юридически правила. Това каза в интервю за Радио „Фокус“ – Варна Лилия Христова, директор на Дирекция „Образование и младежки дейности“ към Община Варна. Тя добави, че външно и вътрешно видеонаблюдение е изградено в детска градина №35 „Детска радост“, което е без IP адрес. „Достъп до системата има само директорът на детската градина. Съществуват и правила за ползването на информация“, посочи Лилия Христова. По думите ѝ в момента се говори само за видеонаблюдение. „Не мисля, че това е основната част от възпитанието и обучението на нашите деца. Ще изразя лично становище, ние имаме много добри учители, педагози и помощник-възпитатели в детските градини, които от сърце дават своя труд и работят много добре с децата. Да, където има хора, могат да се случат всякакви неща за съжаление, но смятам, че изграждането на видеонаблюдение в какъвто и да е вид трябва да бъде съчетано с добра комуникация, с добрия диалог между учители, родители, педагогически персонал, непедагогически персонал и администрация. Човешките отношения трябва да са на първо място и всеки, който работи с деца, трябва да работи от сърце и от душа. Всеки трябва да прецени дали може да издържи на напрежението в системата. Много от педагозите са подложени на невероятен стрес и той се поражда от различните взаимоотношения между хората. Неслучайно вече говорим в системата за подсилване на психологичната помощ във всяка една образователна институция, защото тя е необходима. Има хиперактивни и агресивни деца, които създават проблеми и се отключва агресия във взаимоотношенията им с другите деца, затова разговорите и действията трябва да вървят комплексно, а не само върху техническите средства. Проучваме общественото мнение. Там, където сме констатирали нарушение, веднага сме реагирали. Дано да няма подобни случаи в системата“, заяви Лилия Христова.\r\nМарияна ВАЛЕНТИНОВА", "date": "2018.02.08", "title": "Лилия Христова, Община Варна: Проучваме общественото мнение и сме готови да подкрепим всяка детска градина в изграждането на вътрешно видеонаблюдение"}
{"url": "http://www.focus-news.net/news/2018/02/08/2486427/varna-vazstanoveno-e-dvizhenieto-po-avtomagistrala-hemus-pri-km-382-v-posoka-varna.html", "text": "Възстановено е движението по автомагистрала \"Хемус\" при км 382 в посока Варна. Това съобщиха от пресцентъра на Агенция \"Пътна инфраструктура\". Трафикът в платното за Варна беше временно ограничен и пренасочен по обходен маршрут поради тежко пътнотранспортно произшествие.", "date": "2018.02.08", "title": "Варна: Възстановено е движението по автомагистрала \"Хемус\" при км 382 в посока Варна"}
{"url": "http://www.focus-news.net/news/2018/02/08/2486430/kyustendil-v-grada-se-provede-informatsionen-den-za-proektni-predlozheniya-po-programata-za-transgranichno-satrudnichestvo-mezhdu-balgariya-i-sarbiya.html", "text": "В Кюстендил се проведе информационен ден по втората покана за набиране на проектни предложения по Програмата за трансгранично сътрудничество между България и Сърбия, предаде репортер на Радио „Фокус” – Кюстендил. В събитието участваха около 80 потенциални кандидати и заинтересовани страни. На семинара бяха представени презентации по темите за общ преглед на втората покана, партньорство и сътрудничество, подготовка на проектните предложения и кандидатстване, както и електронно подаване на предложения. След всяка тема желаещите взеха участие в интерактивна тематична игра, последвана от сесия „Въпроси и отговори”. Общата цел на Програмата е да стимулира балансирано и устойчиво развитие на граничния регион между България и Сърбия, интегриран в европейското пространство посредством интелигентен икономически растеж, адаптация към промените в околната среда и подобряване на културата на обучение.\r\nВенцеслав ИЛЧЕВ", "date": "2018.02.08", "title": "Кюстендил: В града се проведе информационен ден за проектни предложения по Програмата за трансгранично сътрудничество между България и Сърбия"}
{"url": "http://www.focus-news.net/news/2018/02/08/2486431/plovdiv-zapochna-asfaltiraneto-na-nov-parking-s-nad-130-mesta-v-rayon-iztochen.html", "text": "Започна първият етап от асфалтирането на нов паркинг в пространството между улиците „Братя Свещарови“, „Марин Дринов“ и бул. „Източен“ в Пловдив. Това съобщи за Радио „Фокус“ - Пловдив кметът на район „Източен“ в града Николай Чунчуков. По думите му първият етап от асфалтирането се изпълнява само две седмици след старта на обекта. „Новият обществен паркинг ще бъде с капацитет за над 130 автомобила. 10 от местата ще са предназначени за хора с увреждания. Зоната, която в момента се облагородява, обхваща три големи междублокови пространства и прилежащи отсечки. Ако метеорологичните условия позволяват да се работи, обектът ще бъде завършен още през месец март“, каза още Николай Чунчуков.\r\nТони МИХАЙЛОВ", "date": "2018.02.08", "title": "Пловдив: Започна асфалтирането на нов паркинг с над 130 места в район „Източен“"}
{"url": "http://www.focus-news.net/news/2018/02/08/2486434/tass-igor-dodon-osadi-prietata-ot-parlamenta-deklaratsiya-za-ruskata-prekomerna-namesa-v-politicheskiya-zhivot-na-moldova.html", "text": "Молдовският президент Игор Додон осъди приетата от парламента в Кишинев декларация относно „руската прекомерна намеса в политическия живот“ на страната, предава  ТАСС. От официалната си страница в социалната мрежа „Фейсбук“, държавният глава заяви, че „всички тези последователни и преднамерени провокации целят да принудят руската страна да предприеме ответни, равнозначни действия срещу нашата държава“. Додон изрази надеждата си, че „приетата остра декларация няма да повлияе сериозно на отношенията с Русия“, като в същото време президентът добави, че се надява вместо това да „изиграе роля за нисък избирателен процент“ за авторите на декларацията.   : Цанко Цолов", "date": "2018.02.08", "title": "ТАСС: Игор Додон осъди приетата от Парламента декларация за руската „прекомерна намеса в политическия живот“ на Молдова"}
{"url": "http://www.focus-news.net/news/2018/02/08/2486435/kyustendil-prohodimi-pri-zimni-usloviya-sa-patishtata-v-oblastta-nastilkite-sa-suhi.html", "text": "Проходими при зимни условия са пътищата в областта. Това съобщи за Радио „Фокус” – Кюстендил дежурният в Областно пътно управление – Кюстендил. Няма допълнително въведени ограничения за движението на моторни превозни средства. Пътните настилки навсякъде са сухи, а видимостта е добра. С нормална интензивност е движението по автомагистрала „Струма” и главен път Е-79. Слаб е трафикът в посока ГКПП „Гюешево”. За целия зимен период е затворен участък от пътя Кочериново – Рила – Рилски манастир – Кирилова поляна. Заради тежки метеорологични и планински условия е въведена забрана за движение на моторни превозни средства от пещерата на свети Иван Рилски до Кирилова поляна.\r\nВенцеслав ИЛЧЕВ", "date": "2018.02.08", "title": "Кюстендил: Проходими при зимни условия са пътищата в областта, настилките са сухи"}
{"url": "http://www.focus-news.net/news/2018/02/08/2486436/sofiya-vazstanoveno-e-dvizhenieto-po-pat-iii-822-ihtiman-samokov-pri-novo-selo.html", "text": "Възстановено е движението по път III-822 Ихтиман - Самоков при Ново село. Това съобщиха от пресцентъра на Агенция \"Пътна инфраструктура\". Трафикът временно беше ограничен и пренасочен по обходен маршрут поради пътнотранспортно произшествие.", "date": "2018.02.08", "title": "София: Възстановено е движението по път III-822 Ихтиман - Самоков при Ново село"}
{"url": "http://www.focus-news.net/news/2018/02/08/2486439/reuters-chetiristranna-sreshta-za-ukrayna-e-planirana-za-sledvashtata-sedmitsa.html", "text": "Русия, Украйна, Германия и Франция планират да проведат среща в кулоарите на Мюнхенската конференция по сигурността следващата седмица, предава Reuters, като се позова на изказване на председателя на конференцията Волфганг Ишингер. \r\nЧетирите държави се срещаха редовно от 2014 г. насам в опит да намерят решение за конфликта в Украйна, който е отнел живота на около 10 хил. души. \r\nВ разговорите ще участват президентът на Украйна Петро Порошенко и руският външен министър Сергей Лавров. По-рано германският първи дипломат заяви, че няма да вземе участие, като все още не е ясно кой ще представи Германия по време на разговорите. Мартин Шулц, на когото предстои да поеме външното ведомство на Федералната република, също ще присъства на Конференцицята, отбелязва агенцията. : Цанко Цолов", "date": "2018.02.08", "title": "Reuters: Четиристранна среща за Украйна е планирана за следващата седмица"}
{"url": "http://www.focus-news.net/news/2018/02/08/2486440/varna-proveren-e-signal-za-iztichane-na-zamarseni-vodi-v-grada-izdadeno-e-predpisanie-na-proizvodstvena-baza-za-parfyumi-i-toaletni-produkti.html", "text": "РИОСВ - Варна и Басейнова дирекция „Черноморски район“ провериха сигнал за изтичане на води, оцветени в червено. Те са били забелязани в дере, преминаващо успоредно на бул. „Владислав Варненчик“. В проверката са участвали и представители на „ВиК Варна“ ООД и общината. Това съобщиха от пресцентъра на РИОСВ - Варна. Извършен е оглед на дъждовната канализация и на производствена база за парфюми и тоалетни продукти, в която се извършва печат с багрила на водна основа. При проверката е установено, че отпадъчните води от миялните помещения на базата се извеждат в две точки, но не е ясно къде са заустени. Не са представени документи, удостоверяващи мястото на отвеждане на отпадъчните води. На управителя на дружеството стопанисващо базата “Балев корпорейшън“ ЕООД е дадено предписание. Той трябва в срок до 28 февруари да представи в РИОСВ - Варна проектите по ”ВиК”.\r\nНа кмета на Община Варна е дадено предписание да извърши обследване на дъждовната канализация за нерегламентирани включвания на отпадъчни води.", "date": "2018.02.08", "title": "Варна: Проверен е сигнал за изтичане на замърсени води в града, издадено е предписание на производствена база за парфюми и тоалетни продукти"}
{"url": "http://www.focus-news.net/news/2018/02/08/2486351/burgas-nad-80-kandidati-za-pridobivane-na-profesionalna-kvalifikatsiya-se-yaviha-na-intervyu-s-nemski-rabotodateli-za-platen-stazh-v-degendorf.html", "text": "Над 80 кандидати за придобиване на професионална квалификация чрез стаж в Дегендорф, Германия се явиха днес на интервю с немски работодатели. Това съобщиха от пресцентъра на Община Бургас. Учебната борса се организира за седма поредна година и е част от съвместен проект между Община Бургас и Дегендорф, област Бавария. Тя беше открита днес в КЦ „Морско Казино“ от зам.-кмета по образование Йорданка Ананиева, началникът на РИ на МОН инж. Виолета Илиева и директорът на Дирекция „Образование и демографски въпроси“ в Община Бургас Веселина Таралова.\r\n „Основната идея на проекта е да помогне  на младежи от Бургас да продължат професионалното си образование в  динамично развиващия се немски град, като работят по специалността си и същевременно усъвършенстват нивото си на владеене на немски език“, обясни по време на откриването на борсата зам.-кметът по култура и образование Йорданка Ананиева.\r\nОдобрените кандидати ще преминат безплатно езиков курс и ще заминат на стаж в баварския град.  Същинският обучителен модул ще стартира през септември, като всеки кандидат продължава обучението си и работи като стажант срещу заплащането по специалността си. Предвидени са и допълнителни финансови облекчения като двукратна финансова помощ за пътуване до Бургас.", "date": "2018.02.08", "title": "Бургас: Над 80 кандидати за придобиване на професионална квалификация се явиха на интервю с немски работодатели за платен стаж в Дегендорф"}
{"url": "http://www.focus-news.net/news/2018/02/08/2486420/glavniyat-prokuror-sotir-tsatsarov-neka-korneliya-ninova-da-predostavi-vsichko-s-koeto-razpolaga-za-rayonna-prokuratura-shumen-i-nezabavno-shte-bade-razporedena-proverka.html", "text": "Нека всичко онова, с което разполага Корнелия Нинова да бъде представено, на базата на него ще бъде разпоредена проверка незабавно. Това каза пред журналисти главният прокурор Сотир Цацаров по повод искането на БСП да бъде назначена проверка в Районната прокуратура в Шумен, предаде репортер на Агенция „Фокус“. „Колегите са проверявали сигнал за документно престъпление, така че едва ли може да се говори, че се проверява партийна дейност или нещо такова. Но нека да има постъпили документи, незабавно ще бъде разпоредена проверка и резултатите от нея ще бъдат публични“, заяви още Цацаров.", "date": "2018.02.08", "title": "Главният прокурор Сотир Цацаров: Нека Корнелия Нинова да предостави всичко, с което разполага за Районна прокуратура-Шумен и незабавно ще бъде разпоредена проверка"}
{"url": "http://www.focus-news.net/news/2018/02/08/2486432/glavniyat-prokuror-sotir-tsatsarov-imame-podozreniya-koy-e-porachitelyat-za-otvlichaneto-na-adrian-zlatkov.html", "text": "Имаме подозрения кой е поръчителят за отвличането на Адриан Златков. Това каза пред журналисти главният прокурор Сотир Цацаров по повод отвличането на Адриан Златков и освобождаването под парична гаранция на четиримата обвинени за него, предаде репортер на Агенция „Фокус“. На въпрос дали има данни за още хора, замесени в случая, Сотир Цацаров отговори: „Естествено, че има данни за още хора и естествено, че се работи върху това. Хората, за които става дума са или помагачи или просто част от изпълнителския апарат. Едно такова престъпление изисква и поръчител, а такъв поръчител има“. В отговор на въпрос знае ли се кой е изпълнителят, Цацаров посочи: “Има съответни подозрения“. „Дори и изясняването на доказателствата до този момент е изискало сериозен труд. Тоест е изисквало огромен труд и огромно събиране не само на оперативна информация, но и в превръщането й в годни доказателствени средства. Не напразно благодарихме на колегите от сръбската прокуратура и сръбското Министерство на вътрешните работи. Помощта им беше безценна и продължава. Трудно се доказват подобен тип деяния. За мен е  извършена огромна работа“, посочи още главният прокурор. Във връзка с обвиненията към прокуратурата, че акциите й са пиар, той коментира: „Те нещата обикновено са така – прокуратурата е обвинявана, че не работи, а когато прокуратурата работи, е обвинявана, че прави пиар“.", "date": "2018.02.08", "title": "Главният прокурор Сотир Цацаров: Имаме подозрения кой е поръчителят за отвличането на Адриан Златков"}
{"url": "http://www.focus-news.net/news/2018/02/08/2486433/veliko-tarnovo-shesti-protest-v-zashtita-na-priroden-park-pirin-shte-se-provede-v-grada.html", "text": "Шести протест в защита на Природен парк „Пирин“ организират във Велико Търново. Протестът отново ще протече под формата на шествие, което ще тръгне от Студентски стол, по улица „Васил Левски“, до паметник „Майка България“. Това казаха за Радио „Фокус“ – Велико Търново организаторите от „Спаси Пирин! Save Pirin! – Велико Търново“. Недоволните граждани ще се съберат тази вечер в 18.30 часа пред Студентски стол. В още един град от област Велико Търново ще се проведе протест – Свищов. Хората ще се съберат в 18.00 часа. Те ще се обявят за спасяването на Пирин и против корупцията. В Габрово недоволните ще излязат на площад „Възраждане“ също от 18.00 часа.„Фокус“ припомня, че исканията на протестиращите  са за отмяна на решението на Министерски съвет от 28 декември 2017 година, с което бяха приети промени, разрешаващи строителство в Национален парк „Пирин“, и за оставка на министъра на околната среда и водите Нено Димов, който според тях саботира основната функция на екоминистерството – да опазва природните богатства на България.\r\nНадежда КРЪСТЕВА", "date": "2018.02.08", "title": "Велико Търново: Шести протест в защита на Природен парк „Пирин“ ще се проведе в града"}
{"url": "http://www.focus-news.net/news/2018/02/08/2486441/blagoevgrad-intenzivno-e-dvizhenieto-v-tsentralna-gradska-chast-avtobusite-se-dvizhat-po-razpisanie.html", "text": "Интензивно е движението в централна градска част, автобусите се движат по разписание, предаде репортер на Радио „Фокус“ – Пирин. Натоварено е преминаването през кръговото кръстовище при „Зърнени храни“ – на бул. „Св. Димитър Солунски“ и бул. „Васил Левски“, както и през кръговото кръстовище между булевардите „Джеймс Баучер“ и „Васил Левски“ и улиците „Д-р Христо Татарчев“ и „Владо Черноземски“. Нормално се осъществява движението през кръговото кръстовище на бул. „Св. св. Кирил и Методий“ при Трето основно училище „Димитър Талев“. Всички светофарни уредби в града са изправни. Пътните настилки са сухи. Няма регистрирани инциденти през деня.\r\nЛора КАЛЧЕВА", "date": "2018.02.08", "title": "Благоевград: Интензивно е движението в централна градска част, автобусите се движат по разписание"}
{"url": "http://www.focus-news.net/news/2018/02/08/2486422/mia-vizitata-na-zhan-klod-yunker-v-zapadnite-balkani-zapochva-na-25-fevruari-s-makedoniya.html", "text": "Определена е датата за посещението на председателя на Европейската комисия Жан-Клод Юнкер в Македония, която ще бъде първата дестинация от неговата обиколка на Западните Балкани, предава Македонската информационна агенция. Люксембургският политик пристига в Скопие на 25 февруари, където ще представи резюме на Стратегията на ЕС за региона. Това е разкрил на пресконференция в четвъртък вицепремиерът на Македония и отговарящият за европейските въпроси Буяр Османи, според който Стратегията покрива всички очаквания на Скопие. Освен това моментът е подходящ за удвояване на усилията на правителството за покриване на нови критерии по пътя на страната за членство в ЕС, допълни Османи.: Цанко Цолов", "date": "2018.02.08", "title": "MIA: Визитата на Жан-Клод Юнкер в Западните Балкани започва на 25 февруари с Македония"}
{"url": "http://www.focus-news.net/news/2018/02/08/2486437/ministar-nikolina-angelkova-inspektira-premahvaneto-na-nezakonni-obekti-kray-plazha-na-slanchev-bryag-sever.html", "text": "Министърът на туризма Николина Ангелкова инспектира плажа на „Слънчев бряг-север“ и провери дали са премахнати незаконните преместваеми обекти. Това съобщиха от пресцентъра на Министерството на туризма. Длъжни сме да установим съборени ли са всички 190 обекта, които надхвърлят одобрената схема. При инспекцията обаче бе установено наличие на частни имоти почти на територията на плажа. „Това са т. нар. „джобове“. В тях са монтирани преместваеми обекти, които имат разрешителни, и затова няма как да бъдат съборени, отбеляза министър Ангелкова. Тя бе категорична, че през летния сезон щендерите на територията на АД-то ще бъдат забранени и цялата стока ще трябва да е в павилиони. “Ще направим така, че да се разхождаме спокойно по алеите в курорта, а не да се блъскаме с щендери и стока”, увери министър Ангелкова. Трябва да има пълна промяна в облика на „Слънчев бряг“, отсече тя. Затова контролът върху търговските обекти ще бъде изключително засилен. Предстои да се подпише и споразумение с МВР, което ще оказва съдействие за осъществяването на тези мерки, допълни тя.  Министърът на туризма цитира социологическо проучване, според което 55% от анкетираните  одобряват павилионите да са с единна визия, а над  62% от запитаните искат да има заведения и обекти край плажа, но при спазване на реда и нормативите.  Ще дадем възможност да няма павилиони на главната алея и до хотел „Кубан“ при спазване на закона, отстоянията и наредбата на община Несебър. На крайбрежната алея също няма да има павилиони от страна на територията на АД-то, а тези на стопанина на плажа ще бъдат според изискванията на  ЗУЧК и задължително  на такива разстояния, че да не се закрива морето, стана ясно от думите на министъра. Тя бе категорична, че новата схема ще бъде одобрена само ако отговаря на нормативните изисквания и ако се вижда морето, а не да се влиза в тунел от магазини. Министър Ангелкова съобщи, че до момента наемателят на плаж „Слънчев бряг-север“ съвестно спазва ангажиментите си. Вече са съборени над 190 незаконни обекта. Предстои тези, които са законни, но надвишават квадратурата, също да бъдат съборени в тази им част, където това позволява, или изцяло да бъдат премахнати. „Като министър прекратих концесията на плажа „Слънчев бряг-север“, защото имаше над 8000 кв. метра обекти, които надхвърляха одобрената от мен  схема“, припомни Ангелкова. На въпрос от журналисти за искането на някои браншови организации напълно да се премахнат  преместваемите обекти, тя напомни, че някои хотелиери - представители на тези организации, имат хотели на крайбрежната алея и павилиони в частни имоти в курорта. Нека гледаме и мерим с един аршин, за да се подобри визията на „Слънчев бряг“, призова министърът.", "date": "2018.02.08", "title": "Министър Николина Ангелкова инспектира премахването на незаконни обекти край плажа на „Слънчев бряг-север“"}
{"url": "http://www.focus-news.net/news/2018/02/08/2486442/plovdiv-natovareno-e-dvizhenieto-po-osnovnite-napravleniya-v-oblastta-zasileno-e-politseyskoto-prisastvie.html", "text": "Натоварено е движението по всички основни направления в Пловдивска област. Това съобщиха за Радио „Фокус“ – Пловдив от Областното пътно управление. Интензивен е трафикът по пловдивския участък на автомагистрала „Тракия“, също по пътищата Пловдив - Асеновград - Смолян и Пловдив - Карлово. На места пътните настилки в областта са мокри и хлъзгави, по високите части са обработени срещу заледяване. Полицейски патрули извършват засилени проверки по най-невралгичните участъци на входно-изходните артерии. Служителите на реда следят за употреба на алкохол, неправоспособност, движение с превишена скорост, наличие на валидна винетка, както и за други нарушения. Остава забранено движението на моторни превозни средства над 12 тона през прохода Троян - Кърнаре и по пътя Поповица - Болярци. Опасност от образуването на свлачища има по направленията Юговско ханче - Югово - Лъки - Здравец, Троян - Кърнаре, Бачково - Нареченски бани и Кричим - Девин.\r\nТрафикът на територията на град Пловдив също е интензивен. Колони от автомобили се образуват по булевардите „Цар Борис III Обединител“, „Пещерско шосе“, „Христо Ботев“, „България“, „Източен“ и „Руски“. Натоварено движение се отчита и по входно-изходните артерии. Пътните настилки в града са нормално проходими, на места мокри. \r\nТони МИХАЙЛОВ", "date": "2018.02.08", "title": "Пловдив: Натоварено е движението по основните направления в областта, засилено е полицейското присъствие"}
{"url": "http://www.focus-news.net/news/2018/02/08/2486446/natsionalna-kompaniya-industrialni-zoni-podpisa-memorandum-za-satrudnichestvo-s-obshtina-vratsa.html", "text": "Все по-засилен инвеститорски интерес има към Индустриалните зони в цялата страна. Това заяви министърът на икономиката Емил Караниколов, който присъства на подписването на Меморандум за сътрудничество между Община Враца и „Национална компания индустриални зони“ ЕАД (НКИЗ). Това съобщиха от пресцентъра на Министерство на икономиката. Общината и Националната компания ще работят съвместно за привличане на инвестиции във Враца и за обособяване на икономическа зона в града при конкретен интерес от инвеститори.\r\nМинистър Караниколов посочи, че с подписването на Меморандум за сътрудничество община Враца получава възможност нейният терен да се популяризира и предлага на инвеститори от НКИЗ ЕАД. „От друга страна „Национална компания индустриални зони“ ЕАД разширява портфолиото си от терени, които да предлага на инвеститорите“, допълни той. По думите му целта е съвместната работа между НКИЗ и българските общини до доведе до развитие на регионите чрез нови инвестиционни проекти. Икономическият министър изтъкна, че досегашният модел на развитието на индустриални зони не е бил сполучлив, затова е разработена нова концепция, свързана с това първо да бъде изградена инфраструктурата в зоната и едва след това да се канят инвеститорите.\r\nКараниколов добави, че през последните години има все по-сериозна необходимост от разширяване на портфолиото на НКИЗ ЕАД с нови локации с възможности за индустриални терени, които да се предлагат на потенциалните инвеститори. „През последните години все по-често отчитаме конкретни искания от инвеститори да им се предложат терени в региони, където няма да имат сериозна конкуренция при търсенето на работна сила. Все повече чуждестранни и български компании осъзнават проблема с кадрите, изникващ в регионите със съсредоточена индустрия“, каза още той.\r\nНа форума присъстваха представители на работодателските организации, директори на професионалните училища в община Враца и представители на бизнеса. Пред тях министър Караниколов заяви, че липсата на кадри и тяхното обучение е един от основните проблеми пред бизнеса, към който ще бъдат насочени всички усилия, за да бъде преодолян.", "date": "2018.02.08", "title": "„Национална компания индустриални зони“ подписа Меморандум за сътрудничество с Община Враца"}
{"url": "http://www.focus-news.net/news/2018/02/08/2486447/smolyan-zam-kmetat-venera-arachkova-pozdravi-stoletnichkata-fanka-orelova-za-rozhdeniya-y-den.html", "text": "Зам.-кметът Венера Аръчкова поздрави столетничката Фанка Орелова за рождения й ден от името на кмета Николай Мелемов.\r\nТова съобщиха от пресцентър на Община Смолян. Венера Аръчкова подари на Фанка Орелова торта, плазмен телевизор, саксия с цвете и поздравителен адрес от градоначалника. \"Ти си гордост за нас. До тази възраст достигат благите, работливи и добри хора\", каза Аръчкова на рожденичката. Тя й пожела здраве и още дълги години да се радва на децата, внуци, правнуци и пра-правнуци. Баба Фанка благодари за пожеланията и уважението към нейния празник. Столетничката е родом от село Змиево. Родила е четири деца и е живяла изключително скромно. Била е  много трудолюбива и отдадена на семейството си. \"Не  даваше да се говори зад гърба на никой, правеше ни забележки\", каза дъщеря й, която се грижи за нея. Баба Фанка няма специални рецепти  за дълголетие. Нейната сестра също е достигнала достолепната възраст от 100 години. Баба Фанка се радва на 9 внуци и 1 праправнук.", "date": "2018.02.08", "title": "Смолян: Зам.-кметът Венера Аръчкова поздрави столетничката Фанка Орелова за рождения й ден"}
{"url": "http://www.focus-news.net/news/2018/02/08/2486449/agentsiya-mitnitsi-dannite-za-kasovoto-izpalnenie-na-prihodite-ot-aktsiz-za-tyutyun-i-tyutyunevi-izdeliya-prez-2017-g-sochat-obshto-sabrani-prihodi-2-3686-mln-leva.html", "text": "Данните за касовото изпълнение на приходите от акциз за тютюн и тютюневи изделия през 2017 г. сочат общо събрани приходи 2 368.6 млн. лева. Това сочи публичният доклад на Агенция „Митници\" за 2017 г., публикуван на сайта на Агенция „Митници\". Приходите от акциз за тютюн и тютюневи изделия имат определящ дял в общите приходи от акциз. През последните пет години този дял варира от 44.3% до 48.0%.\r\nПредвидените в чл. 1 от Закона за държавния бюджет на Република България (ЗДБРБ) приходи от акциз през 2017 г. са в размер на 5 038.0 млн. лева. Съгласно структурата за разпределение на очакваните приходи по групи акцизни стоки, планираните в Агенция „Митници“ (АМ) приходи от акциз за тютюн и тютюневи изделия през 2017 г. са в размер на 2 367.2 млн. лева, 47.0% от общо очакваните приходи от акциз и 2.7% над събраните приходи от акциз за тютюневи изделия през 2016 година.\r\nДанните за касовото изпълнение на приходите от акциз за тютюн и тютюневи изделия през 2017 г. сочат общо събрани приходи 2 368.6 млн. лева, с 0.1% над планираните за годината и с 2.8% над събраните през 2016 година.\r\nПо видове тютюневи изделия приходите от акциз през 2017 г. се разпределят, както следва:\r\n- Цигари - 2 317.8 млн. лева, с 2.5% над събраните през 2016 г. (графика №3);\r\n- Пури - 2.3 млн. лева, с 3.8% по–малко от събраните през 2016 г.;\r\n- Тютюн за пушене - 48.5 млн. лева, 19.4% над събраните през 2016 година.\r\nРазмерът на приходите от акциз за тютюн и тютюневи изделия през 2017 г. отчита значителни месечни колебания, обусловени от специфични фактори на икономическата среда.\r\nПриходите от акциз за тютюневи изделия през първото полугодие на 2017 г. възлизат на 1 050.9 млн. лева и формират 46.3% от общите приходи от акцизи. През анализирания период се отчита спад от 12.5% (150.1 млн. лева) спрямо същия период на 2016 година. Количествата на обложените с акциз цигари намаляват с 15.8% (от 7.293 млрд. къса за януари - юни 2016 г. на 6.142 млрд. къса за януари - юни 2017 г.). Средните ставки на акциза при цигарите за двата сравнявани периода са съответно 161.8 лева/1000 къса за  януари - юни 2016 г. и 167.6 лева/1000 къса за януари - юни 2017 г. (3.6% ръст на средните ставки).\r\nЗа периода януари-юни на 2016 г. най-търсените ценови категории цигари са тези с продажна цена 4.70 лв., 4.90 лв., 4.50 лв., 5.40 лв. и 4.80 лева. За същия период на 2017 г. отново най-търсени са ценовите категории 4.70 лв. и 4.90 лв., а след тях се нареждат 5.00 лв., 5.60 лв. и 4.60 лева. Делът на петте най-продавани ценови категории цигари за периода януари-юни 2017 г. е 77.9% от общото количество цигари (при 67.0% за 2016 г.). \r\nПрез месец януари 2017 г. приходите от акциз за тютюн и тютюневи изделия са в размер на 421.3 млн. лева, със 72.9 млн. лева (20.9%) над събраните през същия месец на 2016 година. Основната причина за регистрирания ръст е значително по-голямото количество цигари, освободени за потребление през месец декември 2016 г. и обложени с акцизната ставка, приложима за 2016 година. Реализираното презапасяване, освен по-високите приходи от акциз през месец януари 2017 г. има за последица и около 5.0 млн. лева пропуснати ползи за бюджета като резултат от приложените по-ниски минимални нива на облагане за цигарите.\r\nПрез месеците февруари, март и април 2017 г. (данъчни периоди) се регистрира непрекъснато изоставане на приходите от акциз за тютюн и тютюневи изделия спрямо събраните през съответните месеци на 2016 година. Общо за трите месеца на 2017 г. освободените за потребление цигари са със 780.0 млн. къса по-малко от освободените за потребление през същия период на 2016 г., а събраните приходи през съответните касови периоди (март, април, май 2017 г.) са с близо 117.8 млн. лева по-малко.\r\nПоследният касов месец от първото полугодие на 2017 г. също се характеризира със значително изоставане на приходите от акциз спрямо юни 2016 година. Спадът през разглеждания месец се обяснява с по-големите количества освободени за потребление цигари през месец май 2016 г., което е продиктувано от изисквания на Закона за тютюна и тютюневите изделия по отношение на потребителските опаковки на тютюневите изделия, а не от обективни пазарни потребности.\r\nОт началото на месец юли 2017 г. до края на годината месечните приходи от акциз за тютюн и тютюневи изделия трайно превишават събраните през съответните месеци на 2016 г. като ръст се наблюдава през всеки един от месеците. В резултат на предприетите действия от органите, ангажирани в администрирането на приходите от акциз и контрола на цялостната верига за доставката на акцизни стоки, спрямо 2016 г. през второто полугодие на 2017 г. приходите от акциз за тютюн и тютюневи изделия се увеличават с 19.5% като достигат 1 317.7 млн. лева, 55.6% от общо събраните за годината. \r\nПрез втората половина на 2017 г. митническите служители са иззели и задържали 28.5 млн. къса цигари, предмет на нарушение или престъпление, с 39.6% над задържаните за същия период на 2016 година. Успешните действия на митническите органи, а и на органите на МВР, намират потвърждение и в доклада на АСNielsen за резултатите от проучването на пазара чрез събиране и анализ на празни кутии от цигари, през третото тримесечие на 2017 г., според който нивото на потреблението на цигари, непредназначени за месния пазар е спаднало с 1.0%, от 7.0% през второто тримесечие на 2017 г. до 6.0% в края на третото тримесечие. Липсата на промени в нормативната уредба, регламентираща дейностите с тютюн и тютюневи изделия през втората половина на 2017 г. от своя страна доведе до по-равномерни месечни постъпления от акциз за групата. Количествата освободени за потребление цигари нарастват с 15.6%, над 1.000 млрд. къса повече от освободените за потребление през второто полугодие на 2016 г. и с 1.422 млрд. къса повече от първото полугодие на 2017 година. \r\nНа годишна база средната акцизна ставка при цигарите нараства от 163.5 лв./1000 къса за 2016 г. на 169.1 лв./1000 къса за 2017 г. (3.5%), а количествата освободени за потребление цигари отчитат спад от 0.9% спрямо 2016 г., но този резултат е обичаен предвид ръста на минималните нива на облагане и усилията за намаляване на потреблението на този продукт. При оценка на динамиката на освободените за потребление количества цигари следва да се има предвид и промяната в структурата на потреблението, която е резултат също от повишаването на минималните нива на облагане с акциз на цигарите и води до повишаване на потреблението на тютюн за пушене или други алтернативни изделия. През 2017 г. освободеният за потребление тютюн за пушене е 319 073 кг, което количество приравнено към късове цигари съответства на 425.4 млн. къса цигари (коефициент за приравняване 0.75 гр/къс). Количествата освободен за потребление тютюн през 2016 г. съответстват на 356.3 млн. къса. Ръстът в освободените за потребление количества тютюн през 2017 г. спрямо 2016 г. съответства на 69.1 млн. къса цигари, задоволяващи потреблението през 2017 г., което в голяма степен компенсира изоставането в освободените за потребление цигари.\r\nЕфектът от ръста на средната акцизна ставка при цигарите се изразява в ръст на приходите от акциз с около 77.8 млн. лева. Спадът на освободените за потребление количества цигари има като ефект приблизително 21.0 млн. лева по-ниски приходи от акциз. Нетният ефект от действието на двата фактора е събрани 56.8 млн. лева повече приходи от акциз за цигари през 2017 г. в сравнение с 2016 година.\r\nПредвидимата икономическа среда и институционалната стабилност на органите, ангажирани в администрирането на приходите от акциз и контрола на цялостната верига за доставката на акцизни стоки доведе до пълно компенсиране на изоставането на приходите през първото полугодие на 2017 г. и в крайна сметка до изпълнение на заложените за 2017 г. приходи от акциз за тютюн и тютюневи изделия.  Показателни за успешните действия на митническите органи, а и на органите на МВР относно повишаване на приходите от акциз и борбата срещу незаконната търговия с тютюн и тютюневи изделия са резултатите за иззети и задържани стоки от групата, предмет на нарушение и престъпление. През 2017 г. са задържани 37.1 млн. къса цигари и 16 136 кг тютюн за пушене, с което са предотвратени щети за бюджета в размер на повече от 10.0 млн. лева. \r\nВ заключение, данните изложени в анализа на приходите от акциз за цигари през 2017 г. налагат следните изводи:\r\n- 2017 г. е поредната година, в която приходите от акциз за тютюн и тютюневи изделия нарастват спрямо предходния отчетен период- с 2.8% в сравнение с 2016 г.;\r\n- увеличаването на минималните нива на облагане на цигарите през 2017 г. води до промяна в структурата на потребление на тютюневи  изделия, изразяваща се в ръст на освободените за потребление количества тютюн за пушене и други алтернативни продукти за сметка на освободените за потребление цигари;\r\n- независимо от значителния ръст на приходите от акциз за цигари през месец януари, през първото полугодие на 2017 г. приходите от акциз за групата изостават от събраните за първото полугодие на 2016 г. със 150.1 млн. лева (12.5%);\r\n- през месеците февруари, март и април 2017 г. (данъчни периоди) се регистрира непрекъснато изоставане на приходите от акциз за тютюн и тютюневи изделия спрямо събраните през съответните месеци на 2016 г., без за това да са налице обективните пазарни потребности. Изоставането е главно за сметка на спада в освободените за потребление количества цигари, които за трите месеца намаляват с над 780.0 млн. къса спрямо същия период (данъчен) на 2016 г.;\r\n- през второто полугодие на 2017 г. приходите от акциз за тютюн и тютюневи изделия се увеличават с 19.5% спрямо същия период на 2016 г. като достигат 1 317.7 млн. лева, с 266.7 млн. лева (25.4%) над събраните през първото полугодие на 2017 година.", "date": "2018.02.08", "title": "Агенция „Митници“: Данните за касовото изпълнение на приходите от акциз за тютюн и тютюневи изделия през 2017 г. сочат общо събрани приходи 2 368.6 млн. лева"}
{"url": "http://www.focus-news.net/news/2018/02/08/2486443/kyustendil-normalno-se-osashtestvyava-preminavaneto-na-motorni-prevozni-sredstva-prez-gkpp-gyueshevo.html", "text": "Нормално се осъществява преминаването на моторни превозни средства през ГКПП „Гюешево”. Това съобщи за Радио „Фокус” – Кюстендил дежурният на българо-македонския пункт. Трафикът към този час на деня е слаб. Няма образували се колони от чакащи автомобили. Движението от и за граничния пункт се осъществява при зимни условия.\r\nВенцеслав ИЛЧЕВ", "date": "2018.02.08", "title": "Кюстендил: Нормално се осъществява преминаването на моторни превозни средства през ГКПП „Гюешево”"}
{"url": "http://www.focus-news.net/news/2018/02/08/2486445/ministarat-na-otbranata-na-sarbiya-aleksandar-vulin-aleksandar-vuchich-shte-bade-posreshtnat-ot-ustashite-po-vreme-na-poseshtenieto-si-v-harvatiya.html", "text": "Според министъра на отбраната на Сърбия Александър Вулин, президентът на страната Александър Вучич ще бъде посрещнат от усташите по време на своята визита в Хърватия, предава англоезичната редакция на сръбската медия B92. \r\nВучич трябва да посети Загреб следващата седмица, като в интервю за сръбската телевизия Pink, Вулин заяви, че „усташите ще се съберат по площадите и протестират срещу неговото посещение, все едно той е молил да дойде, все едно неговата визита би могла да им навреди“. \r\nДумите на Вулин не останаха без реакция от хърватска страна. Председателят на парламента в Загреб Гордън Ядронкович заяви, че „този коментар със сигурност не помага за позитивна обстановка, която трябва да бъде установена по време на посещението на Вучич“. Агенция \"Фокус\" припомня:\r\nВучич ще посети на 12 и 13 февруари Хърватия по покана на президента на страната Колинда Грабар-Кидарович, отправена в края на януари. : Цанко Цолов", "date": "2018.02.08", "title": "Министърът на отбраната на Сърбия Александър Вулин: Александър Вучич ще бъде посрещнат от усташите по време на посещението си в Хърватия"}
{"url": "http://www.focus-news.net/news/2018/02/08/2486448/tass-ruskoto-ministerstvo-na-otbranata-zayavi-che-sasht-ne-se-boryat-sreshtu-islyamska-darzhava-a-tarsyat-ikonomicheski-dividenti-ot-prisastvieto-si-v-siriya.html", "text": "Според Министерството на отбраната на Русия, инцидентът между водената от САЩ военна коалиция и подкрепящи режима в Дамаск формирования, показва, че САЩ не се бори с „Ислямска държава“ на територията на Сирия а търси икономически дивиденти, предава ТАСС.\r\n„Инцидентът показа за пореден път, че истинската цел на продължаващото незаконно присъствие на американските военни в Сирия не е свързано с борбата срещу „Ислямска държава“, но вместо това върху установяване на контрол над икономически активи, принадлежащи на Сирийската арабска република“, се казва в разпространеното от ведомството съобщение. Агенция „Фокус“ припомня: \r\nВ ранните часове на четвъртък стана ясно, че членове на подкрепящи режима в Сирия групировки са извършили атака срещу щаб на Сирийските демократични сили, където са се намирали американски военни съветници. Вследствие на това оглавяваната от САЩ международна коалиция откри артилерийски обстрел срещу нападателите, в резултат на който общо около стотина души от проправителствените сили.  : Цанко Цолов", "date": "2018.02.08", "title": "ТАСС: Руското министерство на отбраната заяви, че САЩ не се борят срещу „Ислямска държава“ а търсят икономически дивиденти от присъствието си в Сирия"}
{"url": "http://www.focus-news.net/news/2018/02/08/2486444/vidin-normalno-se-osashtestvyava-preminavaneto-na-avtomobili-prez-granichen-punkt-dunav-most-2-na-vhod-izchakvat-obrabotka-okolo-40-tezhkotovarni-avtomobila.html", "text": "Нормален е трафикът на граничен пункт „Дунав мост 2“. Това каза за Радио „Фокус“ – Видин дежурният служител на пункта. Той посочи, че на вход изчакват обработка на документи за преминаване през пункта около 40 тежкотоварни камиона, а на изход чакащите камиони са около 30. На двата гранични пункта във Видинска област със Сърбия – „Връшка чука“ и „Брегово“ трафикът е спокоен, няма струпване на автомобили, нормално се преминава и от двете страни на границата.\r\nАнна ЛОЗАНОВА", "date": "2018.02.08", "title": "Видин: Нормално се осъществява преминаването на автомобили през граничен пункт „Дунав мост 2“, на вход изчакват обработка около 40 тежкотоварни автомобила"}
{"url": "http://www.focus-news.net/news/2018/02/08/2486451/pazardzhik-rzi-organizira-bezplatno-i-anonimno-izsledvane-za-hivspin-v-perioda-ot-12-do-16-fevruari.html", "text": "РЗИ - Пазарджик организира Седмица за безплатно и анонимно изследване за ХИВ/СПИН, съобщи за Радио „Фокус“ – Пазарджик Таня Чомакова от Здравната инспекция. Тя обясни, че по повод 14 февруари, РЗИ - Пазарджик провежда информационна кампания сред младите хора, включваща обучения, видеопокази, раздаване на валентинки и брошури. „В седмицата от 12 до 16 февруари всеки би могъл да изследва напълно анонимно и безплатно с бързи тестове своя ХИВ-статус в лабораторията на РЗИ. На 13 февруари експерти от РЗИ ще дискутират с ученици от СУ „Г. Брегов“ – Пазарджик темата за злоупотребата с алкохол и рисковото сексуално поведение. Денят на влюбените 14 февруари ще бъде отбелязан със съвместна информационна кампания между РЗИ и младежите от БЧК. В центъра на град Пазарджик ще се раздават валентинки, здравно-промотивни материали и презервативи. За същия ден е планирано обучение на ученици от ПГХХТ – Пазарджик и показване на филма „Какво знаем/не знаем за пубертета“. През целия период на кампанията експерти по профилактика на болестите и промоция на здравето ще предоставят на училищата, НПО и здравните медиатори в областта информационни материали с цел повишаване информираността на младите хора за ХИВ/СПИН“, добави Чомакова.\r\nВаня НИКОЛОВА", "date": "2018.02.08", "title": "Пазарджик: РЗИ организира безплатно и анонимно изследване за ХИВ/СПИН в периода от 12 до 16 февруари"}
{"url": "http://www.focus-news.net/news/2018/02/08/2486456/politsiyata-e-izvarshila-proverka-na-avtomobil-na-nso.html", "text": "В хода на полицейска операция, в района на НДК снощи е извършена проверка на автомобил на НСО, обслужвал охранявано лице. Това съобщиха от пресцентъра на МВР.\r\nДиректорът на СДВР старши комисар Ивайло Иванов е разпоредил проверка, която да изясни всички обстоятелства по случая.", "date": "2018.02.08", "title": "Полицията е извършила проверка на автомобил на НСО"}
{"url": "http://www.focus-news.net/news/2018/02/08/2486453/blagoevgrad-prohodimi-pri-zimni-usloviya-sa-patishtata-v-oblastta.html", "text": "Проходими при зимни условия са пътищата в област Благоевград. Това съобщиха за Радио „Фокус“ – Пирин от Областно пътно управление – Благоевград. Пътните настилки са предимно сухи, на места – частично мокри, заледени и обработени. През деня обстановката е била спокойна и няма регистрирани тежки пътни инциденти или свлачища. Повишена опасност от падащи камъни има в района на Кресненското дефиле и по второкласен път-19 Симитли – Гоце Делчев, затова шофьорите е необходимо да карат с повишено внимание в тези участъци. Трафикът по автомагистрала „Струма“, главен път Е-79 и второкласен път-19 Симитли – Гоце Делчев е нормално интензивен. Няма данни за образували се колони от автомобили или задръствания. В Област Благоевград няма въведени ограничения за движението на леки и товарни автомобили. Проходът Предел е отворен за движението на всички видове моторни превозни средства. Не се извършват ремонти по първокласната, второкласната и третокласната пътна мрежа в региона\r\nЛора КАЛЧЕВА", "date": "2018.02.08", "title": "Благоевград: Проходими при зимни условия са пътищата в областта"}
{"url": "http://www.focus-news.net/news/2018/02/08/2486452/makfaks-makedoniya-makedontsite-gledat-nay-polozhitelno-kam-sarbiya-pokazva-prouchvane-balgariya-se-namira-na-chetvarto-myasto-sred-sasedite-na-makedoniya.html", "text": "Според проучване, проведено от македонския Институт за политически изследвания, жителите на страната гледат най-положително към Сърбия що се отнася до съседните им държави, като България се намира на предпоследно място след Сърбия, Албания и Косово. Най-негативно е мнението за Гърция, показва анкетата, в която са взели участие 1113 пълнолетни граждани, предава агенцията Макфакс.     \r\nСпоред нейните данни, добро мнение за Сърбия имат 42,3% от участниците, следвана от Албания с 27,6%, Косово (26,1%), България с 25,8% и Гърция с 15,2%. \r\nСпоред мнозинството анкетирани няма държава, която да представлява заплаха за Македония, но тези, които смятат обратното, сочат Гърция като потенциална такава.: Цанко Цолов", "date": "2018.02.08", "title": "„Макфакс“ (Македония): Македонците гледат най-положително към Сърбия, показва проучване, България се намира на четвърто място сред съседите на Македония"}
{"url": "http://www.focus-news.net/news/2018/02/08/2486454/veliko-tarnovo-dvizhenieto-po-pat-lozen-polski-trambesh-e-ogranicheno-za-dvizhenieto-na-avtomobili-s-obshta-masa-nad-12-tona.html", "text": "Сухи са пътните настилки на територията на област Велико Търново,  предаде репортер на Радио „Фокус” – Велико Търново. Времето е ясно. Температурата на въздуха е 8°. Проходът на Републиката е отворен за движение на всички МПС. Не се допуска преминаване на товарни автомобили над 10 тона през прохода Твърдица – Елена. Остава затворен поради свлачище участък от път Царски извор – Драганово, обходният маршрут е през село Сушица. Ограничено е движението на МПС над 3.5 тона на път Чешма - Кесарево, поради намален габарит на пътното платно. Срокът на организацията на движение е до 5 юли. Обходният маршрут е Чешма - Сливовица - Горско Ново село-Джулюница - Кесарево. Затворен за движение е пътят  Велико Търново – с. Шемшево, през Западна промишлена зона, поради влошено състояние на мостово съоръжение. Обходният маршрут за селата: с. Шемшево, с. Буковец, с. Керека се извършва по главен път I-4 през с. Леденик. Движението по път  Лозен – Полски Тръмбеш е ограничено за движението на МПС с обща маса над 12 тона поради намален габарит на пътното тяло. Пътят ще е затворен до 5 юли.\r\nНадежда КРЪСТЕВА", "date": "2018.02.08", "title": "Велико Търново: Движението по път Лозен – Полски Тръмбеш е ограничено за движението на автомобили с обща маса над 12 тона"}
{"url": "http://www.focus-news.net/news/2018/02/08/2486455/aktualna-patna-obstanovka.html", "text": "Информация за състоянието на републиканските пътища, предоставена от Агенция “Пътна инфраструктура”. Дъжд вали в област Габрово, както и в района на Ябланица /обл. Ловеч/, Своге, Суходол и Банкя /обл. София/. Пътните настилки са предимно мокри, а по високите и усойни места частично заледени и обработени. Намалена видимост поради мъгла до 100 м има в района на Микре /обл. Ловеч/.Състояние на автомагистралите:\r\nАМ „Тракия“:\r\nОбласт София: Ограничено е движението по пътната връзка София-Костенец на  пътен възел „Мухово“ на АМ „Тракия“ при км 46 в посока гр. Костенец и гр. Ихтиман поради ремонтни дейности.\r\nОбходни маршрути:\r\n- за направлението София – Костенец през пътен възел „Ихтиман“ при км 34+000.\r\n- за направленията Ихтиман – Пловдив и Костенец – Пловдив през пътен възел „Церово“ при км 69+167. Движението по АМ „Тракия“ в посоките София – Бургас и обратно е без ограничения. През пътния възел може да се минава идвайки от Бургас в посока гр. Костенец и гр. Ихтиман. Срок до 30.04.2018 г.; движението по АМ \"Тракия\" в тунел \"Траянови врата\" посока Бургас се осъществява в една лента поради аварийни ремонтни дейности по осветителните тела в активната лента. Движението се извършва в изпреварващата лента. Срок 09.02.2018 г.\r\nОбласт Пазарджик: Ограничено е движението в изпреварващата лента при км 106 посока Бургас, поради авариен ремонт на ограничителна система /средна мантинела/. Движението се извършва в активната лента. Срок до 09.02.2018 г.\r\nАМ „Хемус“: няма ограничения.\r\nАМ „Струма“: няма ограничения.\r\nАМ „Марица“: няма ограничения.\r\nАМ „Черно море“: няма ограничения.\r\nАМ „Люлин“: няма ограничения.Въведени ограничения по основните пътни направления:\r\nПроходи:\r\n- „Върбишки” - затворен за всички МПС. Срок: целогодишно; \r\n- „Златишки” - затворен за всички МПС. Срок: целогодишно;\r\n- „Айтоски” - отворен за всички МПС;\r\n- „Котленски” - отворен за всички МПС;\r\n- „Обзорски” - отворен за всички МПС;\r\n- „Печинско” - отворен за всички МПС;\r\n- „Превала” - отворен за всички МПС;\r\n- „Предел” - отворен за всички МПС;\r\n- „Републиката“ - отворен за всички МПС;\r\n- „Ришки” - отворен за всички МПС;\r\n- „Рожен” - отворен за всички МПС;\r\n- „Вратник” - забранен за МПС над 10 т. Срок: целогодишно;\r\n- „Дюлински” - забранен за МПС над 3,5 т. Срок: целогодишно;\r\n- „Пампорово” - забранен за МПС над 3,5 т. Срок: целогодишно; \r\n- „Петрохан” - забранен за МПС над 12 т;\r\n- „Твърдишки” - забранен за МПС над 10 т. Срок: целогодишно;\r\n- „Троянски” - забранен за МПС над 12 т;\r\n- „Шипка” - забранено е движението на МПС, предназначени за превоз на товари с технически допустима максимална маса над 12 тона от категория N3, както и тегленето на ремаркета и полуремаркета с технически допустима максимална маса над 10 тона от категория О4. Срок: целогодишно.Състояние на републиканската пътна мрежа:\r\nОграничения в движението на МПС по първокласната пътна мрежа:\r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция:\r\nОбласт Монтана: при км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер”. Движението на МПС при км 120+390 от Монтана посока Вършец се отклонява по път ІІІ-1621 Сумер-Вършец. Срок до 18.11.2018 г.;\r\nОбласт София: Забранено е движението на всички МПС в участъка Жерково-Елешница от км 224+600 до км 229+700 поради намален габарит на пътното платно. Срок 01.09.2018 г.; \r\nот км 276+162 /Александров мост/ до км 282+485 до г-ца с област Перник – забранено движението на товарни МПС над 12 т. Срок до 13.09.2018 г.; въведено е реверсивно движение по път I-1 София – Перник в участъците от км 276+162 /Александров мост/ до км 277+610 /начало четири лентов път/ и от км 278+910 /край четири лентов път/ до км 282+038 /бензиностанция „Лукойл“/ както следва:\r\n- всяка неделя, както и в последния почивен /празничен/ ден, от 10:00 ч. до 18:00 ч.: две ленти за движение в посока влизане в София и една лента за движение в посока изход от София \r\nПрез останалото време от седмицата остава в сила постоянната организация на движение, която осигурява две ленти в посока изход от София и една лента в посока София. Срок до 31.03.2018 г.\r\nОбласт Перник: ограничено е движението за тежкотоварни автомобили с тегло над 15 т в участъка от пътен възел „Даскалово“ посока Владая. Участъкът с ограничение за територията на ОПУ-Перник е от км 282+485 (граница ОПУ София) до км 287+183 (п.в. „Даскалово“); от км 276+162 /Александров мост/ до км 282+485 до г-ца с област Перник – забранено движението на товарни МПС над 15 т.; Срок 13.09.2018 г.; въведено е реверсивно движение по път I-1 София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва:\r\n - всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София \r\nПрез останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София.\r\nПо преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни; Срок до 31.03.2018 г.\r\n- път І-2 Граница Румъния-Русе-Цар Калоян-Разград-Шумен-Девня-Варна: няма ограничения.\r\n- път І-3 Гара Бяла-Плевен-Луковит-Коритна-Ябланица-Ботевград: \r\nОбласт София: Правец-с.Разлив-Трудовец-Ботевград – забранено движението на МПС над 12 т в участъка от км 193+345 /отклонение за п.в. „Правец”/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус” /за п.в. „Правец”/-път ІІ-17 (Мездра-Ботевград)-п.в. І-3-п.в. „Ботевград” на АМ „Хемус” и обратно. Срок до 30.09.2018 г.\r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: няма ограничения.\r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Кърджали: Черноочене-Кърджали – ограничено е движението на МПС над 15 т. Срок до 21.12.2018 г.\r\nОбходен маршрут: път І-5-път ІІІ-505 /с. Манастир/-път ІІІ-507-Г. Войводино-Мост- Чифлик-Кърджали.; Надлез Кирково - ГКПП „Маказа“ – ограничено движението на МПС над 3,5 т. Срок до 21.12.2018 г.\r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: \r\nОбласт Перник: Движение в една лента от км 78+500 до км 79+500 поради аварийни дейности. Движението се осъществява в активната лента посока Радомир – Перник и е регулирано с пътни знаци. Срок до 31.03.2018 г.\r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения.\r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София: Вакарел-Ихтиман от км 110+700 до км 118+800 – ограничено движение за всички МПС, поради намален габарит на пътното тяло. Поставена е необходимата сигнализация указваща забраната. Срок до 30.09.2018 г.;\r\nОбласт Хасково: от км 370+500 до км 377+900 в участъка гр. Свиленград-Капитан Андреево – затворен за движение на МПС, поради пропадане на насип. Обходен маршрут: гр. Свиленград-п.в. „Свиленград”-АМ „Марица”-п.в. „Капитан Андреево“-с. Капитан Андреево.\r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: \r\nОбласт Варна: Кранево-Варна при км 83+100 – ограничено движение на МПС над 10 т. Обходен маршрут: Кичево-Оброчище. Срок до 28.02.2018 г.;\r\nОбласт Бургас: Движението по път I-9 Бургас – Слънчев бряг в участъка обход на гр. Ахелой се осъществява с повишено внимание спрямо поставената вертикална сигнализация поради обезопасяване на движението в следствие на ремонтни дейности. Срок до 30.10.2018 г.Състояние на републиканската пътна мрежа:\r\nРемонтни дейности и временна организация на движението /ВОД/:\r\nОПУ-Благоевград:\r\nВременно са въведени следните ограничения за движение на МПС: няма ограничения.\r\nОПУ-Бургас:\r\nВременно са въведени следните ограничения за движение на МПС:\r\nПът II-99: Движението по път II-99 Крайморие – Караагач от км 0+000 до км 49+000 се осъществява с повишено внимание поради аварийно запълване на появили се деформации на пътната настилка със студена смес. Сигнализирано с пътни знаци. Срок до 12.02.2018 г.\r\nПът III-908: Движението по път III-908 Варовник – Вълчаново ханче от км 20+000 до 39+200 е ограничено на МПС над 10 т. поради стесняване на пътното платно. Срок до 31.12.2018 г; \r\nПът III-908: Движението по път ІІІ-908 от разклона за с. Варовник до кръстовището с път II-79 от км 22+400 до км 39+300 е ограничено за МПС над 10 т поради намален габарит на пътното тяло. Срок до 31.12.2018 г; \r\nПът III-992: Движението по път III-992 Парк Росенец – Ясна поляна от км 0+000 до км 20+000 се осъществява с повишено внимание поради аварийно запълване на появили се деформации на пътната настилка със студена смес. Сигнализирано с пътни знаци. Срок до 12.02.2018 г.\r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради намален габарит на пътното тяло. Срок 31.12.2018 г.\r\nОПУ-Варна:\r\nВременно са въведени следните ограничения за движение на МПС: няма ограничения.\r\nОПУ-В. Търново:\r\nВременно са въведени следните ограничения за движение на МПС: \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло. Срок до 05.07.2018 г.\r\nОбходен маршрут: Лозен – Драганово – Янтра – Поликраище – Полски Тръмбеш;\r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло. \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 05.07.2018 г.\r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище. \r\nОбходен маршрут: Царски извор – Сушица – Драганово и обратно. Срок целогодишно.\r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло. Срок до 05.07.2018 г.\r\nОбходен маршрут: Чешма – Сливовица – Горско Ново село – Джулюница – Кесарево.\r\nОПУ-Видин:\r\nВременно са въведени следните ограничения за движение на МПС: \r\nПът III-1411: Движението по път III-1411 с. Слана Бара – Видин при км 24+990 е ограничено за МПС над 5 т поради компрометирано експлоатационно състояние на мост. \r\nОбходен маршрут: Видин – път II-14 до пътно кръстовище на км 3+217 през с. Слана Бара до път III-1411. Срок до 31.01.2018 г.\r\nОПУ-Враца:\r\nВременно са въведени следните ограничения за движение на МПС:\r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка.\r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/-път ІІ-11-граница Плевен. Срок 31.03.2018 г.\r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 10 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 31.03.2018 г. \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.03.2018 г.\r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч. \r\nПът III-1002: Движението по път III-1002 Враца-Леденика се осъществява при стесняване на една от лентите за движение:\r\n- От км 5+150 до км 5+200 – стесняване лявата лента за движение поради деформация на пътната настилка. Срок до 31.03.2018 г.\r\n- От км 12+150 до км 12+200 – стесняване на дясната лента за движение поради възникнали свлачищни процеси. Срок до 31.03.2018 г.\r\nОПУ-Габрово:\r\nВременно са въведени следните ограничения за движението на МПС:\r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина, включително на товара, по-голяма от 3,30 м поради стеснен участък при мост над р. Крапец. Сигнализирано е с пътен знак В15. \r\nОбходен маршрут: за МПС над 3,30 м по път III-401 Граница Ловеч - /Кормянско – Малък Вършец/ - при км 46+800 по общински път до III-403 в с. Малък Вършец. Срок до 31.03.2018 г.\r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 30.06.2018 г.\r\nПът III-5004: Движението по път III-5004 Граница В. Търново – Дряново – Габрово – граница Ст. Загора от км 10+940 до км 11+550 съвпадащ с ул. Малина в гр. Габрово е ограничено поради извършване на строителни дейности. \r\nОбходен маршрут: за квартал Чехлевци: по път III-5004, път II-44, път III-4404. Поставена е необходимата сигнализация. Срок до 31.08.2018 г.\r\nОПУ-Добрич:\r\nВременно са въведени следните ограничения за движение на МПС: няма ограничения.\r\nОПУ-Кюстендил:\r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено поради пропадане на част от пътното платно при км 10+650, км 11+720, км 12+830 и км 13+360. Срок до 31.03.2018 г.\r\nОПУ-Кърджали:\r\nВременно са въведени следните ограничения за движение на МПС: \r\nПът III-5009: Движението по път ІІІ-5009 Зорница – Бели пласт – Стремци – Черноочене – Кърджали е ограничено за МПС над 12 т. \r\nОбходен маршрут: по път I-5 Хасково – Кърджали и път III-507 Кърджали – Мост през с. Мост. Срок до 21.12.2018 г.\r\nОПУ-Ловеч: \r\nВременно са въведени следните ограничения за движение на МПС: \r\nПът III-3505: Движението по път III-3505 Казачево – Стефаново от км 0+000 до км 8+500 е ограничено за МПС над 12 т поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.04.2018 г.\r\nОПУ-Монтана:\r\nВременно са въведени следните ограничения за движение на МПС: \r\nПът II-81: Движението път ІІ-81 Берковица – Монтана от км 86+200 до км 97+800 се осъществява в една лента поради аварийно запълване на появили се деформации на пътната настилка със студена смес. Срок до 31.01.2018 г.\r\nПът ІІІ-112: Движението по път ІІІ-112 Дъбова Махала – Смирненски – Славотин – Студено Буче – Монтана е ограничено за МПС над 12 т поради изпълнение на строително-монтажни работи. Останалите автомобили да се придвижват с повишено внимание. Срок до 31.03.2018 г.\r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за МПС над 12 т поради пропадане на част от едната лента и банкета. Движението се осъществява двупосочно в една лента. Скоростта на движение е ограничена до 50 км/ч и е сигнализирано с пътни знаци. Срок до 31.03.2018 г.; \r\nОПУ-Пазарджик: \r\nВременно са въведени следните ограничения за движение на МПС:\r\nПът III-842: Движението по път по път III-842 Юндола – Белово е ограничено за МПС над 12 т. с ремаркета и полуремаркета. \r\nОбходен маршрут: Белово-Варвара-Велинград-Юндола.\r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т. \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г.\r\nОПУ-Перник:\r\nВременно са въведени следните ограничения за движение на МПС:\r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.03.2018 г.\r\nОПУ-Плевен:\r\nВременно са въведени следните ограничения за движение на МПС: \r\nПът III-118: Движението по път ІІІ-118 в чертите на гр. Долна Митрополия от км 23+057 до км 24+038 е ограничено за всички МПС, поради ремонтни дейности.\r\nОбходен маршрут: през съседни улици в града, съгласно поставената вертикална сигнализация. Срок – целогодишно.\r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т.\r\nОбходен маршрут: път III-303 Българене – Малчика – Аспарухово – Левски. Срок – целогодишно.\r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено транзитното движение на МПС над 15 т.\r\nОбходен маршрут: по път ІІ-34 Плевен – Никопол. Срок – целогодишно.\r\nПът III-3004: Движението по път III-3004 в гр. Долна Митрополия от км 6+199 до км 8+027 е ограничено за всички МПС поради подмяна на ВИК мрежа. \r\nОбходен маршрут: по сигнализирана вътрешна улична мрежа в гр. Д. Митрополия. Срок до 28.02.2018 г.\r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т.\r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно.\r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно.\r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж, в района на с. Беглеж от км 21+062 до км 27+123 е ограничено за МПС над 8 т.\r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно.\r\nПът ІІІ-3006: Движението по път III-3006 Радомирци – Рупци – Червен бряг от км 8+904 до км 9+221 в участъка на свлачище в землището на гр. Червен бряг е ограничено за МПС над 12 т.\r\nОбходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно. Срок – целогодишно.\r\nОПУ-Пловдив: \r\nВременно са въведени следните ограничения за движение на МПС:\r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите.\r\nОбходен маршрут: път III-866 Кричим – Девин.\r\nПът ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица.\r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград.\r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 21.12.2018 г. \r\nПът III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.03.2018 г.\r\nПът III-8611: Движението по път III-8611 Белица-Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 21.12.2018 г.\r\nОПУ-Разград:\r\nВременно са въведени следните ограничения за движение на МПС: няма ограничение.\r\nОПУ-Русе:\r\nВременно са въведени следните ограничения за движение на МПС: \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 26.04.2018 г.\r\nПът III-202: Движението по път ІІІ-202 Нисово – Кацелово от км 17+750 до км 33+900 се ограничава за всички МПС за целия зимен период. Срок до 31.03.2018 г.\r\nОбходен маршрут: път ІІІ-501 Русе – Иваново – Две могили – път ІІІ-5001 Две могили – Широково – Кацелово и обратно. \r\nПът III-501: Движението по път ІІІ-501 Борово – Бяла от км 46+665 до км 51+245 се ограничава за всички МПС за целия зимен период. Срок до 31.03.2018 г.\r\nОбходен маршрут: гр. Борово – път І-5 /Русе – В. Търново/ - кръгово кръстовище гр. Бяла и обратно. Срок до 31.03.2018 г.\r\nПът ІІІ-5101: Движението по път ІІІ-5101 Борово – Пет кладенци от км 0+000 до км 6+670 е ограничено за МПС над 10 тона. \r\nОбходен маршрут: през гр. Бяла. Срок до 26.04.2018 г.\r\nОПУ-Силистра:\r\nВременно са въведени следните ограничения за движение на МПС: \r\nПът III-701:Ограничено движение по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т поради компрометирано състояние на мостово съоръжение. \r\nОбходен маршрут за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.06.2018 г.\r\nОПУ-Сливен:\r\nВременно са въведени следните ограничения за движение на МПС: няма ограничения.\r\nОПУ-Смолян:\r\nВременно са въведени следните ограничения за движение на МПС: \r\nПът III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.03.2018 г.\r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 31.03.2018 г.\r\nОПУ-София:\r\nВременно са въведени следните ограничения за движение на МПС: \r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т.\r\nОбходен маршрут: през гр. Своге. Срок до 31.03.2018 г. \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г.\r\nПът III-801: Движението по път III-801 Вакарел – Панагюрище е ограничено за МПС с ремаркета и полуремаркета поради намален габарит на пътното тяло. Срок до 31.03.2018 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси. Срок до 30.09.2018 г.\r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит.\r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 01.09.2018 г. \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища. Срок до 30.09.2018 г.\r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. \r\nОПУ-Стара Загора:\r\nВременно са въведени следните ограничения за движение на МПС: \r\nПът ІІІ-807: Движението по път III-807 в с. Скобелево е ограничено поради аварирал р. Марица при км 7+600. \r\nОбходни маршрути:\r\n- път ІІ-66 Поповица – Плодовитово – Първомай – Скобелево;\r\n- път ІІ-66 Чирпан – Плодовитово – Първомай – Скобелево;\r\n- Скобелево – Първомай – Плодовитово – път ІІ-66.\r\nПът III-5005: Движението по път III-5005 връх Шипка – връх Бузлуджа от км 0+000 до км 12+213 се ограничава за всички МПС за целия зимен период. Срок до 31.03.2018 г.\r\nПът ІІІ-5031: Движението по път III-5031 Опан – Гълъбово е ограничено на МПС над 10 т. \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово. \r\nОПУ-Търговище:\r\nВременно са въведени следните ограничения за движение на МПС:\r\nПът III-4082: Движението по път III-4082 Капище – Банковец от км 0+000 до 11+300 е ограничено за МПС над 3,5 т поради компрометирано експлоатационно състояние на мостово съоръжение. Срок до 30.04.2018 г.\r\nОПУ-Хасково:\r\nВременно са въведени следните ограничения за движение на МПС:\r\nПът III-5009: Движението по път III-5009 Козлец – Кърджали от км 0+000 до км 26+080 e ограничено за МПС над 12 т. Срок до 21.12.2018 г.\r\nОПУ-Шумен:\r\nВременно са въведени следните ограничения за движение на МПС: \r\nПът III-701:Ограничено движение по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т, поради компрометирано състояние на мостово съоръжение. \r\nОбходен маршрут: за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.06.2018 г.\r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси. Срок до 21.05.2018 г.\r\nОбходен маршрут: Шумен – Овчарово – Друмево.\r\nОПУ-Ямбол:\r\nВременно са въведени следните ограничения за движение на МПС:\r\nПът ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа.\r\nОбходен маршрут: по изграден обходен път до моста с ограничение на скоростта до 30 км/ч. Срок до 31.03.2018 г.;\r\nПът ІІІ-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента, поради пропаднала настилка и пропаднал насип. Движението се регулира чрез пътни знаци. Срок до 31.03.2018 г.Опасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2018.02.08", "title": "Актуална пътна обстановка"}
{"url": "http://www.focus-news.net/news/2018/02/08/2486457/gabrovo-suhi-sa-patnite-nastilki-na-teritoriyata-na-oblastta.html", "text": "Сухи са пътните настилки на територията на областта. Това казаха за Радио „Фокус“ – Велико Търново от Областно пътно управление - Габрово. Времето е ясно. Температурата на въздуха е 8°. На прохода Шипка е в сила ограничение за МПС за превоз на товари, с технически допустима максимална маса над 12 тона и ремаркета и полуремаркета, с технически допустима максимална маса над 10 тона. До 31 март 2018 година движението по път Габрово - връх Шипка трябва да се осъществява с повишено внимание, поради пропаднал участък. Поставена е необходимата сигнализация. На пътя с. Кормянско - с. Малък Вършец при км 10+080 има стеснен участък при мост над р. Крапец. Сигнализиран е с пътен знак В15 „Забранено влизането на пътни превозни средства с ширина, включително на товара, по-голяма от 3,30 м”. Обходният маршрут за МПС над 3,30 м е по път Граница Ловеч – Кормянско - Малък Вършец при км 46+800 по общински път до III-403 в с. Малък Вършец. Ограничено е движението за автомобили над 10 тона по път Крамолин – Велико Търново. Забраната е въведена за отсечката от км 22 до км 28. Причината е намален габарит на пътното платно. Срокът за извършване на ремонтните дейности е до 30 юни 2018 г. На път Велико Търново – Дряново – Габрово – Стара Загора, съвпадащ с ул. “Малина“ в град Габрово, движението е ограничено поради извършване на строителни дейности. Отбивен маршрут за квартал Чехлевци е по път III-5004 – път II-44 – път III-4404. Поставена е необходимата сигнализация. Срокът за приключване на дейностите е до 31 август 2018 година.\r\nНадежда КРЪСТЕВА", "date": "2018.02.08", "title": "Габрово: Сухи са пътните настилки на територията на областта"}
{"url": "http://www.focus-news.net/news/2018/02/08/2486461/shumen-prez-proletta-obshtinata-shte-predprieme-deystviya-za-vazstanovyavane-na-narushenite-asfaltovi-nastilki-sled-programata-ispa-2.html", "text": "През пролетта Община Шумен ще предприеме действия за възстановяване на нарушените асфалтови настилки след ИСПА 2 и ще предяви иск за плащане от страна на изпълнителя на обекта. Това стана ясно по време на пресконференция, предаде репортер на Радио „Фокус“ - Шумен. Дарина Маринова, ръководител на проекта посочи, че са изпратени уведомителни писма до изпълнителя на обекта. По ЗУТ гаранционният срок за изпълнението на ВиК съоръжения е 7 години. Илияна Бонева, представител на надзорната фирма заяви, че е доволна от работата си като надзор, но не и от това, което се получило като хлътвания и пропадания след ИСПА 2. „При обратните насипи надзорът следи дали те се уплътняват и това се потвърждава чрез лабораторни изследвания. Когато ми донесат протокол, че уплътнението е колкото трябва, за мен това е истината. Като мине време и пропадне, не мога да отговоря защо. Това е начинът, по който се прави. Има места в града, например ул. „Университетска“ където теренът беше толкова здрав и читав, изкопите бяха прави, нямаше обрушвания, изобщо не сме очаквали пропадания, но и там пропадна, има странични условия, които не могат да се преценят по принцип, като подземни води, някъде се нарушава устойчивостта на терена, който сме разкопали“, заяви Илияна Бонева. Тя обясни, че по норматив на един метър насип се полага 1 см слягане.\r\nИвелина ИВАНОВА", "date": "2018.02.08", "title": "Шумен: През пролетта Общината ще предприеме действия за възстановяване на нарушените асфалтови настилки след програмата ИСПА 2"}
{"url": "http://www.focus-news.net/news/2018/02/08/2486459/pregled-na-mezhdunarodnite-novini-do-18-chasa-agentsiya-fokus.html", "text": "Според проучване, проведено от македонския Институт за политически изследвания, жителите на страната гледат най-положително към Сърбия що се отнася до съседните им държави, като България се намира на предпоследно място след Сърбия, Албания и Косово. Най-негативно е мнението за Гърция, показва анкетата, в която са взели участие 1113 пълнолетни граждани.     \r\nСпоред нейните данни, добро мнение за Сърбия имат 42,3% от участниците, следвана от Албания с 27,6%, Косово (26,1%), България с 25,8% и Гърция с 15,2%. \r\nСпоред мнозинството анкетирани няма държава, която да представлява заплаха за Македония, но тези, които смятат обратното, сочат Гърция като потенциална такава.\r\n*** Според Министерството на отбраната на Русия, инцидентът между водената от САЩ военна коалиция и подкрепящи режима в Дамаск формирования, показва, че САЩ не се бори с „Ислямска държава“ на територията на Сирия а търси икономически дивиденти.\r\n„Инцидентът показа за пореден път, че истинската цел на продължаващото незаконно присъствие на американските военни в Сирия не е свързано с борбата срещу „Ислямска държава“, но вместо това върху установяване на контрол над икономически активи, принадлежащи на Сирийската арабска република“, се казва в разпространеното от ведомството съобщение. \r\nАгенция „Фокус“ припомня: \r\nВ ранните часове на четвъртък стана ясно, че членове на подкрепящи режима в Сирия групировки са извършили атака срещу щаб на Сирийските демократични сили, където са се намирали американски военни съветници. Вследствие на това оглавяваната от САЩ международна коалиция откри артилерийски обстрел срещу нападателите, в резултат на който общо около стотина души от проправителствените сили.  \r\n*** Според министъра на отбраната на Сърбия Александър Вулин, президентът на страната Александър Вучич ще бъде посрещнат от усташите по време на своята визита в Хърватия. \r\nВучич трябва да посети Загреб следващата седмица, като в интервю за сръбската телевизия Pink, Вулин заяви, че „усташите ще се съберат по площадите и протестират срещу неговото посещение, все едно той е молил да дойде, все едно неговата визита би могла да им навреди“. \r\nДумите на Вулин не останаха без реакция от хърватска страна. Председателят на парламента в Загреб Гордън Ядронкович заяви, че „този коментар със сигурност не помага за позитивна обстановка, която трябва да бъде установена по време на посещението на Вучич“. \r\nАгенция \"Фокус\" припомня:\r\nВучич ще посети на 12 и 13 февруари Хърватия по покана на президента на страната Колинда Грабар-Кидарович, отправена в края на януари. \r\n*** Русия, Украйна, Германия и Франция планират да проведат среща в кулоарите на Мюнхенската конференция по сигурността следващата седмица, според на председателя на конференцията Волфганг Ишингер. \r\nЧетирите държави се срещаха редовно от 2014 г. насам в опит да намерят решение за конфликта в Украйна, който е отнел живота на около 10 хил. души. \r\nВ разговорите ще участват президентът на Украйна Петро Порошенко и руският външен министър Сергей Лавров. По-рано германският първи дипломат заяви, че няма да вземе участие, като все още не е ясно кой ще представи Германия по време на разговорите. Мартин Шулц, на когото предстои да поеме външното ведомство на Федералната република, също ще присъства на Конференцицята, отбелязва агенцията. \r\n*** Определена е датата за посещението на председателя на Европейската комисия Жан-Клод Юнкер в Македония, която ще бъде първата дестинация от неговата обиколка на Западните Балкани. Люксембургският политик пристига в Скопие на 25 февруари, където ще представи резюме на Стратегията на ЕС за региона. Това е разкрил на пресконференция в четвъртък вицепремиерът на Македония и отговарящият за европейските въпроси Буяр Османи, според който Стратегията покрива всички очаквания на Скопие. Освен това моментът е подходящ за удвояване на усилията на правителството за покриване на нови критерии по пътя на страната за членство в ЕС, допълни Османи.\r\n*** Турският президент Реджеп Тайип Ердоган заяви, че въоръжените сили на страната са готови за провеждане на друга мащабна операция в Сирия.\r\n„Действията на въоръжените сили на Турция, предприети с операцията с Африн, са само подготовка за по-мащабна стъпка“, заяви Ердоган, цитиран от Anadolu Agency. Според думите на турския президент, „настъпателните действия на турската армия все още предстоят“. \r\nТурската армия започна операция „Маслинова клонка“ в Африн на 20 януари. \r\n*** Вече е ясно: 384 депутати в Европейски парламент гласуваха в четвъртък за премахване на лятното часово време, срещу 154 \"против\".\r\nТова обаче не означава, че лятното часово време ще бъде премахнато: с резолюцията ЕП призова Европейската комисия да проучи предимствата и недостатъците на смяната в часовника през март и октомври всяка година, и да отмени правилата за нея, ако е необходимо. \r\nОт 1996 г. гражданите на страните от Общността връщат с един час напред часовници в последната неделя на март, а в последната седмица на октомври – с един час назад.  Ползите са спорни. \r\nЕвропейската комисия разглежда от известно време призиви за премахване на лятното часово време. Въпросът се обсъжда с оглед на цялата налична информация. Щом има резултат, обществеността ще бъде информирана, увериха от ЕК.\r\n*** Баварският Християнсоциален съюз (ХСС) първи одобри постигнатото в сряда споразумение за черно-червена коалиция в Берлин. Партийното ръководство на ХСС разчисти с единодушие пътя за съставяне на федерално правителство под ръководството на канцлера Ангела Меркел (ХДС). \r\nОще в сряда стана ясно, че ХСС ще ръководи Министерството на вътрешните работи. Ресорът може да бъде поверен на председателя на партията Хорст Зеехофер. За ХСС е също и Федералното министерство на транспорта и дигиталните технологии, и Федералното министерство на развитието\r\n*** Най-високопоставеният американски военен в  Международната коалиция за борба с ДАЕШ – генерал-лейтенант Пол Е. Фънк, посети сирийския град Манбидж и с изявленията си буквално вбеси Анкара. По думите му американските военни части ще останат в Манбидж и ще продължат подкрепата си за Отрядите за народна самозащита (ОНС) на сирийските кюрди. Американският генерал пояснява, че „тамошното военно присъствие на САЩ е с цел намаляване на напрежението”. „Никой не можа да направи това, но сирийските кюрди успяха да превземат отново град Рака. Според мен с това те си заслужиха стол на масата на преговорите.”, пояснява още генерал-лейтенант Пол Е. Фънк.\r\n***", "date": "2018.02.08", "title": "Преглед на международните новини до 18 часа (Агенция \"Фокус\")"}
{"url": "http://www.focus-news.net/news/2018/02/08/2486460/stolichna-obshtina-osiguryava-dopalnitelen-transport-vav-vrazka-s-provezhdaneto-na-vazpomenanieto-zadushnitsa-na-10-fevruari.html", "text": "На 10 февруари във връзка с провеждане на възпоменанието „Задушница“ се осигурява допълнителен транспорт, съобщиха от пресцентъра на Столична община. Въвежда се следната организация на движение: \r\n-\tРазкрива се временна трамвайна линия с маршрут: ж.к. „Борово“ - кв. „Орландовци\". \r\nРазкрива се временна автобусна линия № 83А (за гробищен комплекс „Бакърена фабрика\") с маршрут – от Зоопарка по маршрута на автобусна линия № 83 до бул. „Ломско шосе”, наляво по бул. „Ломско шосе”, наляво по ул. „Бели Дунав“ и по ул. „Хан Кубрат” по маршрута двупосочно. \r\nРазкрива се няколко временни автобусни линии: \r\n-\tВременна автобусна линия № 108А (за гробищен комплекс „Бакърена фабрика\") с маршрут – от ж.к. „Люлин - 5“ по стария маршрут на автобусна линия № 108 (в посока ул. „Бели Дунав“ – от бул. „Сливница” по ул. „Адам Мицкевич”) до ул. ”Бели Дунав”, надясно по ул. „Хан Кубрат”, наляво по ул. „Христо Силянов”, наляво по бул. „Ломско шосе”, наляво по ул. „Бели Дунав“ и по ул. „Хан Кубрат” по маршрута, двупосочно. \r\nРазкриват се и временни автобусни линии за обслужване на гробищни комплекси „Централни гробища“ и „Малашевски гробища“ със следните маршрути: \r\n- Автобусна линия № 18А с маршрут: автостанция „Орландовци“ - гробищен парк „Малашевски гробища“ по маршрута на автобусна линия № 18; \r\n- Автобусна линия № 79А с маршрут: надлез „Надежда”, ул. „История Славянобългарска“, ул. „Индустриална“, ул. „Константин Стоилов”, бул. „Ген. Данаил Николаев”, бул. „Владимир Вазов”, ул. „Тодорини кукли\", ул. „Река Велека” и по бул. „Владимир Вазов“ по маршрута двупосочно; \r\n- Автобусна линия № 86А с маршрут: АТ „Малашевци”, ул. „Резбарска\", пл. „Сточна гара\", бул. „Сливница\", обратен завой на ул. „Опълченска“ и по маршрута, двупосочно; \r\n- Автобусна линия № 90А с маршрут: автостанция „Изток\", бул. „Ботевградско шосе\", ул. „Александър Екзарх\", ул. „Река Велека\", ул. „Васил Кънчев“ до гробищен парк „Малашевски гробища\"; \r\nПътна полиция при СДВР ще насочват автомобилите на гражданите за паркиране около гробищните комплекси, както следва: \r\n- в района на Централни гробища - по платната на ул. „История Славянобългарска” (старо име ул. „202”) и ул. „Заводска”; \r\n- в района на гробища „Бакърена фабрика“ - по платната под подлеза на ул. „Адам Мицкевич”; \r\n- в района на гробища „Малашевци“ - по платната на ул. „Резбарска“ между ул. „Васил Кънчев” и бул. „Ген. Владимир Вазов\", както и пред централния вход на ул. „Жак Дюкло\". \r\nСтолична дирекция на вътрешните работи организира реда и контрола чрез подразделенията си по съответния ред.", "date": "2018.02.08", "title": "Столична община осигурява допълнителен транспорт във връзка с провеждането на възпоменанието „Задушница“ на 10 февруари"}
{"url": "http://www.focus-news.net/news/2018/02/08/2486458/sliven-dvizhenieto-po-patya-malak-manastir-golyam-manastir-se-osashtestvyava-v-edna-lenta-poradi-propadnali-nastilka-i-nasip.html", "text": "Пътните настилки в Сливенска област са сухи и нормално проходими, съобщиха от Областно пътно управление. Трафикът е интензивен, но без задръствания. Затворени за тежки автомобили над 10 т са проходите Твърдишки и Вратник. Отворен е пътят Котел – Омуртаг. Движението по пътя Елхово – Изгрев е ограничено поради компрометирано експлоатационно състояние на дървен мост над река Тунджа. Обходният маршрут е до моста с ограничение на скоростта до 30 км/ч. Движението по пътя Малък манастир – Голям манастир се осъществява в една лента поради пропаднали настилка и насип. Движението се регулира чрез пътни знаци. Срокът и на двата ремонта е до 31 март.", "date": "2018.02.08", "title": "Сливен: Движението по пътя Малък манастир – Голям манастир се осъществява в една лента поради пропаднали настилка и насип"}
{"url": "http://www.focus-news.net/news/2018/02/08/2486463/ria-novosti-redzhep-tayip-erdogan-i-hasan-rouhani-sa-obsadili-situatsiyata-v-siriya-po-vreme-na-telefonen-razgovor.html", "text": "Турският президент Реджеп Тайип Ердоган и неговият ирански колега Хасан Роухани са обсъдили по време на телефонен разговор ситуацията в Сирия, предава РИА Новости, като се позовава на данни от турски медии. Двамата са отбелязали също така удовлетворението си от засиленото сътрудничество между двете държави в сферата на борбата с тероризма. \r\nПо-рано в четвъртък такъв разговор турският президент проведе и с руския държавен глава Владимир Путин. : Цанко Цолов", "date": "2018.02.08", "title": "РИА Новости: Реджеп Тайип Ердоган и Хасан Роухани са обсъдили ситуацията в Сирия по време на Телефонен разговор"}
{"url": "http://www.focus-news.net/news/2018/02/08/2486462/ministar-nikolina-angelkova-provede-rabotna-sreshta-s-nikolay-dimitrov-kmet-na-obshtina-nesebar.html", "text": "Министърът на туризма Николина Ангелкова проведе работна среща с кмета на Община Несебър Николай Димитров, съобщиха от пресцентъра на министерството. Тя съобщи, че при инспекцията на морски плаж „Слънчев бряг-север” са установени частни имоти до плажа – т. нар. „джобове“, където са разположени магазини и павилиони. Обектите обаче няма как да бъдат съборени, защото са върху частна собственост.  \r\nКметът Димитров посочи, че ще бъде разпоредена проверка. Той увери, че още една ще бъде направена през месец май преди началото на летния сезон.\r\nМинистър Ангелкова информира още, че на плаж „Слънчев бряг-север” вече са премахнати 190 незаконни обекта. \r\nТова лято ще бъдат забранени щендерите по тротоарите - няма да има разпиляна стока, тя ще бъде само в павилионите. Контролът на търговските обекти ще бъде изключително завишен, в проверките ще участват и представители на МВР, каза министърът. \r\n„Слънчев бряг” е един от най-големите ни курорти, формиращ значителна част от облика на летния туристически продукт. Трябва да се обединим и да намерим работещи решения, за да променим начина, по който изглежда, категорична бе министър Ангелкова.", "date": "2018.02.08", "title": "Министър Николина Ангелкова проведе работна среща с Николай Димитров, кмет на Община Несебър"}
{"url": "http://www.focus-news.net/news/2018/02/08/2486438/gl-prokuror-sotir-tsatsarov-podozreniyata-kak-sa-popadnali-dokumenti-ot-dans-v-kmeta-na-septemvri-tryabva-da-se-nasochat-v-nashiya-dvor-i-v-tozi-na-mvr.html", "text": "Подозренията как са попаднали документи от ДАНС в кмета на Септември трябва да се насочат в нашия двор и в този на МВР. Това каза пред журналисти главният прокурор Сотир Цацаров, предаде репортер на Агенция „Фокус“. Относно думите на административния ръководител на Специализирана прокуратура Иван Гешев, който коментирайки обвиненията в Септември каза да се готвят и други кметове, главният прокурор обясни, че се работи за тези, за които се подават съответните оперативни данни. „Има ли данни се пристъпва към реализация. Притеснително е това, че срещу такъв тип кметове, които не са малко,  е имало сигнали както в местната прокуратура, така и в местната полиция. Притеснителното е, че на такива сигнали не е отреагирано или е отреагирано по начин, по който сигналите са били затваряни“, добави Цацаров. „Отправени бяха обвинения, мисля че пак от парламентарната трибуна, към ДАНС по отношение на документи, които са попаднали в кмета на Септември и са издадени от Агенцията. Проверката, която е разпоредена обаче показва, че те са сезиращи справки по повод предните местни избори по повод купуване на гласове, които са преминали и през прокуратура, и през органи на МВР“, обясни Цацаров и уточни, че така са стигнали до нощното шкафче на кмета. „Следователно подозренията не трябва да се насочват към ДАНС, а в нашия двор и този на МВР, което ще бъде предмет на проверка“, каза още Сотир Цацаров.  „Още веднъж се показва, че моделът Специализиран прокуратура или какъвто и да е орган с компетентност на територията на цялата страна в противодействие на корупцията е очевидно една идея по-успешен от органи само с местна компетентност. Това се случва не само в Пазарджик. Не бива да се мисли, че се работи по списък, ПР програма и нещо такова, работи се по данни, подадени от ДАНС или вече от новата дирекция“, заяви той. \r\nВъв връзка с това има ли нова информация относно убийствата на бизнесмена Петър Христов и служителя на НАП Ивайло Стаменов, главният прокурор заяви: „Имайте още малко търпение“.", "date": "2018.02.08", "title": "Гл. прокурор Сотир Цацаров: Подозренията как са попаднали документи от ДАНС в кмета на Септември трябва да се насочат в нашия двор и в този на МВР"}
{"url": "http://www.focus-news.net/news/2018/02/08/2486464/mvr-na-balgaro-gratskata-granitsa-na-gkpp-kulata-trafikat-e-intenziven-za-tovarni-avtomobili-i-v-dvete-posoki.html", "text": "На българо-гръцката граница на ГКПП „Кулата“ трафикът е интензивен за товарни автомобили и в двете посоки. Това съобщиха за Радио „Фокус“ – Пирин от ГКПП „Кулата“. На ГКПП „Илинден“ трафикът е спокоен.\r\nЛора КАЛЧЕВА", "date": "2018.02.08", "title": "МВР: На българо-гръцката граница на ГКПП „Кулата“ трафикът е интензивен за товарни автомобили и в двете посоки"}
{"url": "http://www.focus-news.net/news/2018/02/08/2486467/nimh-utre-shte-preobladava-slanchevo-vreme-s-maksimalni-temperaturi-mezhdu-10-i-15.html", "text": "През нощта над по-голямата част от страната облачността ще намалее до предимно ясно време. Минимални температури между 0° и 5°. Това съобщи за Агенция „Фокус” дежурният синоптик Красимир Стоев от Националния институт по метеорология и хидрология (НИМХ) при Българската академия на науките (БАН). Утре ще преобладава слънчево време с временни увеличения на облачността. Ще духа до умерен вятър от запад-северозапад. Максимални температури между 10° и 15°. Атмосферното налягане слабо ще се повиши и ще бъде близко до средното за месеца.\r\nПрез нощта срещу събота от югозапад облачността бързо ще се увеличава.  \r\nНад Черноморието ще преобладава слънчево време с временни увеличения на облачността. Ще духа до умерен вятър от запад-северозапад. Максимални температури на въздуха: 11-14°. Температурата на морската вода е 5-7°. Вълнението на морето ще бъде 2-3 бала. \r\nНад планините ще преобладава слънчево време с временни увеличения на облачността. Ще духа силен вятър от запад-северозапад. Максимална температура на височина 1200 метра около 3°, на 2000 метра – около минус 3°.  \r\nВ събота ще има значителна облачност. Вятърът ще се ориентира от север-североизток, ще е слаб до умерен. Привечер от юг ще започнат валежи, които през нощта срещу неделя ще обхванат почти цялата страна; в Южна България ще са предимно от дъжд, в Северна и планинските райони - от сняг. Минималните температури ще са между минус 3° и 2°, а максималните - между 5° и 10°. В неделя през по-голямата част от деня валежите ще продължат. В Дунавската равнина и високите полета в Западна България ще се образува нова снежна покривка. Температурите ще са почти без дневен ход - между 0° и 5°. В източните райони вятърът ще се усили. В Североизточна България, Централна и Източна Стара планина и Родопите, където валежите ще са по-интензивни ще има условия за снежни виелици и навявания.  В понеделник вятърът ще отслабне, в по-голямата част от страната и ще стихне. Облачността ще се задържи значителна, но само на отделни места в планинските и североизточните райони ще превали слаб сняг. Минималните температури ще се понижат, а дневните ще са с градус-два по-високи.", "date": "2018.02.08", "title": "НИМХ: Утре ще преобладава слънчево време с максимални температури между 10° и 15°"}
{"url": "http://www.focus-news.net/news/2018/02/08/2486465/inzh-georgi-georgiev-kmet-na-obshtina-dalgopol-okolo-29-mln-leva-e-obshtiyat-razmer-na-kapitalovata-programa-za-2018-godina.html", "text": "Около 2,9 млн. лева е общият размер на капиталовата програма на Община Дългопол за 2018 година. Това каза в интервю за Радио „Фокус“ – Варна инж. Георги Георгиев, кмет на Община Дългопол. 1,8 млн. лева е финансирането, осигурено по Програмата за развитие на селските райони за асфалтиране на шест улици в град Дългопол и една улица в село Цонево. „670 000 лева за рехабилитация, реконструкция и ремонт на общинската и уличните пътни мрежи е целевото финансиране от Министерството на финансите“, добави кметът инж. Георги Георгиев. „Капиталовата ни субсидия е около 500 000 лева и е разпределена в много населени места. Ще доизградим зрителна зала в читалището в село Аспарухово, като сме отделили 50 000 лева. Втора година Общината продължава да влага средства в музея в града. Миналата година дадохме около 20 000 лева, тази година ще осигурим още 20 000 лева и двете зали на двата етажа на музея ще бъдат завършени към края на годината. Ще строим нова зрителна зала в село Рояк и два пенсионерски клуба в село Лопушна и село Медовец“, допълни инж. Георгиев. Отделени са средства и за проектиране на нови части от водопровода. Община Дългопол ще кандидатства по програмата към ПУДОС за доизграждане на канализацията и за водопровод в града. „Парите отиват в полза на хората“, заяви инж. Георги Георгиев.\r\nМарияна ВАЛЕНТИНОВА", "date": "2018.02.08", "title": "Инж. Георги Георгиев, кмет на Община Дългопол: Около 2,9 млн. лева е общият размер на капиталовата програма за 2018 година"}
{"url": "http://www.focus-news.net/news/2018/02/08/2486469/gd-granichna-politsiya-na-gkpp-kapitan-andreevo-i-na-gkpp-lesovo-na-izhod-trafikat-e-intenziven-za-tovarni-avtomobili.html", "text": "На българо-турската граница на ГКПП \"Капитан Андреево\" и ГКПП \"Лесово\" на изход трафикът е интензивен за товарни автомобили. Това съобщиха от пресцентъра на ГД \"Гранична полиция\". Трафикът на българските гранични контролно-пропускателни пунктове е към 18:00 часа. На българо-гръцката граница на ГКПП \"Кулата\" трафикът е интензивен за товарни автомобили и в двете посоки. На българо-румънската граница на ГКПП \"Дунав мост-Видин\" на вход трафикът е интензивен за товарни автомобили. \r\nНа българо-сръбската и на българо-македонската граница трафикът е нормален на всички гранични контролно-пропускателни пунктове.", "date": "2018.02.08", "title": "ГД \"Гранична полиция\": На ГКПП \"Капитан Андреево\" и на ГКПП \"Лесово\" на изход трафикът е интензивен за товарни автомобили"}
{"url": "http://www.focus-news.net/news/2018/02/08/2486470/vitsepremierat-ekaterina-zaharieva-razgovarya-s-avstriyskiya-federalen-ministar-po-evropeyskite-vaprosi-kulturata-izkustvoto-i-mediite.html", "text": "Българското председателство на Съвета на ЕС и ключовите теми от европейския дневен ред бяха във фокуса на срещата на вицепремиера Екатерина Захариева и австрийския федерален министър по европейските въпроси, културата, изкуството и медиите Гернот Блюмел, съобщиха от пресцентъра на МВнР.   \r\nТе разговаряха днес, в рамките на посещението на българския първи дипломат във Виена.    \r\nЗахариева и Блюмел обсъдиха Брекзит, следващата Многогодишна финансова рамка на Съюза, темата с миграцията и опазването на външните граници на ЕС.  „Благодаря на Австрия за заявената подкрепа за присъединяване на България към Шенгенското пространство. Страната ни отдавна е готова за членство в Шенген и ще разчитаме на вашата подкрепа и в бъдеще“, заяви Захариева пред министър Блюмел. \r\nБългарският министър отбеляза последователните усилия на правителството ни за приемането на България в „чакалнята на еврозоната“. Имаме стабилен икономически ръст от 4%, безработицата е само 6%, допълни тя.  \r\nПо време на срещата си Захариева и Блюмел изразиха задоволство от съвместната работа на България и Австрия по темата за европейската перспектива на Западните Балкани и общото виждане, че тя е единствената възможност за стабилност и просперитет в региона. Този основен приоритет Българското председателство ще бъде продължен от Австрия, която поема поста през втората половина на 2018г., увери от своя страна Гернот Блюмел.   \r\n„Има осезаема позитивна тенденция по отношение на европейската перспектива на Западните Балкани“, отбеляза Екатерина Захариева. Тя допълни, че част от държавите са по-напреднали в този процес и посочи като пример Черна гора и Сърбия. Черна гора има сериозен напредък, отворила е 32 преговорни глави и временно е затворила три. Сърбия също напредва, като към момента е отворила 12 глави, като две от тях са временно затворени, допълни вицепремиерът. Захариева изрази надежда, че Албания и Република Македония могат да получат препоръка за започване на преговори през настоящата година.", "date": "2018.02.08", "title": "Вицепремиерът Екатерина Захариева разговаря с австрийския федерален министър по европейските въпроси, културата, изкуството и медиите"}
{"url": "http://www.focus-news.net/news/2018/02/08/2486450/veliko-tarnovo-otchita-se-uvelichenie-na-zabolelite-ot-grip-i-ostri-respiratorni-zabolyavaniya-v-oblastta.html", "text": "Отчита се леко увеличение на заболелите от грип и остри респираторни заболявания в област Велико Търново. Това съобщиха за Радио „Фокус“ – Велико Търново от Регионалната здравна инспекция. Въпреки това областта е далеч от обявяването на грипна епидемия. За вчера средното ниво при броя на заболелите е било 20.44 на 10 000 души, като на национално ниво цифрата е 28.93 на 10 000 души. Предният ден заболеваемостта в областта е била 18.98 на 10 000 души, при 26.18 на 10 000 души на национално ниво. Епидемичният процес е в обичайните за сезона граници, отговарящи на средно ниво на заболеваемост от грип и остри респираторни заболявания. С цел предотвратяването на сериозни последствия, от РЗИ препоръчват ограничаване на контактите, посещенията на масови мероприятия, пътуванията в области с по-висока заболеваемост.\r\nНадежда КРЪСТЕВА", "date": "2018.02.08", "title": "Велико Търново: Отчита се увеличение на заболелите от грип и остри респираторни заболявания в областта"}
{"url": "http://www.focus-news.net/news/2018/02/08/2486472/dragomir-stoynev-bsp-strukturi-na-darzhavata-se-izpolzvat-za-represiya-na-politicheskiya-oponent.html", "text": "Притеснени сме, че прокуратурата в Шумен е образувала преписка със сектор \"Противодействие на икономическата престъпност\" на полицията и един човек е уволнен от работа заради това, че е член на БСП. Това каза зам.-председателят на ПГ на „БСП за България” Драгомир Стойнев пред БТВ, съобщиха от пресцентъра на БСП. Той заяви, че такива казуси има много, защото, за да постъпиш на работа трябва да си член на ГЕРБ. „Ако се искаше информация само за този човек, няма нищо притеснително. Изискват се, обаче копия от протоколите от заседанията на БСП – Шумен за почти цялата 2017 г., копие от протокол на делегатско събрание и присъствените списъци от заседания”, каза още Стойнев. Той добави, че тази партийна информация трябва да се даде на полицията и прокуратурата, за да има натиск върху членове на БСП и дори кандидати за кметове. Народният представител попита - сезирал ли се е този сектор от полицията и по случая „Хасково гейт” и какво прави доклад на ДАНС в нощното шкафче на кмета на Септември. „Структурите на държавата се използват за репресия на политическия опонент”, категоричен бе Стойнев. Той заяви, че е недопустимо в една демократична държава, която председателства съвета на ЕС, в 21 век, да се ползват прокуратурата и полицията за натиск и шпионаж. „Искаме обяснение от Главния прокурор за ролята на Районна прокуратура - Шумен по този казус”, заяви още народният представител. \r\nДрагомир Стойнев каза още, че от доклада на Агенция \"Митници\" се вижда, че планираните приходи от цигари за 2018 г. са 50 млн. лв. по-малко, задържаните количества тютюн през изминалата година са 16 тона, а през 2016г са били 50 тона. Той добави, че задържаните цигари, предназначени за нелегално разпространение, са почти 37 млн. къса, което е 12 млн. къса по-малко от 2016 г. „Изведнъж хората спряха да пушат и станахме най-здравата нация в Европа!”, иронизира той. Стойнев заяви, че  картината не е толкова хубава, както се опитват да я представят управляващите. Той отбеляза, че в България делът на сивата икономика е най-голям в Европа - почти 30% и това се казва в доклад на МВФ. „България има огромен проблем с корупцията. Искаме да видим- кой е дал заданието за създаването на БАЦИС, кой я е приел, как са обучавани хората. Искаме да помогнем на България, защото парите от контрабанда отиват в нечий джоб, вместо за образование и здравеопазване”, заяви още Драгомир Стойнев.", "date": "2018.02.08", "title": "Драгомир Стойнев, БСП: Структури на държавата се използват за репресия на политическия опонент"}
{"url": "http://www.focus-news.net/news/2018/02/08/2486473/tass-emanyuel-makron-shte-obsadi-s-vladimir-putin-detaylite-za-poseshtenieto-na-frenskiya-prezident-nasrocheno-za-24-i-25-may.html", "text": "Френският президент Еманюел Макрон и неговият руски колега Владимир Путин ще проведат в петък телефонен разговор, в рамките на който ще бъдат обсъдени някой детайли за насроченото за месец май посещение на Макрон в Русия, предава ТАСС, като се позовава на официално съобщение от Елисейския дворец. \r\nФренският президент ще посети Русия на 24 и 25 май, за да вземе участие в Петербургския международен икономически форум. Според разпространената информация, очаква се двамата да обсъдят също така ситуацията в Сирия и Украйна. : Цанко Цолов", "date": "2018.02.08", "title": "ТАСС: Еманюел Макрон ще обсъди с Владимир Путин детайлите за посещението на френския президент, насрочено за 24 и 25 май"}
{"url": "http://www.focus-news.net/news/2018/02/08/2486474/pazardzhik-podgotvyat-proekt-za-izgrazhdane-na-nova-detska-ploshtadka-v-selo-dabravite.html", "text": "В село Дъбравите имаме успешно реализирани проекти, каза за Радио „Фокус“ – Пазарджик кметът на село Дъбравите, община Белово – Мария Цоклинова. Тя обясни, че един от проектите е за парк и екопътека, която свързва Белово с Дъбравите. „Подготвила съм проект за детска площадка, който се надявам да изпълним през тази година. Средствата ще бъдат осигурени от Предприятието за управление на дейностите по опазване на околната среда (ПУДООС). В селото има множество непроучени останки от древнотракийски селища, както и средновековни български крепости, които могат да бъдат изследвани, но за това също трябва да се търсят средства по проекти“, коментира Цоклинова. Тя обясни, че в селото около 90-95% от улиците са асфалтирани, има канализация, а също и добри комуникационни връзки.\r\nВаня НИКОЛОВА", "date": "2018.02.08", "title": "Пазарджик: Подготвят проект за изграждане на нова детска площадка в село Дъбравите"}
{"url": "http://www.focus-news.net/news/2018/02/08/2486471/predstoyashti-sabitiya-v-stranata-za-9-fevruari-agentsiya-fokus.html", "text": "***\r\nОт 09.00 часа ще се проведе заседание на Народното събрание. \r\n***\r\nОт 11.00 часа в Театралния салон на Военен клуб – Плевен министърът на отбраната Красимир Каракачанов ще присъства на церемонията за тържествено връчване на знамето на втория ученически гвардейски отряд от Основно училище „Д-р Петър Берон“.\r\n***\r\nОт 09.00 часа в Националния пресклуб на БТА ще се състои пресконференция, в която ще вземе участие Ска Келер - съпредседател на групата на Зелените/ Европейски свободен алианс в Европейския парламент.\r\n***\r\nОт 09.00 часа V състав на Специализирания наказателен съд ще гледа делото срещу Калоян П., Любомир С., Михаил Д. и др. за организиране и ръководене на организирана престъпна група. \r\n***\r\nОт 09.00 часа ІV състав на Специализирания наказателен съд ще се гледа делото срещу Юлиян Т., Христо С., Невена Б. и др. за организиране и ръководене на организирана престъпна група. \r\n***\r\nОт 9.30 часа в централата на КТ „Подкрепа“ президентът на Конфедерацията Димитър Манолов ще открие международна конференция на тема: „Европейска законодателна рамка и защита на  наемния труд: предизвикателства пред Европейския стълб на социални права“.\r\n***\r\nОт 10.00 часа ХІІ състав на Специализирания наказателен съд ще гледа делото срещу Роза П., Валери М., Ивайло И. и др. за организиране и ръководене на организирана престъпна група. \r\n***\r\nОт 10.00 часа ІІІ състав на Специализирания наказателен съд ще гледа делото срещу Абдула И., Мустафа Н. и Исмаил М. за организиране и ръководене на организирана престъпна група. \r\n***\r\nОт 10.00 часа ІХ състав на Специализирания наказателен съд ще гледа делото срещу Дамян Д и Стелан П. за организиране и ръководена организирана престъпна група. \r\n***\r\nОт 10.30 часа в сградата на ул. „Никола Габровски ” 30, киносалон, ет. 1, МВР ще отбележи Европейския ден на телефон 112. Ще присъстват представители на  ръководството на МВР  и директорите на главни дирекции в МВР.\r\n***\r\nОт 11.30 часа на летище „София“ българският пилот Марио Бакалов ще участва в доброволческата инициатива „Училище за авиация“.\r\n***\r\nОт 13.30 часа в Административен съд – София (ул. Георг Вашингтон №17) ще се проведе третото заседание по делото за провеждане на референдум срещу презастрояването в „Младост” иниицииран от ИК „За зелен Младост“.\r\n***\r\nОт 14.30 часа ХІІІ състав на Специализирания наказателен съд ще гледа делото срещу Али Л., Величко Д., Екрем М. и Гочо Г. за организиране и ръководене на организирана престъпна група. \r\n***\r\nОт 15.30 часа ІХ състав на Специализирания наказателен съд ще гледа делото срещу Кирил К. за организиране и ръководене на организирана престъпна група. \r\n***\r\nОт 16.00 часа в Конферентната зала на МБАЛ „Надежда“ ще бъде представено второто преработено издание на учебника по Медицинска онкология.\r\n***\r\nОт 16.30 часа в новата конферентна зала Софийския университет „Св. Климент Охридски“ ще се състои Международен ден на гръцкия език. \r\n***\r\nВ Sofia Ring Mall  ще се състоят Дни на виното от 9 до 11 февруари. \r\n***\r\nОт 21.30 часа  в „София лайв клуб“ ще се състои концерт на блус-легендите Норман Бийкър Бенд. \r\n***\r\nОт 14.00 часа в Бургаския свободен университет ще бъде отбеляза Световния ден на влажните зони. \r\n***\r\nВ зала „Георги Баев“ на Културен център „Морско казино“ ще бъде открита изложба „Горният път: Фотография от Шотландия“. \r\n*** \r\nОт 9.30 часа в хотел „Черно море“ ще се проведе заседание на общинския съвет по наркотичните вещества на тема: „Здравни и социални последици при употреба  на наркотични вещества при деца“. Организатори са дирекция „Превенции“ към Община Варна.\r\n***\r\nОт 14.00 до 16.00 часа в офиса на ПП ГЕРБ на ул. „Бенковски“ №1, общинският съветник Николай Малев ще има приемна за граждани. \r\n*** \r\nОт 10.30 часа в зала 500 на Областна администрация Велико Търново ще се проведе кръгла маса на тема „Съвременните предизвикателства пред специалистите в социалната сфера”. В дискусията ще участва и г-жа Росица Димитрова, заместник-министър на труда и социалната политика. \r\n***\r\nОт 13.00 часа в МБАЛ „Христо Ботев“ ще се състои общо събрание на акционерите на лечебното заведение. \r\n***\r\nОт 13.00 часа в залата на Община Добричка ще се проведе семинар , организиран  от Добруджански фермерски съюз.\r\n***\r\nОт 11.00 часа в залата на Община Кюстендил ще се състои пресконференция по повод реализиране на проект за внедряване на енергийна ефективност в многофамилни жилищни сгради. \r\n***\r\nОт 09.00 часа в храм \"Св. Харалампий\"Пловдивският митрополит Николай ще възглави архиерейска света Литургия по повод 9 февруари – ден на Св. свещеномъченик Харалампий Чудотворец.\r\n***\r\nОт 09.30 часа в зала 10 на Окръжния съд ще се проведе заседание по делото срещу Георги Л., обвинен че при управление на МПС по непредпазливост е причинил смъртта на друго лице. \r\n***\r\nОт 10.30 часа в зала 11 на Районен съд-Пловдив ще се проведе заседание по делото срещу четирима турски граждани, обвинени в измама на 40 лица и причиняване на имотна вреда в особено големи размери.\r\n***\r\nОт 11.00 часа в зала 10 на Окръжния съд ще се проведе заседание по делото срещу Андон А., обвинен, че при управляване на МПС, без да има свидетелство за управление, по непредпазливост е причинил смъртта на друго лице. \r\n***\r\nОт 11.00 часа в 10-а аула на База 2 на болницата – Хирургичния блок на бул. „Пещерско шосе“ №66 Клиниката по съдова хирургия на УМБАЛ „Свети Георги“ ще отбележи 40 години от основаването си.\r\n***\r\nОт 13.00 часа в зала 10 на Окръжния съд ще се проведе заседание по делото срещу Нели К. и Фанка Д., обвинени противозаконно присвояване на чужди движими вещи.\r\n***\r\nОт 18.00 часа часа в читалище „Св. св. Кирил и Методий“ ще се състои концерт на СОУ „Любен Каравелов“ – Пловдив и на общински самодейни състав по повод 18-то издание на Международния фестивал на кукерските и маскарадните игри.\r\n***\r\nОт 09.00 часа в храм „Св. Харалампий“, Негово преосвещенство Константийският епископ Яков ще оглави архиерейска света Литургия.\r\n***\r\nОт 11.00 часа в Оперен театър ще бъде представен анимиран музикален проект за деца от 3 до 7 години – „Музичко“. \r\n***\r\nОт 18.30 часа в РБ „Захарий Княжевски“ ще бъде отбеляза китайската Нова година с учениците от СУ „Максим Горки“, изучаващи китайски език. \r\n***\r\nОт 20.00 часа в общинската спортна зала „Стара Загора“ ще се състоят финалните серии на Международния турнир Girl Power.\r\n***\r\nВ с. Варненци ще се състои тържествено честване на празника на Св. Харалампий. От 09.00 часа в едноименния храм в селото ще започне тържествено богослужение по повод храмовия празник. В църковната служба ще вземат участие Русенският митрополит Наум, както и делегация от Румъния.\r\n***\r\nВ Чепеларе ще бъдат отбелязани 20 години от спечелването на златен олимпийски медал на Екатерина Дафовска в Нагано през 1998 г.  Жителите и гостите на Чепеларе ще могат да наблюдавате на площад „Олимпийски“ откриването на олимпиадата в Пьонгчанг, която ще се предава пряко от 13.00 часа. А на връх Мечи чал ще се проведат традиционните зимни надпревари за малки и големи от 10.00 часа.  Кулминацията на празника ще е на площад „Олимпийски“ от 17.00 часа, където всички ще посрещнат Екатерина Дафовска, за да си припомнят емоцията от преди 20 години.", "date": "2018.02.08", "title": "Предстоящи събития в страната за 9 февруари (Агенция „Фокус“)"}
{"url": "http://www.focus-news.net/news/2018/02/08/2486475/sofiya-katastrofa-mezhdu-dva-avtomobila-e-blokirala-dvizhenieto-na-bul-simeonovsko-shose.html", "text": "Катастрофа между два автомобила е станала на бул. \"Симеоновско шосе\", в посока кв. \"Симеоново\", предаде репортер на Агенция \"Фокус\". Опашката от автомобили достига до гара \"Пионер\", движението е напълно блокирано. На място все още няма полицейски екипи.", "date": "2018.02.08", "title": "София: Катастрофа между два автомобила е блокирала движението на бул. \"Симеоновско шосе\""}
{"url": "http://www.focus-news.net/news/2018/02/08/2486478/blagoevgrad-fk-kariana-erden-specheli-turnira-po-futbol-petrichka-prolet.html", "text": "След 20-годишно прекъсване турнирът „Петричка пролет” отново влезe в спортния календар на Община Петрич, съобщиха от пресцентъра на Общината. Шест отбора се включиха в спортната проява. Това са: ОФК „Беласица” - Петрич; ФК„Беласица“ - Струмица, Р Македония; ФК „Миньор“ - Перник; ФК „Струмска слава“ - Радомир; ФК „Свобода“ - Пещера; ФК „Кариана“ - Ерден. Те бяха разпределени в две групи. На финала на турнира днес излязоха отборите на ФК „Миньор” - Перник и ФК „Кариана” - Ерден. След оспорван двубой и редица технични изпълнения, срещата завърши при резултат 1:0 за ФК „Кариана” - Ерден. Купата на победителите връчи зам.-кметът „Финанси” на Община Петрич Илко Стоянов. На официалната церемония по награждаването бяха присъдени и индивидуални отличия. Приз „Най-перспективен играч” се връчи на Даниел Радойчин от ФК „Беласица” - Струмица, Македония. Призът „Най-добър вратар” заслужи стражът на „Кариана” - Ерден Павел Станев. Приз „Най-добър защитник” беше връчен на Любомир Граминов от отбора на ОФК „Беласица” - Петрич.Следващото индивидуално отличие беше за Лъчезар Георгиев от ФК „Миньор” - Перник, който получи приза за голмайстор на турнира „Петричка пролет”, за реализирани четири точни попадения. Припомняме, че почетното трето място в турнира „Петричка пролет” защити отборът на „Струмска слава” - Радомир след победа с 3:1 над отбора на „Свобода” - Пещера. Домакините от ОФК „Беласица” - Петрич завършиха на пето място.", "date": "2018.02.08", "title": "Благоевград: ФК „Кариана” - Ерден спечели турнира по футбол „Петричка пролет”"}
{"url": "http://www.focus-news.net/news/2018/02/08/2486480/stela-metodieva-inspektsiya-po-truda-shumen-rabotodatelite-v-regiona-sa-stanali-po-izryadni-i-se-stremyat-da-nyama-zabavyane-na-trudovi-vaznagrazhdeniya.html", "text": "Не са толкова много предприятията, които през 2017 година са нарушавали нормите и са забавяли трудовите възнаграждения, заяви Стела Методиева, директор на Инспекцията по труда в Шумен, на заседанието на Областния съвет по условия на труд, предаде репортер на Радио „Фокус“- Шумен. По думите ѝ стремежът на работодателите е да изпълняват регламентираните си задължения. Методиева каза още, че при престиране на работна сила всеки един труд е възмезден и те са изпълнявали това свое задължение, забавяне е имало по-скоро като изключение. Тя посочи, че работодателите в региона са по-изрядни и се стремят да няма забавяне. Предходни години са получавани повече сигнали във връзка с неизплащане на трудови възнагражедния. „На територията на Шумен не можем да говорим сега, че ще се обявява несъстоятелност на предприятия, които са забавили изплащането на възнагражденията на 1/3 от числеността на персонала, по скоро е изключение на някои от работници, най-вече при прекратено правоотношение, става въпрос за обезщетение, или ако работодателят е изплатил гарантирания минимум – остатъкът до възнаграждението“, обясни Методиева.\r\nИвелина ИВАНОВА", "date": "2018.02.08", "title": "Стела Методиева, „Инспекция по труда“- Шумен: Работодателите в региона са станали по-изрядни и се стремят да няма забавяне на трудови възнаграждения"}
{"url": "http://www.focus-news.net/news/2018/02/08/2486466/afp-broyat-na-zaginalite-v-iztochna-guta-v-poslednite-chetiri-dni-veche-e-nad-200-dushi.html", "text": "Броят на загиналите цивилни в сирийската провинция Източна Гута за последните четири дни достигна в четвъртък 207 души, съобщава AFP, като се позовава на информация от базираната в Лондон Сирийската обсерватория за човешки права. \r\nОт понеделник сирийското правителство започна в понеделник интензивни въздушни удари срещу контролираната от бунтовници провинция, като в четвъртък  загиналите са 58 души. : Цанко Цолов", "date": "2018.02.08", "title": "AFP: Броят на загиналите в Източна Гута в последните четири дни вече е над 200 души"}
{"url": "http://www.focus-news.net/news/2018/02/08/2486476/afp-siriyskoto-pravitelstvo-opredeli-kato-voenno-prestaplenie-udarite-na-vodenata-ot-sasht-voenna-koalitsiya-sreshtu-propravitelstvenite-sili.html", "text": "Сирийското правителство определи в четвъртък ударите на водената от САЩ военна коалиция срещу проправителствените сили в провинция Деир ез-Зор като „военно престъпление“, съобщава AFP. В писмо, адресирано до Организацията на обединените нации, външното ведомство в Дамаск пише, че атаката „представлява военно престъпление и престъпление срещу човечеството“. Агенция „Фокус“ припомня: \r\nВ ранните часове на четвъртък стана ясно, че членове на подкрепящи режима в Сирия групировки са извършили атака срещу щаб на Сирийските демократични сили, където са се намирали американски военни съветници. Вследствие на това оглавяваната от САЩ международна коалиция откри артилерийски обстрел срещу нападателите, в резултат на който загинаха общо около стотина души от проправителствените сили.  : Цанко Цолов", "date": "2018.02.08", "title": "AFP: Сирийското правителство определи като „военно престъпление“ ударите на водената от САЩ военна коалиция срещу проправителствените сили"}
{"url": "http://www.focus-news.net/news/2018/02/08/2486482/zhivko-sedlarski-skulptor-maltsina-znayat-che-bronzovata-skulptura-rozoberachkata-na-vhoda-na-karlovo-e-voynishki-pametnik-na-mayka-koyato-chaka-sina-si-ot-fronta.html", "text": "Бронзовата скулптура „Розоберачката” на входа на Карлово е войнишки паметник на майка, която чака сина си от фронта. Това разказа в предаването „Със славната 2-ра Тракийска дивизия – За честта на България” на Радио „Фокус”- Пловдив авторът на монумента – скулпторът Живко Седларски. Според него малцина в Карлово знаят истинската история на този паметник, който авторът нарича „Майката”. През месец май на 1989 година, Седларски полага  димпломната си работа в Художествената академия и малко след това получава поръчка за войнишки паметник. Според тази поръчка е трябвало да се направи паметник на загиналите във войните от село Пъдарево, Сливенско, разположено в подножието на Чаталбалкан. Скулптурата се работи в леярната на Тракторния завод край Карлово. „Това е времето, когато в България се поема инициативата почти във всяко населено място да се правят монументи за благодарност към загиналите във войните”, разказа Седларски. Неговият проект бива приет от Държавна комисия, след което той започва да работи по фигурата. Тя е висока 3.60 м и бива отлята от бронз. „Докато се правеше скулптурата, обаче станаха демократичните промени в България, назначиха ново правителство, появиха се нови нужди и изисквания”, разказа още Седларски. „Тогавашният министър на финансите от първото демократично правителство предупреди, че страната навлиза в дълбока криза и са нужни средства, за да се пребори с нея, а парите ще останат в банките”, добави той. Така парите на кметството на село Пъдарево биват блокирани и те не успяват да се разплатят с леяри и каменоделци, които са участвали в направата на скулптурата „Майката” и гранитната стена зад нея, на която е трябвало да бъдат изписани имената на загиналите. Бронзовата скулптура си остава в леярната на завода, подпряна до стената, а върху нея биват изхвърляни боклуците от други изделия.\r\nАвторът на „Майката” Живко Седларски емигрира във Франция, след като успява да си вземе парите от авторско право само за един от трите му проекта, които прави по това време. „Тръгнах за Европа, за да си търся късмета, защото разбрах, че при една такава криза първата жертва винаги е културата”, каза още Седларски.\r\n14 години по-късно, през 2003 година, колеги от Карлово се опитват да се свържат с него, за да го попитат дали е съгласен да се постави тази съща скулптура в града. Той дава съгласието си, но не знае дали това е станало, тъй като не получава повторно обаждане. Скулптурата бива открита на Празника на розата в Карлово от тогавашния министър-председател Симеон Сакскобурготски. И тъй като издяланата от бронз жена държи в ръката си цветя, увяхнали от дългото чакане на сина ѝ от войната, местните решават да кръстят фигурата „Розоберачката”, без да знаят първоначалната идея на автора. „След като никой не се свърза с мен, аз не изтраях и потеглих за България, за да търся скулптурата и се спрях чак в Карлово. И я намерих, тя беше лесна за намиране, на изхода за Пловдив. Много е хубава, стоеше на пиедестал. Влизащите в Карлово я виждат там, тя им казва добре дошли”, разказа още Живко Седларски. Той отива при тогавашния кмет Желязко Домузчиев, за да се представи и да си потърси авторските права. Кметът с усмивка му казва, че трябва да почерпи, защото са спасили фигурата от претопяване за скрап.\r\n„Не чакам и не искам от никого нищо. Доволен съм от това, че фигурата не е затрупана с боклуци, а е изправена. Хората минават покрай нея и я виждат, а някои дори се снимат. Все пак тя е направена, за да се гледа и за мен това е удовлетворение”, каза още Живко Седларски.\r\nЦветана ТОНЧЕВА", "date": "2018.02.08", "title": "Живко Седларски, скулптор: Малцина знаят, че бронзовата скулптура „Розоберачката” на входа на Карлово е войнишки паметник на майка, която чака сина си от фронта"}
{"url": "http://www.focus-news.net/news/2018/02/08/2486485/balgarskoto-posolstvo-v-london-proveryava-informatsiya-za-ferma-v-kornuol-v-koyato-sa-rabotili-kato-beli-robi-okolo-200-imigranti-ot-balgariya-rumaniya-polsha-i-litva.html", "text": "Посолството на Република България в Лондон е отправило запитване до британските власти по повод информацията във вестник „Дейли Мейл”, че при операция на органите на реда в Корнуол е разкрита ферма, в която са работили като „бели роби” около 200 имигранти от България, Румъния, Полша и Литва. До момента не е получен отговор. Това съобщиха от пресцентъра на Министерството на външните работи.", "date": "2018.02.08", "title": "Българското посолство в Лондон проверява информация за ферма в Корнуол, в която са работили като „бели роби” около 200 имигранти от България, Румъния, Полша и Литва"}
{"url": "http://www.focus-news.net/news/2018/02/08/2486487/ibna-mavzoleyat-na-georgi-dimitrov-shte-se-izpolzva-kato-podzemna-hudozhestvena-galeriya.html", "text": "Мавзолеят на българския бивш комунистически лидер Георги Димитров ще се използва като подземна художествена галерия, това е решил в четвъртък, осми февруари, софийският Столичен градски съвет, предава Independent Balkna News Agency. Maвзолеят е построен набързо през 1949 г. след смъртта на Димитров и разрушен половин век по-късно от посткомунистическо правителство.  Мястото на сградата оттогава стои празно на площад „Александър Батенберг“, в близост до Националната художествена галерия. По съборената сграда има общо три подземни нива. Първият от тях ще се използва като галерия, а останалите два като хранилища. За целта са отделени около 100 хил. лева за реновации и подсилване на структурата на сградата. : Цанко Цолов", "date": "2018.02.08", "title": "IBNA: Мавзолеят на Георги Димитров ще се използва като подземна художествена галерия"}
{"url": "http://www.focus-news.net/news/2018/02/08/2486483/spetsialno-zveno-v-ministerstvoto-na-transporta-shte-razsledva-tezhkite-zhelezopatni-proizshestviya-obzor.html", "text": "Парламентът прие окончателни промени в Закона за железопътния транспорт, според които разследването на тежки железопътни произшествия ще се осъществява от специализирано звено в Министерството на транспорта. Звеното ще има достъп до всякаква информация или записи, свързани с разследването. Депутатите дадоха разследващи правомощия на управителите на железопътни предприятия. Те вече ще могат да разследват произшествия и инциденти. До момента разследващ в тези случаи беше Изпълнителна агенция „Железопътна администрация“. Управителите ще изготвят годишен доклад със статистически данни за безопасност, свързани с железопътните произшествия, инциденти или с предпоставки за такива. Според закона изпълнителната агенция ще упражнява контрола върху разследването, а служителите й ще имат право да изискват документи. Държавата вече ще предоставя имущество на НКЖИ с решение на Министерски съвет. Както досега националната кампания сама управлява предоставеното й имущество - публична и частна държавна собственост. Разследванията на железопътни произшествия и инциденти, като този в Хитрино, ще се довършват по досегашния ред.\r\nБиляна ИВАНОВА", "date": "2018.02.08", "title": "Специално звено в Министерството на транспорта ще разследва тежките железопътни произшествия (ОБЗОР)"}
{"url": "http://www.focus-news.net/news/2018/02/08/2486486/prof-nikolay-radulov-spetsialnite-sluzhbi-tryabva-da-napravyat-proverka-za-da-se-ustanovi-dali-vanshni-litsa-mogat-da-proniknat-v-bazata-danni.html", "text": "Специалните служби трябва да направят проверка, за да се установи дали външни лица могат да проникнат в базата данни. Това каза в интервю за Радио „Фокус“ проф. Николай Радулов, експерт по национална сигурност. По думите му има много периферни технически и технологични проблеми, свързани с информацията в службите, които или се неглижират от управляващите в сектор „Сигурност“, или нарочно се оставят нерешени. Според него най-големият проблем за изтичане на информация са хората, особено когато те не са правилно подбрани. „Чувал съм неща за бази данни, които на практика не съществуват. На проверяващите не им се разказва, че има такива бази данни. Това са стари бази данни, преди да се направят модерните, които са давани като подарък от съседни специални служби. Тоест, като софтуер и след това са били попълвани. Разбира се, те не са били сертифицирани. Когато са дошли новите бази данни и старите са се запазили. Знам, че съществуват такива бази данни, даже знам и къде“, каза проф. Николай Радулов. Той допълни, че всички служителите са носители на класифицирана информация, но въпросът е дали тази информация може да се превърне в търговска стока. Според проф. Радулов няма пропуски в Закона за защита на класифицираната информация, но той предупреди, че проблемът е не в законите, а в това, че те не се спазват. Той посочи, че самите пропускателни филтри в базата данни трябва да изискват не само паролата, но и основанието, за което се прави проверка, за да се види кой, кога и защо е използвал базата.", "date": "2018.02.08", "title": "Проф. Николай Радулов: Специалните служби трябва да направят проверка, за да се установи дали външни лица могат да проникнат в базата данни"}
{"url": "http://www.focus-news.net/news/2018/02/08/2486481/tass-sled-intsidenta-mezhdu-vodenata-ot-sasht-mezhdunarodna-koalitsiya-i-propravitelstveni-sili-v-siriya-pentagonat-zayavi-che-sasht-ne-tarsyat-konflikt-sas-siriyskiya-rezhim.html", "text": "САЩ не търсят конфликт със сирийския режим, това е заявила Дана Уайт, говорител на американското Министерство на отбраната в четвъртък, малко след като Дамаск определи ударите на водената от САЩ международна коалиция като „военно престъпление“, предава ТАСС.\r\nПо думите на говорителя, „ние не търсим конфликт със сирийския режим“. Уайт добави, че проправителствените формирования са извършили в четвъртък „координирана атака“ срещу подкрепяните от САЩ кюрдски Сирийски демократични сили, като според нея, последвалият от страна на коалицията отговор е самозащита. Агенция „Фокус“ припомня: \r\nВ ранните часове на четвъртък стана ясно, че членове на подкрепящи режима в Сирия групировки са извършили атака срещу щаб на Сирийските демократични сили, където са се намирали американски военни съветници. Вследствие на това оглавяваната от САЩ международна коалиция откри артилерийски обстрел срещу нападателите, в резултат на който загинаха общо около стотина души от проправителствените сили.  : Цанко Цолов", "date": "2018.02.08", "title": "ТАСС: След инцидента между водената от САЩ международна коалиция и проправителствени сили в Сирия: Пентагонът заяви, че САЩ не търсят конфликт със сирийския режим"}
{"url": "http://www.focus-news.net/news/2018/02/08/2486484/afp-sasht-poiskaha-spirane-na-atakite-sreshtu-tsivilni-v-siriya.html", "text": "САЩ поискаха в четвъртък атаките от страна на сирийския режим срещу цивилни в провинция Източна Гута да бъдат прекратени, съобщава AFP. В съобщение на Държавния департамент, Вашингтон изразява позицията си за постигане на примирие между бунтовниците в Източна Гута и правителството в Дамаск, като в същото време говорителят на ведомството Хедър Науерт призова Москва да подтикне своя съюзник Дамаск за прекратяване на бомбардировките в провинцията. \r\n„Тези атаки трябва да бъдат прекратени незабавно“, добави още говорителят. \r\nПо-рано стана ясно, че от понеделник (пети февруари) до четвъртък при авиоудари на военновъздушните сили на Дамаск са загинали над 200 души.: Цанко Цолов", "date": "2018.02.08", "title": "AFP: САЩ поискаха спиране на атаките срещу цивилни в Сирия"}
{"url": "http://www.focus-news.net/news/2018/02/08/2486489/plovdiv-na-19-fevruari-plovdivskata-obshtestvenost-shte-otbelezhi-145-godini-ot-gibelta-na-vasil-levski-s-podnasyane-na-ventsi-i-tsvetya-pred-pametnika-na-geroya.html", "text": "На 19 февруари пловдивската общественост ще отбележи 145 години от гибелта на Васил Левски с поднасяне на венци и цветя пред паметника на героя на Централната алея на Бунарджика. Това съобщиха за Радио „Фокус“ – Пловдив от дирекция „Култура и културно наследство“ към Общината. Отбелязването на годишнината ще се състои от 11.00 часа. Ще участват Военен духов оркестър, почетна рота и венценосци. Слово за Апостола на свободата ще произнесе доц. Владимир Янев – преподавател в Катедрата по българска литература и теория на литературата във Филологическия факултет на Пловдивския университет „Паисий Хилендарски“, а водещ ще бъде Стефан Попов, актьор в Драматичен театър – Пловдив. Церемонията включва официално слово, поклонение, полагане на венци и цветя. В 10.00 часа, преди поклонението, ще бъде отслужена панихида в църквата „Св. св. Петър и Павел“.\r\nНа церемонията по отбелязване на 145 години от гибелта на Васил Левски ще присъстват областният управител на Пловдив Здравко Димитров, кметът на града инж. Иван Тотев, председателят на Общински съвет-Пловдив, кметове на райони, Командването на пловдивския гарнизон, представители от армията, църквата, образователни институции, политически и обществени организации.\r\nТони МИХАЙЛОВ", "date": "2018.02.08", "title": "Пловдив: На 19 февруари пловдивската общественост ще отбележи 145 години от гибелта на Васил Левски с поднасяне на венци и цветя пред паметника на героя"}
{"url": "http://www.focus-news.net/news/2018/02/08/2486491/pochinal-e-izpalnitelniyat-direktor-na-bulgartransgaz-georgi-gegov.html", "text": "В следствие на влошено здравословно състояние почина изпълнителният директор на \"Булгартрансгаз\" ЕАД Георги Гегов, съобщиха от пресцентъра на Министерството на енергетиката. В този изключително труден момент семейството на Гегов моли да бъде уважена скръбта им и правото им на уединение.", "date": "2018.02.08", "title": "Починал е изпълнителният директор на \"Булгартрансгаз\" Георги Гегов"}
{"url": "http://www.focus-news.net/news/2018/02/08/2486488/veliko-tarnovo-s-terapiya-po-konna-ezda-uchenitsi-sas-spetsialni-obrazovatelni-potrebnosti-ot-lyaskovets-preodolyavat-stresa-i-podobryavat-fizicheskoto-si-zdrave.html", "text": "С терапия по конна езда ученици със специални образователни потребности от Лясковец преодоляват стреса и подобряват физическото си здраве. Иновативният метод на хипотерапия е въведен в Средно училище „Максим Райкович“ по идея на психолога в школото Марияна Пенева. Самата тя разказа пред Радио „Фокус“ – Велико Тръново, че вече шест деца са участвали в първия сеанс, който се е провел на конната база в село Арбанаси, край Велико Търново. „Хипотерапията навлиза у нас от Америка, където психолози решават да я приложат за пръв път и откриват, че тя има голям успех за развитието на подрастващите. За съжаление, в България тя не е много популярна и разпространена. Самата терапия се изразява в това – създаване на силна връзка между коня и човека. Самите движения на коня помагат, не само за физическото, но и за психичното развитие, тъй като знаете, че конят е едно от най-интелигентните животни“, обясни специалистът. Методът може да се прилага  както при деца със специални образователни потребности, така и при здрави младежи. „Самото движение се отразява на костната система на детето. Помага изключително много при детска церебрална парализа. Целта е конят и детето да се слеят в едно“, коментира още психологът. Освен това уточни, че за да има ефект от хипотерапията, тя трябва да се прилага поне веднъж месечно. Идеята е уроците на учениците от лясковското школо да продължат.\r\nЛуиза ТРАНЧЕВА", "date": "2018.02.08", "title": "Велико Търново: С терапия по конна езда ученици със специални образователни потребности от Лясковец преодоляват стреса и подобряват физическото си здраве"}
{"url": "http://www.focus-news.net/news/2018/02/08/2486479/the-new-york-times-v-severna-siriya-sasht-i-turtsiya-se-nasochvat-kam-napregnat-sblasak.html", "text": "Двама високопоставени американски генерали излязоха на фронтовата линия край град Манбидж, вейки големи флагове на САЩ върху своите автомобили в случай като идентификационен знак за намиращите се само на около 20 метра от тях протурски военни, коментира американското издание The New York Times. \r\n„Горди сме от нашите позиции тук и искаме да сме сигурни, че всички знаят това“, заяви пред кореспондент на вестника в Манбидж генерал-майор Джейми Джерард, командващият специалните операции към водената от САЩ международна коалиция в Ирак и Сирия.\r\nДругият висш военен, генерал-лейтенант Пол Фънк добави, „ако ни ударите, ще отвърнем агресивно. Ще се защитим“, заключи Фънк. \r\nТехните действия бяха първите по рода си, предприети от американски офицери в северната част на Сирия от започването на турската операция „Маслинова клонка“ на 20 януари. Анкара определи град Манбидж като убежище за терористи и поиска силите на САЩ да напуснат региона. Но американските военни отказаха, създавайки по този начин предпоставка за безпрецедентен конфликт между двете държави членки на НАТО, коментира изданието. \r\nВестникът припомня, че регионът бе контролиран от „Ислямска държава“, но с помощна на американските военни сирийските кюрди успяха да постигнат победа над силите на терористичната групировка. Кюрдките „Отряди за народна самоотбрана“ обаче са разглеждани от Анкара като крило на терористичната организация „Кюрдската работническа партия“, извършила немалък брой нападения в Турция миналия век.\r\nМанбидж е най-западният град в който има разположени американски военни. \r\nПо-рано тази седмица турският президент отново заплаши с военни действия в Манбидж, по време на обръщение към своята партия. „Не идвайте в Мандбидж ни казват те“, заяви Ердоган, като заплаши, че „ние ще дойдем в града за да го предадем на неговите законни собственици“. \r\nИзданието коментира още, че според Анкара, сирийските управници на града са наложили твърде либерално управление, моделирано според принципите на Абдула Окалан, лидер на Кюрдската работническа партия до 1999 г., когато е заловен от властите. Според военните сили на САЩ обаче, кюрдите са успели да внесат стабилност в региона. По думите на генерал Джаред, „много хора ги свързват с Кюрдската работническа партия, но аз не съм видял нищо подобно по време на моето общуване с тях“. : Цанко Цолов", "date": "2018.02.08", "title": "The New York Times: В Северна Сирия САЩ и Турция се насочват към напрегнат сблъсък"}
{"url": "http://www.focus-news.net/news/2018/02/08/2486494/dobrich-v-sredata-na-godinata-shte-izleze-ot-pechat-spravochna-kniga-svarzana-s-imeto-na-pisatelya-yordan-yovkov-i-finansirana-ot-obshtinata.html", "text": "В средата на годината ще излезе от печат справочна книга, свързана с името на писателя Йордан Йовков и финансирана от Общината. Това съобщи главният уредник на литературния музей в Добрич д-р Кремена Митева, предаде кореспондентът на Радио „Фокус” – Варна. Всяка година Община град Добрич финансира издаването на книги, свързани с Добрич и Добруджа. Предстои да излезе от печат едно изследване за места, явления и други неща, които носят името на писателя Йордан Йовков. Д-р Кремена Митева, главен уредник на Дом-паметника „Йордан Йовков“ в Добрич и дългогодишен изследовател на твореца, съобщи, че изследването е дело на екип от Регионалния исторически музей в Добрич. Работата по изследването е започнала през миналата година, когато бяха отбелязани 80 години от смъртта на бележития белетрист. Дом-паметникът отбеляза тази годишнина под мотото за безсмъртието на Йовково слово, припомни д-р Митева. По този повод бе представена изложба „Живот в словото“. „При работата по тази изложба възникна идеята да се обобщи информацията за училища, селища, улици, паметници, паметни плочи и различни мемориални знаци, които носят името на писателя или на негови герои. И така се стигна до изготвяне на един справочник, онасловен „Българската памет за Йордан Йовков“. Обърнахме се и бихме искали да благодарим на всички, които откликнаха, защото откликнаха много и различни служители от цяла България, от големи областни градове до най-малки селца, към които се обърнахме с тези въпроси. Написахме официални писма до всички 28 областни администрации, до всички регионални управления на образованието, до Министерството на науката и образованието, до Министерството на външните работи, до Селскостопанска академия, до Института по метеорология и хидрология. Много и наистина различни институции и лица ни съдействаха, за да можем да предоставим, за да можем да предоставим една сравнително пълна и актуална информация, която да ни покаже къде най-много тачат паметта на Йовков. Можем да се досетим къде, това е в Добруджа – в Добрич, в Община Генерал Тошево, в Община Тервел, Каварна, Шабла разбира се. Както и в област Силистра. Затова и направихме една географска карта, където отбелязахме с различни символи отделните категории, за да се види наистина в кои части на страната има концентрация на такива имена и къде няма. Наред с всичко онова, което очакваме, като училища, читалища, улици, курортния комплекс „Албена“, село Йовково, открихме много интересни неща, като например най-новото е, че циклонът „Албена“, който в края на януари премина от юг към север през цяла България, съвсем съзнателно е кръстен на Йовковата героиня“, посочи д-р Кремена Митева. Екипът е открил, че има сортове пшеница, тръстовидна власатка, слънчоглед, които носят името и на Албена, и на Боряна. Освен това оказва се различни сортове дини, пипер, праскови също носят имена на Йовкови героини. По думите на специалиста, екипът не е очаквал такива находки, но проучването е достигнало и до тези любопитни данни. „С голямо съжаление искаме да отбележим, че се закриват много училища, носещи името на Йовков и тази тенденция е особено тревожна особено след 2000-та година, защото ние прегледахме и „Държавен вестник“, за да стигнем до официалната информация. За голяма жалост трябва да кажем, че дори училището в село Жеравна, което носи името „Йордан Йовков“ е вече закрито, както и първото училище в България, което е носело името на писателя. Това е училището в Община Каолиново, Шуменско, в сегашното село Сини вир, което още приживе, със съгласието на писателя, ние разполагаме с част от тази кореспонденция приема името Йовков. Но за жалост тези училища вече ги няма“, каза д-р Кремена Митева. По нейните думи това не е просто статистика, защото обобщаването на подобна информация показва както отношението на българите към културата, така и състоянието в обществения и политически живот, включително и миграционни процеси, които унищожават много български училища. \r\nЖулиета НИКОЛОВА", "date": "2018.02.08", "title": "Добрич: В средата на годината ще излезе от печат справочна книга, свързана с името на писателя Йордан Йовков и финансирана от Общината"}
{"url": "http://www.focus-news.net/news/2018/02/08/2486512/pazardzhik-remontirani-sa-ploshtadat-i-chitalishteto-v-selo-golyamo-belovo.html", "text": "В село Голямо Белово успяхме да ремонтираме площада и тротоарите около него, каза за Радио „Фокус“ – Пазарджик кметът на селото Росица Данкова. Тя обясни, че са поставени нови плочки. „Направихме и оградата на църквата от ковано желязо. Санирахме и сградата на читалището. Освен това беше монтирана парна инсталация. Една сграда, долепена до кметството, която някога е била сцена със столове беше в много лошо състояние. За нея беше направен проект за преустройството ѝ в спортен център“, уточни Данкова. Тя обясни, че идеята е тя да се превърне в Младежки център с игрища за баскетбол и волейбол. „За съжаление, поизостана малко тази идея, но не сме се отказали от нея“, каза също Данкова. Според нея е необходимо да бъде подменен и водопроводът в селото, което има възможности да консумира чиста вода, но остарелите тръби трябва да бъдат подменени с нови.\r\nВаня НИКОЛОВА", "date": "2018.02.08", "title": "Пазарджик: Ремонтирани са площадът и читалището в село Голямо Белово"}
{"url": "http://www.focus-news.net/news/2018/02/08/2486495/washington-post-damask-i-moskva-opredeliha-prisastvieto-na-sasht-v-siriya-kato-nelegalno-sled-intsidenta-mezhdu-propravitelstvenite-grupirovki-i-mezhdunarodnata-koalitsiya.html", "text": "Сирия и Русия определиха присъствието на американски военни в Сирия като „нелегално“ в четвъртък след среднощен инцидент, при който американски бойни самолети бомбардираха позиции на групировки, подкрепящи режима в Дамаск, пише вестник Washington Post. \r\nАмериканските военни нанесоха авиоудари и артилерийски обстрел по проправителствени части, след като последните организираха атака срещу подкрепяните от САЩ кюрдски Сирийски демократични сили в източната провинция Деир ез-Зор. Това е потвърдено от говорителя на армията полковник Томас Вийл, който е разкрил, че по времето на атаката в базата са се намирали американски военни съветници. \r\nСирийското правителство определи действията като „агресия“, а малко по-късно и като „военно престъпление“, като според Дамаск в резултат на обстрела са загинали „много“ хора. От своя страна Русия определени присъствието на САЩ в Сирия като „нелегално“, като според Москва Вашингтон търси начини да установи контрол върху нефтените ресурси на Сирия, коментира изданието.  \r\n„Инцидентът показа за пореден път, че истинската цел на продължаващото незаконно присъствие на американските военни в Сирия не е свързано с борбата срещу „Ислямска държава“, но вместо това върху установяване на контрол над икономически активи, принадлежащи на Сирийската арабска република“, се казва в становище на Министерството на отбраната. \r\nПо-данни на американската армия, нито един от войниците на САЩ на мястото не е пострадал, докато един от служещите в Сирийските демократични сили е бил ранен. \r\nТова е най-сериозният сблъсък от 2015 г. насам, когато САЩ започнаха да разполагам свои хора в Сирия като подкрепа за кюрдските и арабски формирования в борбата им срещу „Ислямска държава“, коментира изданието. \r\nПрез 2017 г. бе поставена линия по р. Ефрат, която да разделя от една страна САЩ и Сирийските демократични сили, а от друга силите на Дамаск и Русия, като до сега тя все още важеше. Дамаск неколкократно призовава САЩ да изтеглят контингента си след като войната срещу „Ислямска държава“ е приключила, но администрацията на президента Доналд Тръмп заяви, че американските сили ще останат докато не се подпише мирно споразумение.  \r\nСпоред говорителя Вийл, сблъсъкът е започнал след като няколкостотин бойци, подкрепени от танкове и артилерия са дали началото на офанзива срещу позиции на Сирийските демократични сили в град Кишам, намиращ се на осем километра източно от демаркационната линия и недалеч от едни от най-големите нефтени полета в Сирия, контролирани в момента от кюрдската групировка. След първите няколко залпа от танкове и артилерийски обстрел, американската авиация е отвърнала на огъня, като Вийл определи действието като самозащита. : Цанко Цолов", "date": "2018.02.08", "title": "Washington Post: Дамаск и Москва определиха присъствието на САЩ в Сирия като нелегално след инцидента между проправителствените групировки и международната коалиция"}
{"url": "http://www.focus-news.net/news/2018/02/08/2486493/rayonnata-prokuratura-v-ihtiman-povdigna-obvinenie-na-bashta-i-sin-za-napadenie-nad-politsay-obzor.html", "text": "Районна прокуратура – Ихтиман повдигна обвинение на двама души, участвали в побой над полицай на 7 февруари. Те са задържани за 72 часа, след като разследващите по несъмнен начин са установили, че именно двете лица са извършители нападението. Междувременно в циганската махала в Ихтиман се проведе специализира полицейска, която предизвика напрежение сред живеещите там. Според жителите на квартала по време акцията 65-годишен роднина на издирваните е починал, след като бил бутнат на земята от органите на реда. От МВР отрекоха домът на починалия да е бил обект на полицейски действия. При акцията бяха заловени и впоследствие задържани четирима души, за които полицията обясни, че нямат общо със задържаните баща и син и побоя на полицая. \r\nНа брифинг в Народното събрание министърът на вътрешните работи Валентин Радев коментира случая, като заяви, че е възмутен от нападението над полицейски служител. „Много пъти съм казвал, че с поведението си полицията трябва да внушава на обществото, че никой не бива да си позволява да посяга на длъжностно лице, без значение дали е от полицията“, коментира той. „Те са тези хора, които трябва да въвеждат ред и да контролират, а когато се посяга върху полицаите, се посяга върху държавността“, заяви Валентин Радев.Агенция „Фокус“ припомня, че на 7 февруари трима души са задържани в Районното управление на МВР-Ихтиман за проявена агресия и възпрепятстване на полицейските действия. Около 17.25 часа на 6 февруари автопатрул предприел действия по спирането на лек автомобил „Мерцедес“, криволичещ по пътното платно на улица в града. Водачът не се подчинил на разпорежданията на униформените, демонстративно увеличил скоростта и продължил в посока кв. „Изток“. При настигането му, той повторно не се подчинил и блъснал странично полицейския автомобил, деформирайки напълно цялата му лява страна, след което отново продължил движението си. След включването на допълнителни екипи на районното управление автомобилът бил установен пред частен адрес. В опит да ги възпрепятстват да изпълнят служебните си задължения, жители на квартала обградили полицаите, нанесли повърхностни наранявания по лицата и повредили униформите на двама от тях, което дало възможност на 23-годишния водач да избяга и да се укрие.", "date": "2018.02.08", "title": "Районната прокуратура в Ихтиман повдигна обвинение на баща и син за нападение над полицай  (ОБЗОР)"}
{"url": "http://www.focus-news.net/news/2018/02/08/2486513/valisiy-nebenzya-rusiya-napomni-na-sasht-v-saveta-za-sigurnost-na-oon-che-te-se-namirat-nezakonno-v-siriya.html", "text": "Постоянният представител на Русия в ООН Василий Небензя заяви, че Русия напомня на САЩ, че оглавяваната от Вашингтон международна коалиция се намира незаконно в Сирия, предава ТАСС.\r\n„Помолих ги да помнят, че се намират в Сирия на практика незаконно. Никой не ги е викал, те постоянно твърдят, че се борят там с международния тероризъм, но ние виждаме, че те излизат от тези рамки“, заяви дипломатът. Според него той е предупредим страните от коалицията, че „да противостоят на тези, които действително се борят срещу международни тероризъм от сирийска страна, е престъпление“. \r\nПо-рано пресслужбата на операция „Непоколебима решимост“ информира, че коалицията е нанесла в сряда въздушен удар по проправителствените сили на Сирия. Както се твърди в разпространеното заявление, такива действие са предприети в „отговор на непровокираното нападение на щаба на „Сирийските демократически сили“, които имат подкрепата на американците. Според сирийските медии, са били ударени позициите на отрядите на народното опълчение в северните покрайнини на град Деир ез Зор. Отбелязва се, че в резултат на тези действия има загинали.  Виктор Турмаков", "date": "2018.02.08", "title": "Валисий Небензя: Русия напомни на САЩ в Съвета за сигурност на ООН, че те се намират незаконно в Сирия"}
{"url": "http://www.focus-news.net/news/2018/02/08/2486511/dimitar-danchev-bsp-upravlyavashtite-otkazvat-razvitieto-na-elektronnoto-upravlenie-u-nas-da-bade-izsledvano-zaradi-izharchenite-stotitsi-milioni-i-nishtozhnite-rezultati.html", "text": "Страхът от ужасяващата истина за стотиците милиони изхарчени пари и нищожните резултати е причината за отказа на управляващите развитието на електронното управление у нас да бъде изследвано. Това каза за вечерния блок „Това е България“ на Радио „Фокус“ народният представител от „БСП за България“ Димитър Данчев. Въпреки това левицата инициира създаването на временна комисия за анализ на изразходваните средства и причините, поради които тези средства не довеждат до видими резултати. \r\n„В България никой не иска да направи точна сметка и управляващите от ГЕРБ отказаха дебат за това колко пари са изхарчени, за какво точно, кога и кой би понесъл отговорността за изхарчените пари без видими резултати за въвеждане на електронно управление. Как така е възможно за няколко министерства и държавно ведомства да са заделени 110 млн. лева, а за 265 български общини, които поемат повече от 80% от административната тежест, включително и по въвеждане на електронно управление – 0 лева. От една страна общинските администрации нямат средства за въвеждане на електронно управление, от друга страна обаче и централната администрация, въпреки че получава 90% от всички средства, които се заделят в държавата за електронно управление, също няма готовност да участва ефективно“, подчерта Димитър Данчев. Той уточни, че инициативата на „БСП за България“ включва поемане на ангажимент от страна на вицепремиера Томислав Дончев до края на месеца за представяне на детайлен план с конкретни стъпки за въвеждане на електронно управление не само в централната власт, но и в областните и общинските администрации. Това според народния представител е начинът гражданите да получат яснота, кога такова комплексно обслужване ще бъде възможно и то най-близо до тях.", "date": "2018.02.08", "title": "Димитър Данчев, БСП: Управляващите отказват развитието на електронното управление у нас да бъде изследвано заради изхарчените стотици милиони и нищожните резултати"}
{"url": "http://www.focus-news.net/news/2018/02/08/2486515/dzhordzh-u-bush-ima-yasno-dokazatelstvo-che-rusiya-se-e-mesila-v-prezidentskite-izbori-v-sasht.html", "text": "Бившият президент на САЩ Джордж У. Буш заяви, че има „ясно доказателство, че Русия се е месила“ в президентските избори от 2016 г. Неговите думи влизат в разрез с тези на настоящия Доналд Тръмп, който отрича Кремъл да е извършвал намеса, предава Politico.\r\n„Дали Русия е повлияла на резултата, вече е друг въпрос“, уточни Буш. „Но  проблем, че чужда страна се е месила в нашата избирателна система“, допълни той. \r\nТръмп на свой ред смята, че Русия не се е месила в предизборната кампания в САЩ през 2016 г., за да му помогне да спечели изборите. Според него е възможно намесата да е на Китай или дори на „някой 200-килограмов човек на легло“. \r\nОтносно руския президент Владимир Путин, който е подозиран, че е знаел или добри направлявал кибератаките по време на изборите Буш заяви, че той „не мисли как и двете страни могат да спечелят, а винаги мисли как той да спечели, а отсрещната страна да загуби“. \r\n„Тежи му разпадът на Съветския съюз. Затова и повечето му действия целят завръщането на съветската хегемония. Именно заради това НАТО е толкова важно“, смята бившият президент на САЩ. Виктор Турмаков", "date": "2018.02.08", "title": "Джордж У. Буш: Има ясно доказателство, че Русия се е месила в президентските избори в САЩ"}
{"url": "http://www.focus-news.net/news/2018/02/08/2486517/reuters-siriyskite-kyurdi-sa-zalovili-dvama-britanski-grazhdani-teroristi-ot-islyamska-darzhava.html", "text": "Източници от американските власти съобщиха, че двама британски граждани – борили се на страната на „Ислямска държава“ и изтезавали и убивали западни заложници са били заловени от сирийските кюрди, предава  Reuters.\r\nМъжете са били част група от четирима терористи, познати като „Бийтълс“ заради своя британски акцент. Терористите също така са се занимавали и с набора на нови попълнения за организацията от родната си страна.  Виктор Турмаков", "date": "2018.02.08", "title": "Reuters: Сирийските кюрди са заловили двама британски граждани – терористи от „Ислямска държава“"}
{"url": "http://www.focus-news.net/news/2018/02/08/2486490/prof-nikolay-radulov-ako-namerenite-pri-kmeta-na-septemvri-marin-rachev-dokumenti-ne-sa-klasifitsirana-informatsiya-nyama-nikakav-problem-da-badat-razprostranyavani.html", "text": "Ако намерените при кмета на Септември Марин Рачев документи не са класифицирана информация, то няма никакъв проблем те да бъдат разпространявани, размножавани и използвани. Това коментира за вечерния блок „Това е България“ на Радио „Фокус“ експертът по национална сигурност проф. Николай Радулов. Той уточни, че за момента остава под въпрос дали справките на ДАНС, намерени при специализирана акция в нощното шкафче на арестувания кмет, спадат към този тип информация.  „Всеки човек, който бъде попитан защо притежава такива документи, и най-вече кметовете, лесно ще отговори, че иска да доведе своята дейност до перфектно състояние, за да не допуска никакви грешки или опити за фалшифициране при провеждането на следващи избори. Дали е така обаче – всеки от нас има едно наум и може да обмисли въпроса – дали става дума за поука или за подготовка такива хора да не бъдат заловени при подобен случай от съответната служба. Това не е първичен документ – да циркулира сред хората, на които не им е работа да четат и съхраняват подобни документи. Ако някой направи проверка, както в случая с кмета Марин Рачев – ще намери този документ, който наистина не съдържа класифицирана информация, затова и той го е оставил“, допълни проф. Николай Радулов. Той припомни, че отчетите, представяни от ДАНС всяка година, се състоят от 2 части: едната от които явна и без класифицирана информация, а другата – класифицирана, за ползване от комисиите, които се занимават със специалните служби в Народното събрание. Експертът по национална сигурност уточни, че най-вероятно откритите документи представляват именно първата част – ясна некласифицирана информация, предоставяна свободно дори на медиите за публично разпространение.", "date": "2018.02.08", "title": "Проф. Николай Радулов: Ако намерените при кмета на Септември Марин Рачев документи не са класифицирана информация, няма никакъв проблем да бъдат разпространявани"}
{"url": "http://www.focus-news.net/news/2018/02/08/2486468/the-korea-herald-mezhdukontinentalna-balistichna-raketa-be-pokazana-po-vreme-na-voenen-parad-na-severna-koreya.html", "text": "Междуконтинентална балистична ракета бе показана по време на военен парад в Северна Корея, ден преди на девети февруари да бъдат открити Зимните олимпийски игри в Пьончан, пише вестник The Korea Herald. „Хуасонг“ 14 и 15 – моделът, който бе успешно тестват в края на миналата година, както и балистични ракети със среден обсег „Хуасонг“ 12 бяха показани по време на парада, съобщава изданието. Общо около 13 хил. войници маршируваха в рамките на събитието, провело се на площад „Ким Ир Сен“ в Пхенян. Церемонията бе наблюдавана лично от Ким Чен-ун и неговата съпруга. Според лидера на севернокорейския режим, „нашественици не биха могли да нарушат границите ни… дори с хилядна от милиметъра“. По време на обръщението си, севернокорейският лидер разкри, че целта на парада е да покаже мощта на Северна Корея, която вече е „световна военна сила“. По думите на официални лица от Южна Корея обаче, „обхватът и съдържанието са се смалили сравнение с миналогодишния парад“, отбелязва изданието.   : Цанко Цолов", "date": "2018.02.08", "title": "The Korea Herald: Междуконтинентална балистична ракета бе показана по време на военен парад на Северна Корея"}
{"url": "http://www.focus-news.net/news/2018/02/08/2486516/regnum-spored-postoyanniya-predstavitel-na-rusiya-v-oon-teroristite-ot-islyamska-darzhava-se-opitvat-da-promenyat-iztochnitsite-si-na-dohod.html", "text": "Според постоянния представител на Русия в ООН Василий Небензя в момента терористите от „Ислямска държава“ търси нови източници на доходи, след рязкото съкращаване на незаконна търговия с петрол и газ, предава  Regnum.\r\nПостоянният представител напомни, че в резултат на военните операции на сирийската армия и на Въздушно-космическите сили на Русия терористите са лишени от контрол върху находищата на суровини в Сирия, което подкопава тяхната финансова база.\r\n„Според наличните ни данни, към край на 2017 г. организацията е получила не-повече от два милиона долара месечно от незаконен трафик на петрол и газ, докато общия приход на „Ислямска държава“ в региона е спаднал до три милиона“, заяви Небензя. Той допълни, че печалбата на терористите през 2016 г. е била 260 млн. \r\nСъщевременно той съобщи, че в момента терористите активно търсят нови източници на доход, не се срамувайки дори и от онлайн залаганията, които имат малко общо с ислямската етика.  Виктор Турмаков", "date": "2018.02.08", "title": "Regnum: Според постоянния представител на Русия в ООН терористите от „Ислямска държава“ се опитват да променят източниците си на доход"}
{"url": "http://www.focus-news.net/news/2018/02/08/2486519/abc-news-sasht-prizovaha-bashar-asad-da-prekrati-s-upotrebata-na-himichesko-orazhie.html", "text": "Държавният департамент на САЩ заяви, че президентът на Сирия Башар Асад  „трябва да прекрати“ с употребата на химическо оръжие и с бомбардировките срещу цивилни, предава  ABC News.\r\nДържавният департамент съобщи, че е „извънредно притеснен“ от засилващото се насилие в провинцията Идлиб, както и в региона Източна Гута край Дамаск. Прессекретарят на институцията Хийтър Нойерт съобщи, че има доклади за нови атаки през последните 48 часа, убили „десетки цивилни“. \r\nСпоред нея САЩ подкрепя призива на ООН за продължаващо един месец „прекратяване на насилието“. Тя допълни, че целта е да се позволи достъпа на хуманитарната помощ към блокираните цивилни.  Виктор Турмаков", "date": "2018.02.08", "title": "ABC News: САЩ призоваха Башар Асад да прекрати с употребата на химическо оръжие"}
{"url": "http://www.focus-news.net/news/2018/02/08/2486520/penz-centrum-ungarskite-vlasti-sa-zadarzhali-kamion-s-balgarska-registratsiya-prevozvasht-falshivi-davki-i-bonboni-narushavashti-avtorskoto-pravo.html", "text": "Български камион е задържан от служителите на унгарските митнически служби на водещата от южните части на страната към Будапеща автомагистрала М5, в който са открити тонове фалшиви шоколад, бонбони и дъвки на сумата от милиони форинти. Митничарите са заловили продуктите, които нарушават авторското право и са подали съдебен иск срещу неизвестен извършител, предава  Penz Centrum.\r\n„Иззети са 350 хил. дъвки и шоколадови лица с фалшифицирани обекти на авторско право на компаниите „Никълодиън“, „Дисни“ и Мател“ на магистрала М5 в камион с българска регистрация“, съобщават унгарските митнически служби на профила си в социалната мрежа „Фуйсбук“. \r\nСлед проучването на продуктите се оказва, че те са били фалшификати, а стойността на конфискуваната стока на пазара би била 34 милиона форинта (213 хил. лева). Повдигнато е дело за нарушаване на авторските права.  Виктор Турмаков", "date": "2018.02.08", "title": "Penz Centrum: Унгарските власти са задържали камион с българска регистрация, превозващ фалшиви дъвки и бонбони, нарушаващи авторското право"}
{"url": "http://www.focus-news.net/news/2018/02/08/2486518/tass-postoyanniyat-predstavitel-na-rusiya-v-oon-nareche-pozorni-opitite-stranata-mu-da-bade-obvinena-za-rolya-vav-himicheskite-ataki-v-siriya.html", "text": "Постоянният представител на Русия в Сирия Василий Небензя нарече „позорни“ опитите страната му да бъде обвинена за роля в химическите атаки, които уж са провеждани от сирийските правителствени войски. Според него подобни твърдения започват да се появяват, когато се наблюдава прогрес в разрешаването на конфликта по мирен начин, предава ТАСС.\r\nОфициални лица в САЩ, включително и държавният секретар Рекс Тилърсън обвиняват Русия, която според тях, носи отговорност за химическите атаки в Сирия. \r\n„Това е позор. Подобни съобщения са позорни“, заяви Небензя, коментирайки появилите се в западните медии данни. Според него подобни новини „започват да се чуват, когато в политическо направление се случи нещо позитивно“, допълни той.\r\n„Нас ни е поканило законното сирийско правителство, за да му помогнем да се защити от терористите. Сащ никой не ги е викал. Кой е тук агресорът“, заяви дипломатът.  Виктор Турмаков", "date": "2018.02.08", "title": "ТАСС: Постоянният представител на Русия в ООН нарече „позорни“ опитите страната му да бъде обвинена за роля във химическите атаки в Сирия"}
{"url": "http://www.focus-news.net/news/2018/02/08/2486477/bsp-poiska-izslushvaneto-na-predsedatelya-na-dans-zaradi-spravkite-namereni-v-noshtnoto-shkafche-na-arestuvaniya-kmet-na-septemvri-obzor.html", "text": "БСП поиска изслушването на председателя на ДАНС Димитър Георгиев в парламентарната Комисия за контрол над службите за сигурност, прилагането на специални разузнавателни средства и достъпа до данните по Закона за електронните съобщения. Причината – справките на ДАНС за местните избори през 2015 г., намерени на нощното шкафче в дома на арестувания кмет на Септември Марин Рачев. Предложението аргументира от парламентарната трибуна народният представител от „БСП за България“ Славчо Велков, който попита как материал с такова съдържание, който би следвало да се съхранява според строгите изисквания и духа на закона, се озовава в дома на един кмет. „Ще разширим въпроса – дали тази информация е била предназначена за този кмет или за всички останали в областта? Това е чувствителна информация, касаеща изборите в един определен период”, заяви народният представител в изказването си. Коментар по темата направи и главният прокурор Сотир Цацаров. „Подозренията как са попаднали документи от ДАНС в кмета на Септември трябва да се насочат в нашия двор и в този на МВР“, посочи той пред журналисти и подчерта, че според данните от направена проверка тези документи са преминали и през прокуратурата, и през МВР. \r\nИван ЛАЗАРОВ", "date": "2018.02.08", "title": "БСП поиска изслушването на председателя на ДАНС заради справките, намерени в нощното шкафче на арестувания кмет на Септември (ОБЗОР)"}
{"url": "http://www.focus-news.net/news/2018/02/08/2486514/donald-tusk-sega-e-vremeto-za-golyama-koalitsiya-v-es.html", "text": "Председателят на Европейския съвет Доналд Туск заяви, че постигнатото в сряда споразумение за формиране на коалиция в Германия  е „добра новина“, предава EUObserver.\r\n„Но сега е крайно време да се изгради паневропейска „голяма коалиция“ за амбициозен бюджет, мъдро споразумение за миграцията и по-добра Еврозона“, заяви Туск от профила си в социалната мрежа „Туитър“. \r\n„Може би ще постигнем това след пет месеца“, допълни той, имайки предвид готвената през юни среща на високо равнище на ЕС.  Виктор Турмаков", "date": "2018.02.08", "title": "Доналд Туск: Сега е времето за „голяма коалиция“ в ЕС"}
{"url": "http://www.focus-news.net/news/2018/02/08/2486492/afp-rusiya-smyata-za-nerealistichna-vazmozhnostta-za-humanitarno-primirie-v-siriya.html", "text": "Руският постоянен представител в ООН Василий Небензя заяви, че възможността за сключване на примирие за прекратяване на няколкомесечната хуманитарна криза в Сирия е „нереалистична“, предава AFP.  \r\nПред репортери Небензя отбеляза, че „това не е реалистично“, като добави, че „ние бихме искали да видим примирие, краят на войната, но терористите имат сключена договорка помежду си“. Постоянният представител подчерта, че е „сигурен“ в това. : Цанко Цолов", "date": "2018.02.08", "title": "AFP:  Русия смята за „нереалистична“ възможността за хуманитарно примирие в Сирия"}
